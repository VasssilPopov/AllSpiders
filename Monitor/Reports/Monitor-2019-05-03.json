{"url": "https://www.monitor.bg/bg/a/view/futbolnata-legenda-franchesko-toti-vdyhnovi-tv-serial-164231", "text": "Животът на футболната легенда Франческо Тоти скоро може да се превърне в тв сериал. Продуцентската компания Wildside, която реализира поредицата „Младият папа“ с Джуд Лоу, е придобила правата върху автобиографичната книга на Тоти „Един капитан“, писана на четири ръце с известния спортен журналист Паоло Кондо. Бъдещият сериал, който най-вероятно ще бъде заснет за телевизия Sky, ще разказва за възхода на най-великия футболист в цялата история на „Рома“. Преди 2 години, вече на 40, Тоти се оттегли от активния спорт и в момента е директор на клуба, в който е преминал целият му състезателен живот. Самият Франческо Тоти, наричан от тифозите „Принца на Рим“, няма да се появи на екрана, а в момента усилено се търси точният изпълнител, който би могъл да пресъздаде образа му от началото до края на неговата дълга футболна кариера. Най-спряганото засега име е това на актьора Алесандро Борги – рус, синеок, атлетичен, физически той много прилича на шампиона. В киносалоните в Италия пък все още върви филмът „Шампионът“, където главен герой е млад футболист на „Рома“. Той е силен на терена, но объркан извън него, ето защо му е намерен частен учител, който ще стане и негов приятел. Тоти лично е дал благословията си за филма, разказва режисьорът Леонардо Д`Агостини. „Продуцентите ме повикаха тайно като в шпионски филм. В празната зала влязоха Тоти и съпругата му Илари Блази. След филма разговаряхме дълго. Казаха, че са се разпознали във филма, че антуражът, който кръжи около футболния свят, възходите и паденията в кариерата са предадени много истински. Илари дори плака. Тоти сподели, че би искал отново да гледа филма, но със сина си, който също спортува. Интересуваха го по-специално отношенията между учител и ученик, които му напомняли на тези между беща и син“, разказва режисьорът.", "date": "2019.05.03", "title": "Футболната легенда Франческо Тоти вдъхнови тв сериал"}
{"url": "https://www.monitor.bg/bg/a/view/reforma-v-uniforma-164238", "text": "След дълги години на негативни тенденции в Българската армия, най-сетне бе даден ход на дългоочакваните реформи. За пръв път висши военни, политици и редови военнослужещи заговориха в един глас или, по армейско казано, „влязоха в крак“. Фактите са неоспорими – след 10-годишна агония за пръв през 2018 г. постъпилите във войската са повече от напусналите. До този положителен обрат се стигна след увеличението на заплатите на униформените и трите мащабни проекти за модернизация на въоръжените сили. Първият проект е за придобиването на нови модерни изтребители за ВВС. По него България е в напреднала фаза на преговори със САЩ за доставката на свръхмодерния F-16 блок 70. С него нашите нашите летци най-сетне ще слязат от старите МиГ-ове, по-голямата част от които не са годни за летене. Така бойната ни авиация ще заеме достойно място в НАТО и ще може да изпълнява задачите си по охрана на въздушните ни граници, както и да участва в международни партньорски мисии. А съветските машини ще заемат своето достойно място в музея. Бонус в случая е, че България ще може сама да поддържа и да произвежда части за американските изтребители. Което буквално ще възроди някога славната българска бойна авиация. Вторият проект е за придобиване на нови бойни кораби за ВМС. Там все още не ясно кой от трите участника ще спечели конкурса. Но с новите предизвикателства в Черно море, включително пренасочването на мигрантсите потоци по вода, модернизацията на флота безспорно е без алтернатива. Третият проект е за доставка на нови бойни машини за пехотата. Става дума за модерни бронирани машини, които също могат да се използват многофункционално – за защита на границите от военна агресия, при антитерористични операции, охрана и т.н. Очевиден факт е, че вече можем да говорим за т.нар. реформа в униформа. Единомислието между военното и политическото ръководство на Българската армия е красноречиво доказателство за това. Реформа закъсняла, но затова пък двойно по-необходима. Излишно е да се обяснява на неолибералите и брадатите женчовци, които не са ходили в казарма и поради това изпитват неистов комплекс от армията колко важни са въоръжените сили за държавността. Имаш армия, имаш държава, нямаш армия – имаш разграден двор. Опасностите са всеизвестни – съвсем близо до нашите граници бушуват горещи военни конфликти, няколко такива „дремят“ и само чакат искрата, която ще ги подпали. С всяка година заплахите от международния тероризъм стават все по-големи. Сами избираме – дали да сме готови за заплахите, или да затваряме очи? Най-малкото при силна и адекватна армия всяка държава се превръща в геополитически фактор, който трудно може да бъде изнудван и шантажиран – било то политически, или икономически. Първата крачка към модернизацията на Българската армия е направена. Предстоят още много.", "date": "2019.05.03", "title": "Реформа в униформа "}
{"url": "https://www.monitor.bg/bg/a/view/policijata-debnala-s-chasove-arabskite-migranti-v-jantra-164257", "text": "Полицията дебнала арабските емигранти край Горна Оряховица няколко часа преди да ги задържи. Органите на реда се задействали след получен сигнал от Гранична полиция за проникнала на територията на страната група мигранти. Според неофициална и все още непотвърдена от МВР информация бежанците бии докарани до землището на село Янтра и оставени там, откъдето по-късно трябвало да бъдат превозени от каналджия до друга дестинация. Засега като заподозряни за каналдийжство са задържани трима мъже с пикап с английска регистрация. Полицията не съобщава обаче дали те са българи или чужденци и какво е тяхното участие  престъпната схема. Тримата са задържани заедно с пикапа. Част от задържаните мигранти, сред които има и 10-годишно дете. Пред полицията те твърдели, че са от Афганистан и нямат документи за самоличност. След разпитите арабите ще бъдат отведени в центровете за бежанци, а за непълнолетните ще се погрижат социалните служби.", "date": "2019.05.03", "title": "Полицията дебнала с часове  арабските мигранти в Янтра"}
{"url": "https://www.monitor.bg/bg/a/view/otkriha-arabski-migranti-v-gornoorjahovsko-selo-164256", "text": "26 нелегални емигранти от Афганистан са спипани в района на горнооряховското село Янтра. Бежанците били видяни след обяд от местни жители да вървят без посока направо през нивите. Сред тях имало и няколко деца и младежи. Чужденците са откарани в местната полиция на разпити, които продължават и в момента. Задържани са и трима мъже, за които засега само се предполага, че са трафикирали афганците до селото и след това са ги зарязали. По случая е образувано досъдебно производство, а процесуално следствените дейности продължават.", "date": "2019.05.03", "title": "Откриха арабски мигранти  в горнооряховско село"}
{"url": "https://www.monitor.bg/bg/a/view/do-44-stotinki-na-minuta-razgovor-v-es-164250", "text": "От 15 май 2019 г. започва да се прилага регулация на цените на международните повиквания и на кратките текстови съобщения в рамките на Европейския съюз.  След тази дата цените на дребно за мобилни и фиксирани повиквания от една до друга държава в Европейския съюз не трябва да превишават 19 евроцента на минута. Ценовият таван за кратко текстово съобщение в рамките на съюза ще бъде 6 евроцента за съобщение. Максималните цени в български левове с ДДС не следва да превишават 0,445 лв. на минута за повиквания и 0,14 лв. на съобщение, съобщават от Комисията за регулиране на съобщенията. Ценовите ограничения ще важат за тарифи за потребители – физически лица. Доставчиците на услугите, които ще променят прилаганите от тях цени за частни клиенти, следва да информират своите клиенти за това обстоятелство, като публикуват информация на страниците си в интернет и в магазините от търговската мрежа, както и по друг подходящ начин. Приложимите цени следва да се посочват в сключваните индивидуални договори с потребители.", "date": "2019.05.03", "title": "До 44 стотинки на минута разговор в ЕС "}
{"url": "https://www.monitor.bg/bg/a/view/chetiri-izdatelstva-othvyrliha-avtobiografijata-na-udi-alyn-164239", "text": "След Холивуд, и издателският свят обърна гръб на Уди Алън. Четири големи американски издателства са отхвърлили ръкописа на първата автобиография на именития режисьор. „Това би било прекалено рискована операция във времето на #MeToo“, коментира Ню Йорк Таймс, където наскоро бе публикувано дълго разследване върху неговото житие-битие. Той вече няма бъдеще като една от най-показателните „жертви“ на революцията в съзнанието на американците по отношение на сексуалните посегателства, твърди Тим Грей, вицепрезидент на Variety. Дилън Фароу, осиновена дъщеря на Алън и актрисата Миа Фароу, обвини осиновителя си в сексуална злоупотреба с нея от 1992 г., когато е била едва на 7 години, обяснявайки, че я докосвал по недопустим начин. Майка й я защити, а брат й взе страната на Уди. Разследването не установи злоупотреба, но целият случай в разгара на #MeToo събуди стари подозрения и накара много актьори, продуценти, а сега и издатели да се дистанцират от Уди Алън. Най-жестокият удар дойде от Amazon на Джеф Безос, който анулира договор с режисьора за 4 филма, сред които „Дъждовен ден в Ню Йорк“. Алън заведе дело с искане за обезщетение от 68 милиона долара, но така или иначе продукцията бе спряна, а доста известни актьори изказаха съжаление, че са се снимали в негови филми. На Бродуей пък бе свалена театрална версия по негов филм. Сега издателствата отхвърлят автобиографията на интелектуалеца, тъй като вероятно се боят от евентуален бойкот на книгата. Ако тя все пак излезе, със сигурност няма да има нито литературни премии, нито интервюта, свързани с промотирането й... Не е изключено авторът на „Полунощ в Париж“, „Син жасмин“ и още десетки култови ленти да се свърже с по-малки или чуждестранни издателски къщи, но междувременно със сигурност ще плати цената на това поредно унижение. Изплащането й ще продължи дълго: за него не се провиждат професионални възможности поне за близките няколко години. Въпреки че в по-далечно бъдеще махалото може да се върне в неговата половина. „Холивуд обича завръщанията на легендарни персонажи след дълги отсъствия заради унижения, претърпени в личния живот“, коментира Тим Грей, посочвайки примери с Чарли Чаплин, Ингрид Бергман и Елизабет Тейлър.", "date": "2019.05.03", "title": "Четири издателства отхвърлиха автобиографията на Уди Алън"}
{"url": "https://www.monitor.bg:443/bg/a/view/sreshtu-300-leva-prevyrtat-kilometraj-164247", "text": "Стара кола, внос от Дания, изминала 160 000 км според километража й, се продава у нас. Проверка обаче в електронната система на Дания за сервизната история на всеки автомобил показва, че истинските километри на автомобила са 437 000 км, показа проверка на бТВ. Разследването показва, че превъртането на километража не е никак трудно. Цените са от 80 до 300 лв. дали е пренавивано. При евтината стойност пренавиването ставало за няколко минути, за 300 лв. - за няколко часа, обясни служител в автосервиз. 319 639 автомобила са регистрирани през 2018 г. по данни на МВР. 208 165 от тях са над 10 години. Понякога, когато се превърта километражът, се превъртала цялата история на автомобила и така изобщо не се разбирало, че има манипулации по автомобила. По закон глобата за пренавиване е от 2000 до 7000 лева. Не във всяка държава има регистри, които посочват историята на автомобила. В Англия обаче също може да се направи проверка. Там съществува фирма, която срещу 30 паунда ти предоставя цялата история на колата. категоричен е Владимир Тодоров – председател на Българска асоциация на пострадалите при катастрофи. По думите му в момента тече обществено обсъждане на наредба, която ще задължи пунктовете за технически прегледи да вписват километражите. „Големият проблем е с колите, които се внасят. Отправям апел към нашите бъдещи евродепутати да се постави този въпрос на европейско ниво – да се създаде обща система, в която всеки автомобил да се проследява по номера”, каза Тодоров. Според изп. директор на Асоциацията на вносителите на автомобили Цветелина Цанева има психологически момент при превъртането на пробега – хората знаят, че километрите не са реални, но купуват със занижени цифри.", "date": "2019.05.03", "title": "Срещу 300 лева превъртат километража на старите коли"}
{"url": "https://www.monitor.bg:443/bg/a/view/minu-stajkov-obvinen-i-za-iztochvane-na-evrofondove-164235", "text": "Спецпрокуратурата е обвинила собственика на „Винпром“ - Карнобат Миню Стайков и още 7 души за участие в престъпно сдружение за злоупотреби с фондове на ЕС по две програми, съобщи зам.-главният прокурор Иван Гешев. Те опитали да получат общо 18,5 млн.лв., но успели да вземат 5 млн. лв. В четвъртък бе проведена операция на спецпрокуратурата, ДАНС и МВР едновременно в 5 града – Карнобат, Бургас, София, Пловдив и Сливен. Разследването се извършва от следователи от следствения отдел на спецпрокуратурата и ДАНС. „Всеки от осмината е обвинен за престъпно сдружение и в различни конфигурации са обвинени за злоупотреби с фондове на ЕС. Става въпрос за 2 програми – Това е друго производство от досега воденото, по което един от обвинените е Миню Стайков. Става въпрос за различни програми от тези, които се коментираха преди 8 месеца – програмата наречена условно „Млад фермер“, обясни Гешев. По програмата за селските райони били поискани и одобрени за плащане от Държавен фонд „Земеделие“ 11,5 млн.лв., а по програмата за лозята – 7 млн. лв. Средствата са отпуснати от фондове на ЕС и разпоредител с тях е фонд „Земеделие“. „Благодарение на действията на прокуратурата, макар и трудно, но за щастие въпреки че имаше заповеди за плащане от фонда. Доста време им трябваше, за да осъзнаят грешките си. По втората програма, по която са поискани над 7 млн.лв., са изплатени малко над 5 млн.лв., пак в резултат на активната комуникация на прокуратурата с фонд „Земеделие“ не са платени останалите 2 млн.лв., за които плащанията също са одобрени и има заповеди затова“, разказа Гешев. Максималните лимити по едната програма били 3 млн.лв., а по втората програма - 2 млн.лв., т.е. общо 5 млн.лв., а са поискани и одобрени 18,5 млн.лв. Била е създадена престъпна схема, за да се заобиколят законно установените лимити. „Собствениците, които са кандидатствали за средства по тези програми, са роднини, служители, деца на служители свързани с бизнес империята Карнобат. Реалните пълномощници, които могат да оперират с парите, са роднини на собствениците на тази бизнес империя или особено приближени лица“, каза още Гешев. В следващите дни наблюдаващите прокурори ще преценят какви мерки за неотклонения да бъдат поискани от съда за обвиняемите. Повечето от тях са собствениците на търговските дружества, които са кандидатствали по тези програми. Петима са задържани за 72 часа, останалите са извън страната. които са участвали в тези процедури – дали са съдействали, дали е имало чадър, дали е имало някакви нерегламентирани отношения, и в случай на събиране на доказателства ще има привличане към наказателна отговорност на длъжностни лица“, каза Гешев. Той обясни още, че земеделските земи са реални масиви, които се водят на определени търговски дружества, но са купени със средства, които не са на собствениците им, за да се получат европейски средства. Миню Стайков беше задържан миналата есен по друго разследване - за данъчни престъпления и нелегално производство на цигари.", "date": "2019.05.03", "title": "Миню Стайков обвинен и за източване на еврофондове"}
{"url": "https://www.monitor.bg:443/bg/a/view/prokuraturata-proverjava-i-fond-zemedelie-za-kyshtite-za-gosti-164236", "text": "Проверката на къщите за гости се извършва от прокуратурата и не е съвместно с Министерството на земеделието, храните и горите и Държавен фонд „Земеделие“, а част от нея е включително проверка на длъжностни лица от тези институции, съобщи зам.-главният прокурор Иван Гешев. „Проверяваме абсолютно всички, които имат отношение към програмите за къщи за гости. Ако бъдат открити извършители на престъпление, няма пречка да бъде ангажирана наказателна отговорност и на държавни служители, независимо от техния ранг, дали са бивши или настоящи“, допълни Гешев. По-рано през деня прокуратурата разпространи съобщение по повод изявления на земеделския министър Румен Порожанов, който е бивш ръководител на фонд „Земеделие“, за „разпоредени100%-ви проверки на къщите за гости“. На 23.04.2019 г. по разпореждане на главния прокурор Сотир Цацаров, на Главна дирекция “ Национална полиция“ – МВР са възложени проверки на всички проекти по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 г. – 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости. Проверка е разпоредена и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите. „Проверките се извършват в рамките на правомощията на прокуратурата, възложени са на органите на МВР и не се осъществяват съвместно с Министерство на земеделието, храните и горите, нито с Държавен фонд „Земеделие“. Предметът на проверките обхваща и работата на тези държавни органи по програмите, финансирани от ЕС“, гласи съобщението.", "date": "2019.05.03", "title": "Прокуратурата проверява и фонд „Земеделие“ за къщите за гости  "}
{"url": "https://www.monitor.bg:443/bg/a/view/edna-treta-ot-stolichani-bavjat-plashtaneto-na-parno-164241", "text": "Около една трета от столичани не си плащат редовно сметките за парно и топла вода. Над 80% от мрежата на “Топлофикация София\" е остаряла, заяви за БНР изпълнителният директор Кремен Георгиев на общинското дружество. Той изрази надежда, че до юни задълженията ще бъдат сведени до около 30 млн. лева. Минимално увеличение на цената на топлинната енергия, но почти двойно на електрическата, произвеждана по топлинен способ, поиска \"Топлофикация - София\" от КЕВР. Шефът „Топлофикация София“ обясни, че идеята е разходите за производство да се отразят в цените. Цените са две, тъй като продуктите са два, лаконичен бе той. По негови думи цените на квотите парникови емисии са се повишили многократно. \"Харчи ли се гориво за производство на енергия, срещу него стоят определено количество емисии, които струват определени пари и това е разход, който не може да се избегне. Около 50 милиона струват емисиите, които трябваше да заверим за 2018 г.\", коментира Георгиев. Относно планираните ремонти той коментира, че има \"доста неща, които на практика са доставени още миналата година и не са вложени в ремонти, които ще се използват сега\". През зимата е имало аварии, които дружеството не е отстранило, тъй като това не е било възможно за 48 часа. Георгиев подчерта, че за да не остават софиянци без отопление през зимата, трябва да се правят ремонти през лятото и да се спира топлата вода.", "date": "2019.05.03", "title": "Една трета от столичани бавят плащането на парно "}
{"url": "https://www.monitor.bg:443/bg/a/view/ivan-urukov-rejisira-klip-na-ralica-bejan-164230", "text": "Иван Юруков седна на режисьорското столче за клипа към различния прочит на старата градска песен „Трендафилът мирише“, дело на Ралица Бежан. Това е четвърта колаборация между двамата артисти, но признават, че това е най-забавният им проект досега. Видеото е снимано в арт пространството \"Грозарде\" в София, a в него участват актьори и студенти от 2-ри и 3-ти курс на НАТФИЗ \"Кръстьо Сарафов\". Бежан ще представи видеото тази вечер в „Студио 5“, като песента с прекрасен текст и фин хумор ще прозвучи и в чисто нов аранжимент. Представена с намигване, с усмивка и чувство за хумор песента е част от един доста различен и успешен проект на Ралица, който тя съзадва и поддържа от години. Неговото заглавие е \"Незабравимите - Старите песни на нов глас\". Спектакълът-проект ще можем да видим на 14 юни в “Сити Марк Арт център”. Междувременно миналото лято стана ясно, че Юруков работи и върху режисьорския си дебют в киното. Пълнометражната лента носи заглавието „До последен каприз“, като за нанасянето на последните щрихи Юруков потърси помощ с финансиране от фенове.", "date": "2019.05.03", "title": "Иван Юруков режисира клип на Ралица Бежан"}
{"url": "https://www.monitor.bg:443/bg/a/view/operiraha-keli-klarksyn-po-speshnost-164228", "text": "Трикратната носителка на „Грами“ Кели Кларксън бе оперирана по спешност часове, след като приключи церемонията по връчването на наградите „Билборд“ в Лас Вегас. Изпълнителката на Since U Been Gone бе водеща на бляскавото събитие, като според думите на очевидци, е „паднала със сълзи на очите от болка“, малко след финала на шоуто. Самата певица потвърди по-рано днес, че е претърпяла хирургическа интервенция, в рамките на която е премахнат апендиксът й. „Долетях си вкъщи веднага след края на церемонията и бях оперирана рано в четвъртък сутрин. Сега се чувствам страхотно“, написа звездата в социалните мрежи. Според източници, близки до певицата, тя е страдала от болки в стомаха седмица по-рано. Очаква се Кларксън да бъде изписана съвсем скоро, като още в понеделник вечерта тя ще се завърне на малкия екран за лайв шоуто на риалити формата The Voice.", "date": "2019.05.03", "title": "Оперираха Кели Кларксън по спешност"}
{"url": "https://www.monitor.bg:443/bg/a/view/monetata-vinagi-ima-dve-strani-ne-propuskaj-nishto-164234", "text": "Барневернет. Това са норвежките служби за защита на децата. Кошмарът за родителите. Питаме се мит или реалност е всичко, изписано за тях. Възможно ли е това в една страна, в която децата са държавен приоритет, където според изследванията е най-щастливата нация в света и раят по отношение на жизнения стандарт. Наистина ли там социалните служби просто идват и ти отнемат децата - само заради съмнения и без доказателства? Отдавна се пише и говори за този проблем. Изпитаха го на гърба си и наши сънародници. Сигурно обаче само родителите знаят истината. Основният въпрос за нас обаче е дали може да се внесе тази практика и в България? За това се заговори в обществото ни от известно време. Червената лампичка света още след представянето на новата Национална стратегия за детето. Реагираха не само родители, но и от синода. Документът предизвика бурни реакции, но като че ли още не можем да разберем къде е заровено кучето. Позволява ли този документ наистина държавата да изземе функциите на родителите, които са решили по какъв начин да възпитат своето собствено дете? Ще бъде ли взето то от служители само защото сме му ударили шамар? И по този въпрос се вдигна шум, защото в 21-ви век тепърва разсъждаваме дали физическото насилие е възпитателна мярка. В същото време психолози пък изразиха задоволство, че за първи път детето е поставено в центъра. Според тях като никога досега се акцентирало на самотата на подрастващите и на тези, които са в конфликт със закона. Монетата винаги има две страни, затова трябва да анализираме проблема внимателно. Но щом тази стратегия предизвика такъв отпор, явно трябва да бъде преработена. И то за доброто на децата ни. Защото вече се чуват гласове, че от известно време у нас има тенденция за опити да се насаждат чужди модели. Доколко са опасни, всеки сам преценява. Защото е факт, че 23% от жертвите на трафик на хора са деца. Друга статистика пък наскоро показа, че 7 от 10 деца са преживели насилие вкъщи. Стряскащо е и че 25% от родителите одобряват шамарите като начин на възпитание. Така че сме длъжни да защитим нашите деца, защото съвсем не е клише, че са богатството на всяка страна и нейното бъдеще. Особено пък за такава като България, която е в демографски срив. Но да отнемеш дете от родителите му, защото са му извадили зъб вкъщи и го е заболяло от това, е прекалено. Как тогава ще го заведеш на лекар, където лекарят също може да му причини болка дори при имунизация? И в какви случаи учителите трябва да сигнализират на социалните служби? Все въпроси с неизвестни, нали! Затова е добре тази стратегия да бъде преработена и да се намерят отговорите. Да бъдем спокойни за децата си. Никой няма нужда служителите да действат само на база съмнения, без доказателства.", "date": "2019.05.03", "title": "Монетата винаги има две страни,  не пропускай нищо!"}
{"url": "https://www.monitor.bg:443/bg/a/view/nejnijat-trubadur-na-oligarhijata-cherni-peevski-zad-okeana-164243", "text": "Кампанията срещу депутатът от ДПС и издател на „Телеграф медиа“ Делян Пеевски започна придобива неочаквани краски. След като цяла седмица подсъдими олигарси пръскаха мастило през перодръжките си по депутата (защото полудяха от страх, че за втори път е част от листата на ДПС за евровота, а първият път събра солидни гласове), сега извадиха наяве и скритото си розово оръжие зад Океана. Нежният трубадур на задкулисните схеми у нас – Ясен Дараков изригна мъченически с полу-краден от „Дойче веле“ коментар срещу Пеевски. След като гологлав, облечен в хавлия автор на уж българската секция на немското издание си  , творчески преписан коментарът му цъфна в интернет страницата, списвана от далеч по-нежния Ясен Дараков – bgvoice. Последният от години се върти около Фабриката в опит да си предложи услугите на тарторите й, а преглед на хартиения вариант на изданието му показва, че там често се подвизават автори на „Икономедиа“ - групата на олигарха Иво Прокопиев. Очевидно целта на препечатаните дописки за нямат за цел да информаират обществеността, а просто да разпръснат отново във виртуалното пространство тезите на подсъдими олигарси като забегналия зад граница Цветан Василев, приватизаторът на “Каолин“ Иво Прокопиев (който от алчност почти затри цял град от картата на България – справка: отровената вода в Меричлери), фармацевтичния бос Огян Донев и верния им авер – газовия барон Сашо Дончев. Та, явно изпаднал в творческа криза, а същевременно напънат от желание да удовлетвори мераците на босовете розовата писалка Дараков хванал предпоследният коментар на „Дойче веле“ ( ) и се упражил върху преписването му. За разкош сложил и малко думички за „Апартаментгейт“ и Бойко Борисов – да се вижда, че мрази и други освен Пеевски. Друг е въпроса колко трябва да ти е акъла да пришиваш представител на опозиционна от години партия като ДПС към управляващата върхушка, пък било то и във фейк. Ама човек като толкова си може човек, каквито и розови блянове да има, трудно може да се надскочи. Така е със всичко в живота – и с поръчковата журналистика, и с обслужването на олигархичните мераци и с платеното свирене по сигнал на подсъдими босове.", "date": "2019.05.03", "title": "Нежният трубадур на олигархията черни Пеевски зад Океана"}
{"url": "https://www.monitor.bg:443/bg/a/view/trymp-i-putin-govorjat-chas-po-telefona-164248", "text": "Президентът на САЩ Доналд Тръмп и руския му колега Владимир Путин говориха повече от час за ядреното разоръжаване. Според Сара Сандърс, много скоро е възможно да се сключи нов договор за ядреното разоръжаване. Путин и Тръмп са разговаряли \"по инициатива на американската страна\". Президентите на САЩ и Русия са обсъдили двустранните отношения с акцент върху икономическото сътрудничество и са потвърдили общата нагласа за активизиране на диалога в различни области, включително по въпросите на стратегическата стабилност. Путин е информирал Тръмп за основните резултати от срещата си със севернокорейския лидер Ким Чен-ун миналата седмица. Руският президент е подчертал, че добросъвестното изпълнение от Северна Корея на задълженията й трябва да бъде съпроводено от насрещни стъпки за намаляване на санкционния натиск върху нея. По въпроса за Украйна, Путин е акцентирал върху необходимостта новото ръководство в Киев да предприеме реални мерки за реализиране на Минските споразумения. Само венецуелците имат право да определят бъдещето на страната си, е подчертал руският президент. Той е предупредил, че външната намеса и опитите за сменяне със сила на властта във Венецуела подкопават перспективите за политическо уреждане на кризата там.", "date": "2019.05.03", "title": "Тръмп и Путин си поговориха повече от час"}
{"url": "https://www.monitor.bg:443/bg/a/view/slivenskata-mitropolija-planira-izgrajdaneto-na-muzej-164216", "text": "Нова сграда, където да бъде разположена църковна историческа сбирка,планира да построи сливенската митрополия за целта ще бъде ползван имот в близост до административния дом на дядо Йоаникий в центъра на Сливен.Нова сграда, където да бъде разположена църковна историческа сбирка,планира да построи сливенската митрополия за целта ще бъде ползван имот в близост до административния дом на дядо Йоаникий в центъра на Сливен. На това място в момента има магазинче за църковни треби и стара къща, които ще бъдат съборени. По думите на протосингела на митрополията, отец Евгени Янакиев предстои да бъде внесен проект за финансиране по оперативната програма „Региони в растеж“ по оста за насърчаване на религиозния туризъм. Той ще бъде за изграждането на нова камбанария на катедралния храм „Свети Димитър“. Черквата е сред най-старите в епархията, строена е била в продължение на близо 10 години в съседство с място, където преди това е имало дъсчена църква, която е изгоряла. Осветена е през 1831-а. Обявена е за катедрална при идването на първия сливенски митрополит Серафим през 1873-а.Първата камбанария е била съборена след 9 септември 1944 г. поради градоустройствени промени, в момента камбаната е над покрива, което не било канонично. От църковното настоятелство възнамеряват да поискат отстъпено право на строеж от общината, за да върнат някогашния вид на храма. През 1966 година черквата е обявена за  паметник на културата от местно значение, а през 1971-а започва цялостната реставрация, която е спряна заради пожар, избухнал навръх Петровден – 29 юни. Огънят е унищожил много от иконите и резбованият таван на женското отделение, но незасегнат остава изключително ценният иконостас, който е реставриран чак през 2009 година. Проектът предвижда черквата да бъде заобиколена с каменна ограда пак според православния канон и възстановяване на стар манастир в местността Бармука , където има параклис посветен на свети Георги. Стойността на трите начинания е в рамките на 9,7 млн лв. Собствен музей планира да изгради и старозагорската митрополия, тя ще използва предоставения й от местните старейшини полуразрушен балкантуристки ресторант на върха на парка „Митрополит Методи Кусев“ в съседство с параклиса „Свети Теодор Тирон“. По предварителни сметки начинанието ще струва около 10 млн лв, средствата ще бъдат набирани от дарители, коментира владиката Киприан, който очаква приключването на поредно дело, заведени от неколцина миряни срещу решението на съветниците за предоставянето на сградата.", "date": "2019.05.03", "title": "Сливенската митрополия планира изграждането на музей"}
{"url": "https://www.monitor.bg:443/bg/a/view/pod-lipite-razpyvat-6-000-sofri-s-agneshko-za-gergiovden-164219", "text": "Малко над 6 000 семейства ще разпънат празнична трапеза с агнешка гозба на нея за празника на свети Георги Победеносец заради именик или именица в жилището, показва справка от дирекция Гражданско състояние в община Стара Загора. 3 701 са пълните адаши на копиеносеца, далеч по-малко са носителите на галената форма Гошо-91, при 47 Жоровци. Едва трима са с пофренченото Жорж, а по един са вписани в личните документи като Гергин, Гоце и Гюро. Едва пет са старозагорките с пълната форма Георгина, докато родителите на 714 момичета са избрали да ги назоват Гергана.Редом с тях се нареждат 459 Ганки, 351 Галини, 188 Гинки и петнадесетина Жоржети. По дузина или две са Генчо, Ганчо, Гиньо и още някои с екзотично звучащи имена, чийто корени все пак са свързани с древното скотовъдно занятие на прародителите. Според езиковедите и етимолозите името Георги идва от гръцкото giorgos - земеделец (\"гео”- земя и „ерго”- работя), придобива особена популярност в Европа през XIV в., когато кръстоносци донасят от Палестина историята за мъченичеството на свети  Георги, която е украсена с легендата как той се бори с дявола в образа на змей. Близо 200 000 са носещите това име българи според последните статистики, последният бум на кръстени така новородени е бил през 2007-2009 година, когато 3,48 от пеленачетата са подносили името на светеца.  ", "date": "2019.05.03", "title": "Под липите разпъват 6 000 софри с агнешко за Гергьовден"}
{"url": "https://www.monitor.bg:443/bg/a/view/prandi-objavi-30-te-izbranici-za-ligata-na-naciite-164227", "text": "Селекционерът на волейболните ни национали Силвано Пранди обяви разширения състав от 30 играчи за Лигата на нациите. Освен завръщането на либерото Владислав Иванов, прави впечатление и изборът на млади попълнения като Гордан Люцканов и Ивайло Лалов от \"Левски\", Георги Петров и Мартин Иванов от \"Нефтохимик 2010\", Радослав Парапунов от колежанското първенство в САЩ, Николай Колев от \"Черно море\". В щаба като помощник треньор влиза Андрей Жеков. На 21 май ще бъде определена окончателната група от 25 души. Ето и избраниците: Разпределители - Георги Братоев, Георги Сеганов, Чоно Пенчев, Владимир Станков; диагонали - Цветан Соколов, Николай Учиков, Велизар Чернокожев, Радослав Парапунов. посрещачи - Валентин Братоев, Тодор Скримов, Николай Пенчев, Розалин Пенчев, Тодор Алексиев, Мартин Атанасов, Пламен Шекерджиев; Георги Петров, Аспарух Аспарухов, Гордан Люцканов; централни - Виктор Йосифов, Николай Николов, Теодор Тодоров, Светослав Гоцев, Красимир Георгиев, Алекс Грозданов, Николай Колев; либеро - Теодор Салпаров, Владислав Иванов, Мартин Иванов, Петър Каракашев, Ивайло Лалов. Преди Лигата националите ни ще играят 2 контроли с тима на Сърбия - на 24 и 25 май в Белград. После на 27-и те летят за Аржентина, където в първия кръг срещат отборите на Аржентина, Канада и Португалия. През следващите уикенди са мачовете им в Китай с домакините, Полша и Франция, а на 14-16 юни посрещат във Варна Япония, Италия и Австралия.", "date": "2019.05.03", "title": "Пранди обяви 30-те избраници за Лигата на нациите"}
{"url": "https://www.monitor.bg:443/bg/a/view/uchastnicite-v-evrovizija-shteli-da-davat-kryv-za-genen-analiz-164224", "text": "Участниците в тазгодишния фестивал „Евровизия“ в Тел Авив ще трябва да дадат кръв преди старта на конкурса, за да бъде изучаван произходът им. Това твърди певецът Сергей Лазарев, който ще представи Русия, в интервю по руския Първи канал. Според него главният спонсор на проявата – компания, която с помощта на генетичен анализ може да определи гени на какви националности съдържа геномът на всеки отделен човек, е дала на всеки участник в „Евровизия 2019“ да подпише документи за съгласие, че впоследствие резултатите от кръвните изследвания могат да бъдат публикувани. По мнението на Лазарев нововъведението имало за цел да покаже, че всички конкуренти са единни в генното си разнообразие, и той лично одобрявал иновацията. Официалният разпространител на „Евровизия“ в Русия – медийният холдинг ВГТРК, обаче опроверга информацията за новото правило в конкурса. В коментар на холдинга относно думите на певеца се казва, че твърдението му, че участниците са длъжни да дават кръв преди началото на надпреварата, вероятно е шега. Първият полуфинал на тазгодишната \"Евровизия\" в Израел е на 14 май, вторият на 16 май, а финалът ще се състои на 18 май.", "date": "2019.05.03", "title": "Участниците в „Евровизия“ щели да дават кръв за генен анализ"}
{"url": "https://www.monitor.bg:443/bg/a/view/jankova-i-nikolova-ne-zaminaha-za-japonija-164220", "text": "Елица Янкова и Евелина Николова не заминаха с националките по борба за тренировъчния лагер в Япония. Старши треньорът Петър Касабов поведе 10 състезателки за двуседмична подготовка в Окаяма. Сребърната медалистка от европейското в Букурещ Николова е с травма в коляното и ще се възстановява у дома, а Янкова, която е бронзова от игрите в Рио 2016, все още не може да се завърне пълноценно към тренировките след претърпяната преди време операция. В състава са останалите ни медалистки от Евро 2019 Тайбе Юсеин, Биляна Дудова, Миглена Селишка, както и Мими Христова. С тима отпътува и петкратната шампионка по самбо и шампионка на България по борба Мария Оряшкова. Касабов взе на подготовка и младите Кремена Петрова и Назифе Таир (53 кг), Сезен Белберова (55) и Сийка Иванова (72). За Япония тръгна и генсекът на родната федерация Валентин Райчев за подписване на споразумение за лагери с домакините до 2020 г.", "date": "2019.05.03", "title": "Янкова и Николова не заминаха за Япония"}
{"url": "https://www.monitor.bg:443/bg/a/view/skanda-u-trygvat-na-nacionalno-turne-164222", "text": "Тийнидолите Тото и Лъчо от група СкандаУ потеглят на първото си национално турне. Изпълнителите на Replay ще излязат пред публиката в пет града, като първи възможността да си дадат „клика“ (тайния поздрав на рапърите) със своите любимци ще имат феновете в Габрово. Датата е 7 септември, мястото - зала Орловец. Следват Шумен (28 септември, Арена Шумен), Варна (5 октомври, ДКС), Русе (26 октомври, зала Монбат) и Пловдив (2 ноември, зала Колодрум). Музикалната обиколка на СкандаУ ще премине под надслов „Хайвера“, а новината за нея идва броени седмици, след като момчетата напълниха най-голямата зала у нас – столичната „Арена Армеец“. Така, Те се превърнаха в първите изпълнители от стила си, които успяха да покорят концертния „Олимп“ - 12 000-та зала, която се опря на доста техни колеги.", "date": "2019.05.03", "title": "СкандаУ тръгват на национално турне"}
{"url": "https://www.monitor.bg:443/bg/a/view/19-godishna-jena-poletja-ot-8-mi-etaj-v-dupnica-164225", "text": "19-годишна млада жена полетя от осмия етаж на жилищен блок в ж.к. „Бистрица“ в Дупница. Нелепата трагедия се разиграла в петък около 2 часа през нощта, когато момичето се скарало по телефона с приятеля си. Без да се замисли тя се покатерила на терасата на дома си и се хвърлила от огромната височина. Първи сигнал за случилото се подават родителите й, които чули силен трясък.  При пристигането на екипи от полицията и спешен център момичето било още контактно. Пред криминалистите девойка обяснила, че не иска да живее без приятеля си и това я е подтикнало да сложи край на живота си. „Състоянието на момичето е много тежко. То с множество травми, и с опасност на живота. Първоначално беше настанено в дупнишката болница, а по-късно се наложи тя да бъде транспортирана до „Пирогов“, където медиците се борят за живота й“, обявиха от здравното заведение в града.", "date": "2019.05.03", "title": "19-годишна жена полетя от 8-ми етаж в Дупница"}
{"url": "https://www.monitor.bg:443/bg/a/view/triumvirat-poe-cska-obzor-164221", "text": "Любослав Пенев подаде изненадваща оставка часове преди пресконференцията си днес за предстоящия в събота от 17.30 ч. двубой с „Черно море“ на стадион „Тича“. От клуба обявиха, че срещата на наставника с медиите се отменя, а малко по-късно треньорът излезе с отворено писмо, в което обясни мотивите си за напускането. „Имах огромното желание и воля да направя всичко по силите си, за да постигнем това което подхожда на ЦСКА – шампионска титла и купа на България. Положих големи усилия да стабилизирам отбора спортно-технически и ментално. През тези три месеца за справедливост и срещу некоректни съдийски отсъждания. Ръководството не застана зад мен и не зае никаква позиция срещу тази явна несправедливост. Нещо повече, станах свидетел на поведение, което вместо да обединява нашите футболисти, води до демотивация и разделяне на групички. За да си шампион и победител обаче трябват още няколко неща: време, търпение, професионализъм на всички нива и единност в клуба. Не намерих част от тези фактори в ЦСКА. За три месеца аз не мога да изчистя грешки допускани през последните три години, особено когато срещам тиха, но вътре в клуба. Обявявам, че напускам ЦСКА с високо вдигната глава и много огорчен“, посочи Пенев. Малко след излизането на неговото писмо пък от клуба обявиха, че начело на „армейците“ ще застане триумвират. Димитър Пенев, Люпко Петрович и Добри Митов ще изведат отбора на „Тича“ срещу „Черно море“. „Изненадва ме позицията. Любо Пенев не е говорил с мен и не е изказал гледната си точка, имал е подкрепата на ръководството. Поставя ни в сложна ситуация, затруднява клуба в много посоки. Кой ще води отбора ще реши собственикът. Целите в ЦСКА са високи, играе се за първо място и победи\", коментира пък изпълнителният директор Пламен Марков.", "date": "2019.05.03", "title": "Триумвират пое ЦСКА (ОБЗОР)"}
{"url": "https://www.monitor.bg:443/bg/a/view/vasilis-karas-blagoslavja-godeja-na-dve-bylgarski-dvojki-164226", "text": "Двама младежи са изявили желание да паднат на коляно пред половинките си по време на концерта на гръцката звезда Василис Карас в София. Изпълнителят на Syntoma ще влезе в ролята на орисник на двете бъдещи български семейства, като ще даде възможността и на двамата влюбени мъже да се качат на сцената сред огромни количества карамфили в „Арена Армеец“ в разгара на шоуто. С изявата си у нас тази сряда (8 май) Карас ще отбележи завидните 40 години на сцена. За събитието той ще пристигне от родна Гърция заедно с 10 страхотни майстори бузукари и целият си оркестър от 24 души. Голяма част от билетите за концерта са вече разпродадени, но пропуски все още могат да бъдат намерени в системата на Ticketportal.bg", "date": "2019.05.03", "title": "Василис Карас благославя годежа на две български двойки"}
{"url": "https://www.monitor.bg:443/bg/a/view/isterija-za-kupata-plovdiv-razgrabi-nad-3000-bileta-za-chasove-164223", "text": "Истинска истерия обхвана Пловдив, след като тази сутрин в продажба бяха пуснати билетите за финала за Купата на България, който ще противопостави „Локомотив“ и „Ботев“ на стадион „Васил Левски“ в София. Само за няколко часа бяха разграбени над 3000 билета, като от „Лаута“ купиха 1000 в двата централни блока на Сектор „Г“, а тези на „Ботев“ взеха 2000 за сектор „Б“, които ще се продават на каси в Пловдив. Отделно с бързи темпове върви онлайн продажбата, а талоните за централните трибуни се очаква да бъдат напълно разпродадени в следващите дни. Собственикът на „Локомотив“ Христо Крушарски е закупил 60 ВИП билета по 150 лв, и 400 от 15 лева. Това сумарно прави 15 000 лв., разкри самият Крушарски. Бизнесменът се очаква да плати петцифрена сума и за 17-те безплатни автобуса, които ще осигури. 7 от тях ще са за децата от школата, а 10 ще са на разположение на феновете. Сдружение „Ботев“ (Пд) също ще осигури безплатни рейсове за децата от \"жълто-черната\" школа и техните родители. Те ще са около 7 автобуса. Още толкова от Сдружението ще осигурят за деца и родители от школи на ботевисти, като тези на Лилчо Арсов, Гено Добревски и Боби Димитров. И от двата клуба заявиха, че след изчерпване на бройката предварително закупени билети, те ще предплатят още талони.", "date": "2019.05.03", "title": "Истерия за Купата: Пловдив разграби над 3000 билета за часове"}
{"url": "https://www.monitor.bg:443/bg/a/view/nehajstvo-na-majkata-i-slujitelite-e-ubila-dvete-lyvcheta-v-haskovo-164207", "text": "Нехайство на майката и пълно безхаберие на служителите в зоопарка в Хасково са довели да смъртта на двете новородени лъвчета на 30-и април. Случаят, който шокира целият град, в момента се проверява от експерти на Регионалната еко инспекция и общината. Според РИОСВ лъвицата майка е отказала да се грижи за двете си рожби, не ги е нахранила и облизала след раждането, нито се е опитала да ги стопли с тялото си, което е нормалното майчинско поведение. Служителите на зоопарка обаче са се усетили чак на третия ден, че лъвицата е загърбила новородените. Те е трябвало да бъдат отделени от майката, да се поставят на топло и да бъдат захранени с адаптивно мляко. Извикан е ветеринар от Димитровград, но вече е било късна за спасението им. Когато са ги открили лъвчетата са били с температура около 32 градуса, обезводнени и премръзнали, лежащи полумъртви на голия цимент. Ветеринари са категорични, че лъвчетата е можело да бъдат спасени, ако е бил извикан предишния ден. Пълен абсурд е, че зоокъта в парк „Кенана“ има свой ветеринар, но той бил ангажиран и с приюта за кучета. Затова и в дните на раждането на лъвчетата и след това не дошъл при тях. От общината обещаха да назначат ветеринар, който да се грижи единствено за животните в зоокъта. Заради инцидента обаче лицензът за отглеждане на хищни котки в Хасково може да бъде отнет. Това не е първи случай на починал от небрежни грижи хищник от семейство котки. Преди години двегодишният ягуар Роберто почина след като беше нахранен с неподходяща храна за кучета. Гранулите заседнаха и буквално разкъсаха отвътре червата на южноамериканския петнист хищник.      ", "date": "2019.05.03", "title": "Нехайство на майката и служителите е убила двете лъвчета в Хасково"}
{"url": "https://www.monitor.bg:443/bg/a/view/sedmichen-monitoring-29-april-3-maj-164214", "text": "Новозеландска предница, австралийски бут, гръцка главичка – агнешките мръвки по рафтовете са интернационална колекция. Традициите не са това, което бяха – в повечето фурни агнешкото грухти. Не само не е задължително първото яйце да е червено, но и не е желателно. Идват избори все пак. Печелившите яйца са номерирани като бюлетини. Която черупка оцелее, отива в европарламента. Някои няма да имат този шанс, а ще се насадят на пачи яйца. Кампанията едвам е стартирала, а вече тръгнаха прогнози, които по традиция не са това, което са. Сдружението на подсъдим олигарх оспорва правото на неосъждан депутат да се кандидатира за европарламента, а сайтовете на друг подсъдим олигарх отразяват напоително инициативата. Ово е стандарт! И белградската духова музика да свири! За агентите от ДС няма почивка. От време оно се поддържат във форма с доноси. И са все така дисциплинирани, конспиративни и находчиви – оценката за щатния служител на Първо главно управление на Държавна сигурност от 1985 г. Велизар Енчев по всяка вероятност се препокрива с тази на явочника на ДС с псевдоним агент Академик - Огнян Стефанов. След дълга и вярна служба за ДС двамата се събраха отново в сайта „Фрог нюз“. Да им е честита годишнината! Някои неща не се променят във времето. И кръвта на доносника на вода не става. Кратък работен ден за чиновниците – след великденското празнуване имат няколко часа да се наработят, за да се подготвят за идващия празник – Ден на труда. На вниманието на работохолиците: кардиолози от университета в Хелзинки предупредиха за фаталните последствия, свързани с кратката годишна отпуска. За да не подлагаме на риск здравето си, пише сайтът Медик форум, всяка година трябва да почиваме минимум четири седмици. При по-кратък отдих дори и хора, които са в добро здраве и водят природосъобразен начин на живот, са изложени на риск от сърдечносъдови болести. В изследването на финландските учени били включени 1222 мъже на възраст над 40 години. Оказало се, че няма значение кои от тях са дебелаци с големи тумбаци, кои наблягат на чашката и кои димят като комин. По-рано във вечна отпуска отивали тези, дето приживе почивали най-малко... Родните чиновници повод за притеснение нямат. Нито се преработват, нито имат грижи с отпуските. Данъкоплатецът се грижи за здравословния им начин на живот. А те тъпкано му го връщат, когато са на работа. Споминал се един работохолик, отишъл на оня свят. Посреща го Свети Петър, разпитва го кой е, откъде е. Като разбрал причината за смъртта – липса на отпуска, съжалил клетника и му предложил да си избере – в рая или в ада иска да е. Отива нашият на екскурзия в рая – вижда огромна стъклена сграда с наредени бюра, над тях бодряшки клюмат работохолици като него, оцъклени от безсъние, нервни, съсредоточени, с разширени ноздри. Навън езерца и цветни пасажи. Други работохолици усърдно прекопават алеите и хранят златните рибки уста в уста. „Стига ми толкова! Видях каквото видях!“, сепнал се работохоликът и преминал прага на ада, за да се увери там как стоят нещата. Озовава се пред лайняно езеро, в което някакви веселяци стоят накиснати до кръста и се кикотят. В едната ръка крепят чаша, с другата тръскат пура. Тия са отпускари, мисли си нашият и решава, че тук му е мястото. Каквото било – било, наработил се е и му е време вече да излезе в отпуска. Тъкмо да се чукне с другите отпускари, на ръба на езерото цъфва главният дявол: „Айде, отпуската приключи. Гмуркайте се обратно в лайната!“. Предпразнично синдикатите по навик ни бомбардират с информация за трудови злополуки и искания за по-високи заплати. А там, където заплатите са на принципа „ще имаш да взимаш“, никакви ги няма. Абе, къде са синдикатите? Раздават листовки във Варна, участват в хепънинги, шествия и паради (и разни други синоними на груповото купонясване). Много синдикална работа на маса им се отваря по празниците. И на „бойците“ на Цветан Василев не им е лесно. Докато държавата слива работни дни и почивки, за да си удължи празниците, те бият тъпана и мятат доноси като за световно. Звездният миг на НПО-то на банкера беглец. Като свършат парите, ще изчезне завинаги от небосвода. Имаше един олимпийски бог – кебапчия, който така блестя, блестя, пък после падна толкова бързо, че никой не успя да си намисли желание. Ако някой е чел „свидетелствата“ на Костов да каже – какво казва за любимия си ресторантьор. А за парите за фондацията на Ленчето нещо? До просешка тояга ги докараха, ей. Стотинки за кисело мляко да броят. Неблагодарен народ! Я всички да се организират с едно спонсорство за фамилията на прехода. Да не вадим списъка и да ги почваме поименно! От ЦИК излязоха с решение, че Пеевски отговаря на изискванията за евродепутат. Не че някой се е съмнявал в това, но от НПО-то на банкера беглец нямали данни, че може да бъде намерен, та за всеки случай пуснали сигнал. То няма данни и да са нормални, ама не е ясно сигнали от Космоса ли получават или пари от Белград, та предозират така. Къщите за гости с европари никнат като гъби след дъжд. Имало ги е и досега, но са били скрити в треволяците. Засега от в. „Сега“ кацат като НЛО предимно на терасата на шефа на КПКОНПИ. Къщите за гости не са им много в „букинга“. Лозан Панов също има къде да ги покани на гости, но по-напред ще пита жена си, за да не се „мине“. Пък и да се нагласи с ролки и да се барне, да не я изненадат по пеньоар и невчесана. И болниците подкараха двойните стандарти като училищата – с меню за бедни и кетъринг за богати. А в крайна сметка всичко е като в народната приказка „Болен здрав носи“. На такъв кетъринг – здраве му кажи. На никого не го пожелавам. След надгробната плоча на „Графа“ се появиха и урните. Не били урни, ами скамейки. Пуста естетика българска. На Запад хората и погребалните календари си ги пълнят с манекенки и цветни картинки. Тук гробищарската стилистика е строга и скучна даже и в градска среда. Отпечатъци от два пръста и две снимки ще са идентификаторите в новите лични карти. Очаква се 1 700 000 българи да се извият на опашки за тескерета. Докато се изредят, на някой ще му хрумне да вкара и кръвната група и сърдечния ритъм в данните. Важното е движение да има. Иначе на досегашните чернобели снимки повечето са неразпознаваеми. Със сигурност ще има и хора, които няма да се редят на опашките. Братя Галеви, Цветан Василев и други бегълци от закона, дали ще се класират за временни карти за бандити? Или ще се пишат и за това репресирани? Шашав британец предложил на приятелката си брак, като изписал „офертата“ върху бута на една от своите крави. Говедото било дибидюс бяло и надписът „Алис, ще се омъжиш ли за мен?“, изпъквал отгоре му като на свинче звънче. За всеки случай Шон изрисувал и сърчице в синьо. Пак добре, че не е татуирал всичко това върху кравата, че да остане за вечни времена. А молбата за развода на коя част от добичето ще я нарисува? Не казвай „Да“, Алис! Ако отсега свързва образа ти с крава, какво ли ще е, когато понатрупаш килограми и вимето ти увисне? И катеричките тази седмица са в праймтайма. Една се повозила на влак в Бостън, щата Масачузетс, и ето я в новините. Друга се завряла в задното отверствие на стопанина си, докато се плацикал гол-голеничък в банята. Това последното вече е гадно. Животинчето получило фатални увреждания, докато оперирали хазяина му по спешност, и взело, та се споминало. Докторите още не са установили причината за смъртта на катеричока. Може да има връзка обаче със следващата научна сензация. Специалисти от университета в щата Мичиган пророкуват, че загубата на обоняние може да е предвестник на скорошна смърт.", "date": "2019.05.03", "title": "Седмичен мониtоринг  (29 април – 3 май)"}
{"url": "https://www.monitor.bg:443/bg/a/view/zam-ministyr-ivanova-trjabva-da-se-podkrepi-predpriemacheskata-kultura-sred-mladite-164205", "text": "Предприемаческата култура у нас трябва да бъде подкрепена особено сред младежта. Това каза икономическият заместник-министър Лилия Иванова по време на неформално заседание на Съвета по конкурентоспособност, провело се в Букурещ, Румъния. По нейни думи младите хора са двигател на бъдещата промяна, която се очаква да повиши конкурентоспособността на Европейския съюз (ЕС). По време на срещата се обсъдиха теми като Единен европейски пазар и как може да се подобри достъпа на стартиращи предприятия до него. Според икономическия зам.-министър важно условие за това е създаването на предприемаческа инфраструктура, както и намаляването на административната тежест. Подкрепата на регионалните клъстъри и насърчаването на връзката им с научни и образователни институции също е от ключово значение. По отношение на политиката за насърчаване на стартиращите разрастващи се предприятия в ЕС, Иванова коментира, че България приветства мерките, които са заложени в „Инициативата за стартиращи и разрастващи се предприятия“ на Европейската комисия (ЕК). включително глобализацията, цифровизацията, променящите се бизнес модели и технологии“, каза още ресорният зам.-министър. Тя подчерта, че България неведнъж е изразявала позиция, че сред най-важните фактори за успешното функциониране на единния пазар са коректното и в срок транспониране на законодателството и по-доброто прилагане на съществуващите правила от държавите членки, както и необходимостта от мониторинг в това отношение. „За осигуряването на по-висок икономически растеж и по-конкурентоспособна европейска икономика, България поставя акцент върху необходимостта от ориентиран към бъдещето подход за разработването на правила и политики в областта на единния пазар, който да обединява и усилва взаимодействието на всички политики – индустриална, търговска, транспортна, енергийна, околна среда и др., като в същото време отчита възможностите и силните страни, които произтичат от разнообразието на ЕС, и дава тласък за неговото ускорено регионално развитие“, допълни тя. По време на заседанието бяха обсъдени и въпроси, свързани с необходимостта от ясна дългосрочна визия за развитието на политиката за малките и средните предприятия през следващата многогодишна финансова рамка в периода 2021-2027 г.", "date": "2019.05.03", "title": "Зам.-министър Иванова: Трябва да се подкрепи предприемаческата култура сред младите"}
{"url": "https://www.monitor.bg:443/bg/a/view/majmunka-v-zoopark-uhapa-malchugan-tijnejdjyrki-postradaha-ot-poni-164217", "text": "7-годишно старозагорче е пострадало при опит да храни маймуните в градския зоопарк, детето е било прието по спешност в Болница „Тракия“ , за щастие хирурзите успели да зашият раната и няма опасност детето да остане без един от пръстите. Същият ден в здравното заведение са били приети и две момичета на по 14 и 15 години, които пробвали да дадат солети на  разхождащите се в полусвободен режим понита. Раните на тийнейджърките са били промити с йодасепт , поставена им е била и вексинация срещу тетанус. Буквално през няколко метра има табели, които предупреждават да не бъдат хранени и дразнени животните, но голяма част от посетителите, дори и възрастните ги пренебрегват, коментира директорът на 60-годишната зоологическа градина доц. д-р Радослав Михайлов. Той очаква пореден наплив от посетители през няколкото почивни дни и искрено се надява поне през този уикенд да няма екстрени ситуации. Около 400 са били пациентите на спешния кабинет през великденските празници, показва справката от Болница Тракия , най-честите оплаквания са били свързани с хипертонични кризи, нестабилни стенокардии, световъртежи и алергии. Регистрирани са няколко инсулта и инфаркта , голям е бил броят на стомашните неразположения имало е и пациентка, в чийто крак са забил кърлеж по време на пикник сред природата. Лекарите напомнят, че сега е периодът на кърлежите и предупреждават в никакъв случай да не се правят опити за откъсването им от тялото.", "date": "2019.05.03", "title": " Маймунка в зоопарк ухапа малчуган, тийнейджърки пострадаха от пони"}
{"url": "https://www.monitor.bg:443/bg/a/view/ako-hranish-bezdomno-kuche-v-pazardjik-trjabva-da-mu-plashtash-taksa-164208", "text": "Хората, които хранят бездомни кучета край къщи, блокове или на други обществени места в Пазарджик и селата от общината ще бъдат задължени да ги регистрират, кастрират, ваксинират и обезпаразитяват, както и да им плащат такса като за домашни любимци. Това предвижда проектът на Наредба за отглеждане на животни на територията на община Пазарджик, за който могат да се дават предложения да 13 май т.г.  Гражданите ще бъдат освобождавани от такса обаче, ако ги кастрират.По-строги правила се въвеждат и за собствениците на домашни любимци, които за тази година са едва 21 регистрирани в общината. Това, според запознати, означава, че много хора, които имат домашно куче, просто не го регистрират, за да не плащат такса. Предвидена е и забрана да се отглеждат селскостопански животни като домашни любимци. Напр. в едно домакинство в града се допуска отглеждането на 10 птици, 1 прасе за угояване, 1 кон и т.н., като в селските райони бройката им е завишена. За неспазване на наредбата са предвидени глоби, най-малките от които са 50 лева, а най-големите достигат до 4 000 лева. Те ще се налагат, ако нарушенията бъдат повторени. Текстовете в документа са съобразени с Националната програма за овладяване на безстопанствените кучета, която е в сила от 14 март тази година, пише в мотивите си кметът на община Пазарджик Тодор Попов.", "date": "2019.05.03", "title": "Ако храниш бездомно куче в Пазарджик, трябва да му плащаш такса"}
{"url": "https://www.monitor.bg:443/bg/a/view/kalejn-triumfira-s-pyrva-titla-pri-graciite-164213", "text": "Боряна Калейн спечели титлата в многобоя при жените на държавното първенство по художествена гимнастика категория „Елит“, което се провежда в зала \"София. Възпитаничката на Мариана Памукова събра 84,450 точки, след като изигра и четирите си съчетания без груби грешки. За нея това е първа национална титла, която й донесе и приз „Мария Гигова“. Наградата бе учредена през 2017 г. от президента на БФХГ Илиана Раева във връзка със 70-годишния юбилей на първата ни трикратна абсолютна световна шампионка (1969, 1971 и 1973 г). Калейн получи за изпълненията си оценки от 21,650 т. на обръч, 22,166 на топка, 21,300 на бухалки и 20,000 на лента. Шампионката от миналата година Катрин Тасева остана втора в многобоя със сбор от 83,600 точки. Тя изигра страхотно съчетанието си на бухалки и получи рекордната за този сезон оценка за наша грация от 22,400 т. На останалите уреди Катрин има 21,050 на обръч, 20,100 на топка и 19,650 на лента. Бронзовото отличие спечели Невяна Владинова със 78,450 точки, след като допусна грешки в изпълненията си на топка и на бухалки. В топ 6 са още Татяна Воложанина (72,916), Лъчезара Пекова (68,950) и Йоанна Ангелова (66,433). „Много успешно, много силно състезание. Боряна Калейн игра с най-голямо желание и най-много от всички искаше победата. Тя показваше на всички, че играе, за да спечели. Така че имаме много заслужена, много истинска шампионка. Оценката на Катрин на бухалки пък показа, че ако играят, ще получават над 22,000. За Невяна, която допусна грешки, продължавам да вярвам, че ще успее да се пребори със себе си и ще зарадва истински многобройните си фенове“, коментира пред bTV Раева. Тази вечер ще е шампионатът на отделните уреди при жените, а утре първенството завършва с финала при девойките младша възраст. Националният ни ансамбъл пък ще участва през уикенда в турнира от сериите „Чалъндж“ в Гуадалахара (Исп), където технически делегат на ФИГ ще е Мария Гигова. Момичетата на Весела Димитрова ще се конкурират с още 15 ансамбъла, сред които Русия, Италия, домакините от Испания, САЩ, Бразилия, Мексико и други.", "date": "2019.05.03", "title": "Калейн триумфира с първа титла при грациите"}
{"url": "https://www.monitor.bg:443/bg/a/view/manolova-dava-na-ks-sedem-razporedbi-ot-ik-164215", "text": "Омбудсманът Мая Манолова внесе жалба пред КС срещу седем разпоредби на Изборния кодекс.Това съобщиха от пресофиса на омбудсмана. По същество обаче Манолова жали три основни положения в закона- обжалването на актовете на ЦИК, смяната на подсъдността и решенията в избирателните комисии да се взимат с падащо мнозинство, а не с квалифицирано, както беше преде последните поправки в закона. През февруари депутатите изрично записаха,кои решения на ЦИК могат да се обжалват пред ВАС и кои не. До тогава всеки един кат на ЦИК можеше да бъде обжалвана пред съда. Сега в мотивите си пред КС Манолова изтъква, че с въвеждане на необжалваемост на важни актове на ЦИК законодателят, в противоречие с Конституцията, поставя преграда за съдебна защита на избирателното право. Това според нея е нарушение на основните конституционни принципи за всеобщо, равно и пряко избирателно право с тайно гласуване като създава опасност за свободното и демократично провеждане на изборите. Манолова изтъква, че извън обжалване ще останат актове на ЦИК като методитическите оказания към ЦИК, актовете ,с които се публикуват резултатите от изборите , както и възможността всеки избирател да направи справка със своето ЕГН в регистъра. \"Ако, например, ЦИК в своите методически указания посочи, че генерираните от машините за гласуване контролни разписки не се броят от секционните комисии преди попълването на секционните протоколи, с цел контролна проверка на резултатите от машинното гласуване, то при съмнение за манипулиране на програмите на машините за гласуване, никой избирател или политическа сила, участваща в изборите, няма да има възможност да атакува пред съд методическите указания на ЦИК\", предупреждава Мая Манолова. Според нея на практика се допуска чрез методическите указания ЦИК превратно да тълкува и прилага Изборния кодекс, без актовете ѝ да бъдат обжалвани за законосъобразност пред съдебен орган. Омбудсманът атакува и новоприетите текстове, с които актове на ЦИК вече ще се обжалват в местните административни съдилища, а не пред Върховния административен съд. Според нея това би довело до противоречива практика.", "date": "2019.05.03", "title": "Манолова дава на КС седем разпоредби от Изборния кодекс"}
{"url": "https://www.monitor.bg:443/bg/a/view/italianska-arfa-risuva-kartini-ot-edna-izlojba-v-zala-bylgarija-164209", "text": "Нова арфа Salvi-Diana ще направи дебюта си със Софийската филхармония тази вечер. Италианският инструмент е сред най-добрите в света. Той е подбран лично от арфистката Весела Тричкова, преди дни пристигна от Париж и вече е собственост на Софийската филхармония. Новата арфа ще е една от звездите на концера „Картини от една изложа“, в който ще прозвучат Концерт за цигулка, пиано и оркестър на Менделсон, Испанско капричио на Римски-Корсаков и Концертна фантазия „Танци с Мусоргски“ на Александър Розенблат. Солисти в концерта са виртуозният пианист Дмитрий Рацер и талантливите братя Иво и Лъчезар Станкови. Дирижира Линус Лернер. „Картини от една изложба” - прочутата сюита за пиано на Модест Мусоргски, написана за 20 дни през пролетта на 1874 г. в памет на приятеля му, художника Виктор Хартман, вече почти век и половина провокира с ярката си образност фантазията на десетки творци, които правят свои версии на знаменитата творба. След известната оркестрация на Равел се редят през годините най-различни редакции и преработки, няколко от които са представени в този концертен цикъл на Софийската филхармония. Но може би най-необикновен е вариантът, създаден от руския пианист, композитор и аранжор Александър Розенблат. Творец с обширно амплоа, свободно движещ се между класическите жанрове и джаза, той се радва днес на голяма популярност в различни среди. В неговите партитури с оригинална инвенция и остроумие се съчетават цитати и алюзии на познати музикални мотиви от световното музикално наследство, виртуозно преплетени в индивидуалния му съвременен изказ. Сред известните му опуси са „Алиса в огледалния свят”, вариации „Паганини”, фантазия „Кармен”, сюита „Лебедово езеро” и др. Този концерт е възможност да се запознаем с необятния талант на виртуоза на клавишите Дмитрий Рацер. Ученик е на големия Яков Флиер, oт когото наследява яркия стил на изпълнение и особената си привързаност към произведенията на Лист, Брамс, Шопен и Рахманинов. Свирил е с всички големи световни оркестри. Дмитрий Рацер е артист на „Стейнуей“ (от 1992 г.) и понастоящем е професор в Руската музикална академия. Цигуларят Иво Станков е един от талантливите български изпълнители, получил международно признание. Той се изявява като солист, камерен музикант, концертмайстор и преподавател във Великобритания и редица други европейски страни. Свирил е като солист с Английски камерен оркестър, с различни оркестри във Великобритания, САЩ, Бразилия, Италия, както и с повечето български оркестри. Заедно с брат му, пианиста Лъчезар Станков, създават „Ансамбъл Станков”, участват в международните фестивали „Варненско Лято”, „Софийски музикални седмици”, „Дни на музиката в Балабановата къща”, Фестивал на камерната музика в Пловдив и „АмБул”. Специално за тях са написани творби от Георги Арнаудов, Мартин Георгиев, Добринка Табакова и Гуин Причард. Той е артистичен директор на Лондонския Фестивал на българската култура. Лъчезар Станков дебютира на голяма концертна сцена на 12 години в Холандия, където участва в концерти в град Утрехт и в конгресния център RAI в Амстердам. Завършва с най-високо отличие магистратура в консерваторията „Тринити - Лабан” в Лондон, където вече съчетава активната си концертна дейност с преподавателска работа.", "date": "2019.05.03", "title": "Италианска арфа рисува „Картини от една изложба“ в зала „България“"}
{"url": "https://www.monitor.bg:443/bg/a/view/grantadjiite-v-temida-s-chengedjijsko-meroprijatie-sreshtu-peevski-164206", "text": "Поредното активно мероприятие, напълно в духа на бившите комунистически тайни служби, спретнаха от грантаджийския Съюз на съдиите в България. Те внесоха във Висшия съдебен съвет писмо, непочиващо на никакви факти, насочено срещу депутата от опозиционната ДПС и издател на „Телеграф медиа“ Делян Пеевски. Писмото всъщност е продължение на акция за манипулиране на общественото мнение, чийто спусък бе дръпнат преди седмица през българската секция на иначе авторитетното радио „Свободна Европа“. Екипът на БГ звеното на радиото е изцяло сформиран от бивши кадри на медии, финансирани от подсъдимите олигарси Иво Прокопиев и Огнян Донев, като материалът им показа за пореден път, че не са скъсали пъпната връв с доскорошните си работодатели и продължават да изпълняват техни поръчки. В ущърб на Пеевски, разбира се. Въпросната статия със заглавие „Да не се отметне това момче. Влиянието на Пеевски над Темида, което ВСС не проверява“ бе сглобена от различни парчета фалшификации, а основното внушение почива на изказване на бившия председател на Софийския районен съд Методи Лалов (който подаде оставка, за да не бъде отстранен от поста, след като няколко проверки засякоха десетки финансови нарушения в управлявания от него съд – б.р.), че е водил преговори за шефския си пост с тогавашния председател на Върховния административен съд Георги Колев и бившата шефка на Софийския градски съд Владимира Янева. Макар Лалов изобщо да не споменава името на Пеевски, то е пришито от БГ секцията на „Свободна Европа“ без каквито и да било факти. Същото прави в писмото си и Съюзът на съдиите в България, като грантаджиите в Темида дори си позволяват да навържат и още по-овехтели фейкове. Също опровергавани през годините. Нито в материала на „Свободна Европа“, нито в писмото на ССБ се задава логичният въпрос защо чак сега Лалов обявява, че е имало такава среща. Още повече, че никога през последните седем години не е обявявал и да е имало какъвто и да било натиск върху него. Отговорът е прозаичен – с изявлението си той става говорител на сценарий, написан от другиго. Гузно се премълчава и истината за „форума“, на който „пуска бомбата“ - конференция, организирана от две олигархични НПО-та – демонстриращото връзките си с банкера-беглец Цветан Василев БОЕЦ и свързаната с друг подсъдим олигарх – Иво Прокопиев, организация „Правосъдие за всеки“. Гост-лектор на въпросната конференция бе Лозан Панов – председател на Върховния касационен съд, който се явява последна инстанция по делата на същите тези олигарси. В писмото на ССБ обаче няма и дума за този скандален факт, макар той ясно да показва сенчестите обвързаности, които връзват ръцете на българската Темида. За сметка на това ССБ съшива с бели конци донос срещу Пеевски без да дава каквито и да било факти. А такива няма и как да има, защото Пеевски няма приятели съдии. Няма и НПО-та, камо ли свързани с магистрати. Не е правил опити да кадрува в съдебната система, нито е имал каквито и да било амбиции да го прави. Амбициите са на други – същите, които стоят и зад това ново активно мероприятие срещу него, направено по добре познатия начин за машината за манипулации на олигарсите – през свързани с тях магистрати и журналисти на повикване. Истината е, че истинският „сенчест“ кадровик в Темида е подсъдимият олигарх Иво Прокопиев, който от години се опитва да предпоставя решенията в съдебната власт през шефа на ВКС Лозан Панов и марионетките му в по-долните инстанции на Темида. В частна полза – своя и на ортаците си олигарси. А целта на материала е да се прикрие тази престъпна задруга, която не само прояжда отвътре съдебната власт, а се пробва да я превземе изцяло. Битката за окупирането на Темида не е от днес или от вчера. Тя тече на няколко фронта, като основен неин рупор е именно председателят на Върховния касационен съд Лозан Панов, а в задачата е подпомаган именно от Съюза на съдиите в България и НПО-ата и медиите, свързани с подсъдимите олигарси, последна инстанция по чиито дела се явява именно ВКС. През последните години излязоха наяве огромен обем доказателства за тези задкулисни обвързаности. Като се започне от скандалните снимки отпреди няколко години, показващи как сегашният шеф на ССБ и тогавашен член на Висшия съдебен съвет се разхожда по улиците със съдийката Мирослава Тодорова, която тогава бе обект на дисциплинарно производство в етичната комисия на ВСС и проваления правосъден министър и лидер на олигархично обвързаната партия „Да, България“ Христо Иванов. И се стигне до разкритията от „Апартаментгейт“, че съпругата на Лозан Панов – Бети Панова, е придобила 200 квадрата жилище от „Артекс“ на четворно по-ниска цена от пазарната, а собствениците на имотната компания са били кумове на сватбата й с шефа на ВКС. Повече от показателен е и фактът, че „Артекс“ е взела 1,2 млн. евро заем от съдружника на Прокопиев и съиздател на „Икономедиа“ Теодор Захов за строителството на небостъргача „Златен век“, чието строителство бе спряно при избухването на скандала, тъй като разрешителните му не отговарят на законовите разпоредби. На фона на тези обвързаности е повече от логичен въпросът дали ще има съд, който да раздаде възмездие за скандала с незаконните разрешителни за строежи на компанията при положение, че Панов и тарторите му са оплели Темида в задкулисна мрежа като огромен, тлъст паяк. Това са все въпроси и скандални връзки, които не могат да бъдат открити нито в материала на „Свободна Европа“, нито в писмото на ССБ, защото целта и на БГ секцията на радиото, и на грантаджийския съюз е да отклонят вниманието от разкритията за задкулисието, разяждащо Темида. Разкрития, които медиите, издавани от Делян Пеевски, от години правим. И именно затова той е мишена №1 на олигархията, а издаваните от него медии са гонени от конференции като тази, на която говори Лалов, като „неудобни“ и „неправилни“.", "date": "2019.05.03", "title": "Грантаджиите в Темида с ченгеджийско мероприятие срещу Пеевски (СНИМКИ)"}
{"url": "https://www.monitor.bg:443/bg/a/view/bg-radio-mesti-nagradite-si-v-plovdiv-164218", "text": "Пловдив ще се превърне в домакин на церемонията по връчването на музикалните награди на БГ Радио в края на месец май. За първи път от няколко години насам събитието няма да се проведе в Благоевград. Бляскавата церемония ще се състои на 22 май, а сред артистите, които ще се качат на сцената в Пловдив за поне една песен време, са момчетата от Jeremy? и Кирил Маричков. Заедно те ще представят съвместното си парче „Не си сам“, което е и първото такова на български език за групата, подгряла няколко от концертите на легендите от Queen през 2016 г. Над 18 000 меломани гласуваха за определянето на   тази година. От феновете зависи и кои ще си тръгнат от града под тепетата със заветните отличия.", "date": "2019.05.03", "title": "БГ Радио мести наградите си в Пловдив"}
{"url": "https://www.monitor.bg:443/bg/a/view/novakov-za-paketa-mobilnost-izbegnahme-naj-loshija-scenarii-makar-che-ne-go-sprjahme-164196", "text": "При пакета „Мобилност“ мога да обобщя, че успяхме да избегнем най-лошия сценарий, макар че не го спряхме, където искахме. Това заяви кандидатът за евродепутат от ГЕРБ Андрей Новаков, който заедно д-р Иво Ралчовски се срещнаха с представители на превозвачите от област Враца. Той припомни, че, ако бяха участвали при гласуването всички евродепутати от България, законопроектът е нямало да мине на първо четене с толкова негативни текстове. Според Новаков най-вероятно ще има нов еврокомисар по транспорта, което може да доведе до положително развитие на ситуацията. „Взел съм решение за себе си, че ако имам подкрепата на хората, ще поискам членство в комисията по транспорт, така че по най-прекия начин да работим за българския интерес“, изтъкна той. Новаков подчерта, че много важно кои ще са новите евродепутати. „Горд съм, че съм заедно в листата с д-р Иво Ралчовски, защото виждам колко е уважаван в Северозапада и хора се отнасят с респект към него”, добави кандитадът за ЕП. „ГЕРБ е партията, която се чува в европарламента“, заяви Кандидатът за евродепутат от ГЕРБ д-р Иво Ралчовски и допълни, че за него е чест да бъде в такъв силен отбор, заедно с изключителни професионалисти, които имат познания и капацитет да работят в ЕП и да носят все повече позитиви за България и Северозападния регион. „Аз съм убеден, че тези избори ще протекат в правилната посока, за да изпратим силен отбор в Европа”, завърши д-р Ралчовски. „Убеден съм, че това ще раздвижи транспортния бизнес в региона и фирмите ще бъдат много по-печеливши, особено когато имат и добро лоби в Европейския парламент в лицето на Андрей Новаков и д-р Иво Ралчовски”, коментира Кметът на Община Враца Калин Каменов, който отбеляза, че със завършването на скоростната отсечка от Ботевград до Видин транспортният поток ще се увеличи драстично. „По време на ремонта на отсечката Мездра – Ботевград ще има алтернативни маршрути“, отговори областният управител Малина Николова на въпрос от представителите на превозвачите. „Очаква се в програмата на АПИ да бъде включен ремонт на пътя Мездра – Роман, така че ще има възможност по време на ремонта на Мездра - Ботевград да се движим без проблеми“ ,добави още тя, като даде за алтернатива и ремонтираният път през Искърското дефиле. „В тазгодишната програма на АПИ е заложен текущ ремонт и на пътя през Витиня, който ще се ползва много активно”, завърши Малина Николова.", "date": "2019.05.03", "title": "Новаков за пакета „Мобилност“: Избегнахме най-лошия сценарий, макар че не го спряхме"}
{"url": "https://www.monitor.bg:443/bg/a/view/nad-milion-dushi-evakuirani-zaradi-ciklona-fani-164204", "text": "Циклонът Фани достигна до източния бряг на Индия като буря от най-мощната 5-а степен, заливайки обезлюдените след масовата евакуация крайбрежни райони с поройни дъждове, придружени с ветрове със скорост до 205 километра в час, предаде Асошиейтед прес. Според индийската метеорологична служба \"изключително мощният\" циклон, зародил се в Бенгалския залив, е връхлетял крайбрежния щат Одиша около 8 ч тази сутрин. Индийският национален щаб за борба с бедствията съобщи, че от по-ниско лежащите райони на щата предварително са евакуирани около 1,2 млн. души, които са настанени в близо 4000 подготвени подслона.  Според щатските власти в някои райони на Одиша са прекъснати комуникациите, но няма съобщения за загинали или пострадали хора.  Фани е най-мощната буря в района от 1999 г. насам, когато друг циклон погуби около 10 000 души и опустоши обширни райони от щата.", "date": "2019.05.03", "title": "Над милион души евакуирани заради циклона Фани"}
{"url": "https://www.monitor.bg:443/bg/a/view/razkrivat-rezidencijata-na-pyrvija-car-na-odrisite-teres-164200", "text": "Резиденцията на първия цар на одрисите Терес може да се окаже до карловското село Васил Левски. Откритието ще бъде от световен мащаб, тъй като до момента проучванията на археологическия обект сочат, че той е по-стар с около 300 години от втората столица на тракийското племе - Севтополис. Намерените предмети и артефакти датират селищния център до село Васил Левски към края на 6-и век преди Христа. Площта му е голяма – около 35-40 декара, които са общински и частни земи. Това съобщиха на съвместна пресконференция директорът на Регионалния археологически музей в Пловдив доц. д-р Костадин Кисьов и кметът на община Карлово д-р Емил Кабаиванов. Разкопките се подновяват това лято с осигурени от община Карлово 35 000 лева. С тях ще бъде направено геофизическо заснемане на терена, за да се изготви подземна карта и да се определят границите на обекта. Това е едно от условията, за да може в края на тази година община Карлово и РАМ – Пловдив да кандидатстват за финансиране пред оперативната програма „Региони в растеж”. „С геофизическото проучване ще спестим време и средства. През 2008г. се установи, че този селищен център е от 6-и век преди Христа. На практика това е най-ранният град, свързан с одриското царство. Севтополис е с 300 години по-късен. Тоест, селището край село Васил Левски е първата столица на одрисите, а Севтополис е следващата”, заяви доц. Кисьов. По думите му проучваната от екип на Националния исторически музей резиденция край хижа Фенер също е свързана със средището до с. Васил Левски. На дълбочина 2,20 м под нивото на съвременния терен са открити основите на най-стария тракийски храм по нашите земи от VІ-V в. пр.Христа. Разкрит е неизвестен досега каменен обелиск с триъгълна форма и височина 1 м, който се е намирал в храмовата постройка. Храмът е имал правоъгълна форма, изграден в основата от каменни квадри и дървена открита конструкция, която е била покрита с керемиден покрив от плоски и извити керемиди със значителни размери – 60 x 40 см. Тази строителна практика е използувана изключително рядко и се среща главно при сградите свързани с царската институция в древна Тракия. Всички керемиди, както извитите, така и плоските са били покрити със златисто покритие. „Интересното е, че освен този храм от 6-и век, който е покрит със специално изработени керемиди, част от които са внос от Коринт, открихме и доста амфори. Те са произвеждани на островите Самос, Тасос и Лесбос. С тях са внасяни зехтин и вино. Имаме открити стъклени накити, които са произвеждани в Египет. Тоест, данните са, че този средищен център до село Васил Левски е бил основен за цяла Тракия през 5-6-и век преди Христа и тракийският владетел оттук е търгувал с всички гръцки колонии и с всички производствени центрове, които са били в древността най-важни”, каза още директорът на РАМ Пловдив. „Това е първата столица на одриското царство”, е категоричен той. Наред с това стените на цитаделата са с 2-метрова каменна зидария, което е необичайно за онези векове и най-вероятно е било направено, защото там  е живял одриски владетел. Друг интересен факт, който трябва да разкрият археолозите, е къде е некрополът на одриското царско семейство. „По принцип от този период некрополът може да не е могилен, а да е плосък. Тоест, над гробовете няма издигани могили и ние ще положим усилия да намерим този некропол”, каза още доц. Кисьов. И този археологически обект не е бил пощаден от иманяри. Те били изкопали оттам изключително рядка колона, която ще бъде проучена. „За сега са проучени едва 3 декара от цялата  територия, което ни дава възможност да мислим, че ни очакват големи находки. Все пак откритите луксозни предмети от Египет и Гърция ни дават предпоставка да очакваме това. Според древногръцките историци одриския цар Ситалк, за първи път през 431 г. пр.Хр.осъществява официални контакти с Атина. А намерените материали от Египет и Гърция са по-ранни от тази години и може да свържем града с Терес I”, обяснява доц. Кисьов. Проучванията това лято на обекта ще бъдат поверени на заместничката на директора – София Христева, която е докторант в археологическия институт към БАН. При разговори с министъра на културата Боил Банов той е обещал подкрепа и от държавата за продължаване на разкопките в бъдеще. Селищният център до село Васил Левски е открит в далечната 1993г. от проф. Мечислав Домарадски и от доц. Костадин Кисьов. Двамата се натъкнали на странен сандък в музея в Карлово, който видели много красиво изрисувани гръцки керемиди. Обяснили им, че десетина години по-рано керемидите са донесени от човек от селото, който ги намерил при прекопаване на лозето си. Двамата учени започнали да сондират мястото, като попаднали на крепостен зид. Разкрили, че зидът е с дължина около 50 метра, запазен на височина около метър – метър и седемдесет сантиметра, с необичайно голяма дебелина от 2 метра. Разкопките на селищния център край село Васил Левски са правени с прекъсвания през годините и последните са били през 2008г.", "date": "2019.05.03", "title": "Разкриват резиденцията на първия цар на одрисите Терес "}
{"url": "https://www.monitor.bg:443/bg/a/view/papa-francisk-s-poslanie-kym-bylgarija-164197", "text": "Малко преди старта на визитата си у нас папа Франциск пусна послание към България с видеообръщение. В него Светият отец отбелязва великото дело на светите братя Кирил и Методий, поставя акцент и върху предстоящата среща с Негово Светейшество българския патриарх Неофит. В приветствието си към българите той изтъква, че неговото апостолическо пътуване в България, което ще се проведе в периода 5-7 май, ще мине под мотото – „Мир на земята“. Това е заглавието на енцикликата, написана през 1963 г. от папа Йоан XXIII или т.нар. Български папа - Анджело Ронкали.  Той прекарва почти десет години в София като апостолически легат и установява връзки на уважение и обич с българския народ, които продължават и до днес, заявява във видео обръщението си папа Франциск. Ето и текстът на посланието: „Скъпи братя и сестри от България, С Божията помощ след няколко дни ще бъда между вас. Да дойда в България, за мен и за моите сътрудници ще бъде едно поклонничество под знака на вярата, на единството и на мира. Защото вашата земя е родина на свидетели на вярата, още от времето, когато светите братя Кирил и Методий са разпространявали там Евангелието. Техният труд бе много ползотворен, който донесе много плодове и в трудните моменти на миналия век. Много пъти това бе повтаряно от Свети Йоан Павел II, който работи толкова много, за да може Европа да преоткрие освободителната сила на Христа и за да може да диша отново и с двата си бели дроба. По неговите стъпки ще имам честта да се срещна с Негово Светейшество Патриарха и Светия Синод на Българската православна църква. Заедно ще покажем желанието да следваме Господа Исуса по пътя на братското общение между всички християни. Скъпи мои, Цялото мое поклонничество ще мине под знака на спомена за Светия Отец Йоан XXIII, който за почти десетте години, прекарани в София като апостолически легат, установи с вашия народ връзки на уважение и на обич, които продължават и до днес. Той бе човек на вярата, на общението, на мира. Затова избрах като мото на посещението заглавието на неговата историческа енциклика \"Pacem in terris\" - Мир на земята. Бих искал да ви помоля да ме придружавате с вашата молитва. Благодаря! Бог да даде мир и благоденствие на България!“ Междувременно от пресцентъра  на кабинета припомниха, че премиерът Бойко Борисов ще Негово Светейшество папа Франциск на летище София на 5 май. Светият отец пристига у нас на апостолическо пътуване, което ще продължи до 7 май като ще посети градовете София и Раковски. Двамата ще проведат среща като във фокуса й ще бъдат установените отношения и диалог между България и Светия престол и желанието те да продължат да се развиват, за да може с общи усилия да се допринася за изграждането на по-хуманен свят, в защита на слабите и уязвимите, както и за отстояването на християнските ценности и норми. Мотото на апостолическото пътуване на Светия отец е „Мир на земята“, което показвало желанието на папа Франциск посещението му у нас да бъде под знака на мира, да поздрави и благослови всички българи, да отправи своите послания за мир и благоденствие по света от нашите земи. Апостолическото му пътуване до България и Северна Македония е 29-ото, откакто е избран за глава на Римокатолическата църква. В София Светия отец пристига с папска свита от 35 души, в която са включени най-висшите представители на Светия Престол, както и близо 70 журналисти от световни медии, които традиционно отразяват апостолическите пътувания на папата.Срещата му с президента Румен Радев е след това, като двамата ще изнесат реч на площад \"Атанас Буров\". ", "date": "2019.05.03", "title": "Папа Франциск с послание към България (ОБНОВЕНА+ВИДЕО)"}
{"url": "https://www.monitor.bg:443/bg/a/view/natalija-kobilkina-zavede-bebeto-na-gryckite-plajove-164195", "text": "Най-известната сексоложка у нас Наталия Кобилкина заведе новороденото си на гръцките плажове. „Първият плаж на Филип, морско момче ще бъде“, отсъди д-р Ко под кадър с бебето на плажа в социалните мрежи. Относно майчинството тя е категорична, че иска да даде на наследника си всичко това, от което тя и сестрите й са били лишени. По цял ден слушам тежки истории, как родители често нараняват своите деца и колко травми ние получаваме от тях. И надявам се, че новото поколение ще намерим в себе си сила да обичаме, да простим и да дадем на нашите деца, неща, които те сами ние не сме получили от своите родители“, разсъждава още сексоложката с руски корени, която заведе за първи път сина си в родината на своя съпруг – Такис Дретакис. Кобилкина даде живот на малкия Филип в края на месец февруари, като оттогава периодично снабдява последователите си онлайн с информация как расте бебето. Наскоро младата майка призна, че малкият има огромен апетит, като й се налага да го кърми по 7 пъти на ден.", "date": "2019.05.03", "title": "Наталия Кобилкина заведе бебето на плаж в Гърция"}
{"url": "https://www.monitor.bg:443/bg/a/view/arsenal-obyrna-valensija-i-mechtae-za-finala-v-le-obzor-164201", "text": "„Арсенал“ направи първа крачка към финала в Лига Европа след победа с 3:1 над гостуващия „Валенсия“ в първи мач от полуфиналите на Лига Европа. Александре Лаказет (18’, 26’) и Пиер-Емерик Обамеянг (90+1’) донесоха успеха на своя тим, след като Муктар Диакаби (11’) беше дал ранна преднина на испанците. Така лондончани прекратиха черната си серия от три поредни загуби във Висшата лига и гледат с оптимизъм към реванша, който е след седмица на „Местая“. „Целта ни беше да постигнем в първия мач, като знаехме, че ще бъде много трудно. След получения гол реагирахме спокойно и използвахме своите моменти, като стигнахме до гол. Искахме много да победим, но не и да допуснем втори гол. Третият ни гол в края беше много важен, но шансовете остават 50:50. „Валенсия“ е много добър отбор. Футболистите им са физически здрави, добри са на втория етаж, както и стигнаха до гола. Продължаваме да работим над всичко, което трябва да подобрим в играта си. Не може да не се гордеем с резултата днес. Сега обаче трябва да се подготвим отговорно за следващия мач, тъй като ще бъде много сложен\", коментира мениджърът на „Арсенал“ Унай Емери. В другия полуфинал „Айнтрахт“ и „Челси“ завършиха 1:1 в зрелищен първи полуфинал на Лига Европа във Франкфурт и оставиха в Лондон след седмица. И двете попадения бяха отбелязани през първата част. Първо Лука Йович откри с глава за домакините в 23-ата минута, а малко преди почивката Педро изравни с удар с левия крак. „Челси“ доминираше през по-голямата част от второто полувреме, но не успя да вкара втори гол, а гредата спаси домакините след удар от фаул на Давид Луис. В края „орлите“ упражниха на свой ред натиск, но в крайна сметка резултатът се запази.", "date": "2019.05.03", "title": "„Арсенал“ обърна „Валенсия“ и мечтае за финала в ЛЕ (OБЗОР)"}
{"url": "https://www.monitor.bg:443/bg/a/view/toto-pechalbi-164198", "text": " Числа - (1, 10, 20, 21, 34, 43); 6 - няма, 5 - 6 по 4078,50 лв., 4 - по 73,30 лв., 3 - по 4,90 лв.; ДЖАКПОТ: 3 211 322,82 лв.  Числа - (1, 3, 8, 12, 15, 34); 6 - няма, 5 - 2 по 4499,30 лв., 4 - по 30,60 лв., 3 - по 3,20 лв.; ДЖАКПОТ: 450 803,87 лв.  I теглене - (1, 5, 22, 31, 33); 5 - няма, 4 - по 191,00 лв., 3 - по 8,10 лв.; II теглене - (17, 18, 24, 31, 33); 5 - 2 по 9815,80 лв., 4 - по 123,80 лв., 3 - по 4,90 лв.  Числа - (4, 12, 29, 35, 40); Зодия 1 - Овен; 5+1 - няма, 5 - няма, 4+1 - 1 от 5000,00 лв., 4 - няма, 3+1 - 13 по 100,00 лв., 3 - 147 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (2, 3, 5); Цифри – (1, 8, 0); 3 - няма, 2 - 750 по 32,20 лв.; ДЖАКПОТ: 24 148,00 лв.  Година 98, месец 04, дата 22, ден 2; I група - няма, II - 1 от 408,10 лв., III - няма, IV - няма, V - 3 по 68,00 лв., VI - 4 по 40,80 лв., VII - 6 по 34,00 лв., VIII - 18 по 9,10 лв., IX - по 5,40 лв., X - по 4,90 лв., XI - по 5,30 лв., XII - по 1,80 лв., XIII - по 1,90 лв., XIV - по 1,10 лв., XV - по 1,20 лв.; ДЖАКПОТ: 6733,30 лв. 1000 лв.                  5x35                    098792791                              Плевен 1000 лв.                  5х35                    227170024                              Враца 1000 лв.                  5х35                    889485196                              Пловдив 1000 лв.                  5х35                    735422148                              Мездра 1000 лв.                  5х35                    931432590                              Русе", "date": "2019.05.03", "title": "Тото печалби, тираж №35"}
{"url": "https://www.monitor.bg:443/bg/a/view/blagoevgrad-pochete-116-godini-ot-gibelta-na-goce-delchev-164203", "text": "Днес преди обед Благоевград почете 116 години от гибелта на Гоце Делчев. Цветя пред паметника на Апостола на българската свобода от Македония поднесоха народният представител Даниела Савеклиева, зам.-областният управител Иван Стоянов, зам.-кметът на Благоевград Иво Николов, председателят на ОбС-Благоевград Радослав Тасков, омбудсманът Валентин Василев, представители на политически партии и обществени институции, както и много ученици и граждани. Възпитаниците от Математическата гимназия  \"Акад. С. Корольов\", Димитър Борумов и Антон Велев припомниха знакови моменти от живота и делото на Гоце Делчев. Георги (Гоце) Николов Делчев е един от най-значимите революционери. Той е водач и идеолог на Българските македоно-одрински революционни комитети, по-късно известни като Вътрешна македоно-одринска революционна организация. Национален герой в България и Република Македония. Гоце Делчев е роден в Кукуш, днес Килкис, Гърция през 1872 година в семейството на Никола и Султана Делчеви. Неговите братя Милан, Димитър и Христо Делчеви също са членове на ВМОРО. В началото на май 1903 година, на път за среща с водачите на Серски революционен окръг, четата на Гоце Делчев е обкръжена в село Баница, Серско. Потерята, командвана от майор Хюсеин Тефиков, който е съвипускник на Гоце Делчев, през нощта на 3 срещу 4 май блокира селото по сигнал, че там нощуват комити. Гоце Делчев решава да изведе четниците от селото, но опитът е неуспешен. След еднодневно сражение с превъзхождащата ги войска Гоце Делчев пада убит. Гибелта му се възприема от съвременниците и от историците като една от най-тежките загуби за ВМРО.", "date": "2019.05.03", "title": "Благоевград почете 116 години от гибелта на Гоце Делчев"}
{"url": "https://www.monitor.bg:443/bg/a/view/dojche-vele-synuva-deljan-peevski-v-piesa-na-absurda-164199", "text": "Антибългарската бг редакция на Дойче веле съвсем му изпусна колая. В опита си да напъха името на депутата и издател на „Телеграф медиа“ Делян Пеевски навсякъде, където намирисва на скандал, „дойчовците“ малко се попрестараха. Поредното доказателство за това е коментар на политолога и специалист по всичко от грантаджийския Център за либерални стратегии Даниел Смилов. Литературното упражнение на Смилов, публикувано на 3 май, се казва „Къщи, апартаменти, тераси: абсурд с мирис на чесън“. Смилов очевидно разсъждава над казуса „Апартаментгейт“, който разтърси държавата преди евроизборите. Казус, с който Делян Пеевски няма нищо общо (колкото и да им се иска на някои). Сигурни сме, че олигарсите и подопечните им медии от фабриката за фалшиви новини са обърнали имотните регистри с хастара нагоре, та белким свържат името на Пеевски с някой евтин апартамент. Уви – документите пазят данни за евтината криминална приватизация на „Каолин“, за придобиването по приятелска линия на „Софарма“ и цял куп съмнителни сделки, но не и данни за Пеевски и някакви си там евтини имоти. Факт, пред който даже фабрикантите на фалшиви новини мълчат. Затова и специалистът по всичко Даниел Смилов го е ударил на литература. В своя уж дълбоко аналитичен коментар за „Апартаментгейт“ Смилов започва да омайва каракудите с твърдението, че предизборната кампания започнала като пиеса на абсурда. И цитира две от емблематичните имена в този жанр.- Йожен Йонеско и Самюъл Бекет. Уау, Смилов, сериозно ли? Страшно интелигентно е, признаваме, това са трудни, тежки за четене автори и сигурно в грант-обществето е страшно престижно да ги вмъкнеш уж ей така в разговора. Смилов даже сам се мъчи да го играе малко нещо драматург, като в статията си разиграва фиктивен диалог между ГЕРБ и БСП. как е възможно семпла личност без особени заложби като Смилов да е на грантаджийската хранилка. Абе хора, поне си избирайте глашатаите, които да ви прокарват опорките, щото по-сскоро ще дочакаме Годо, отколкото да хванем на даниелсмиловци мисълта. Какво общо има Делян Пеевски с „Апартаментгейт“, със Самюъл Бекет, с Йонеско, с ГЕРБ, с БСП или с къщите за гости? Нищо, разбира се. Даже и Смилов го знае. Въпреки това в края на безумния си текст той ни в клин, ни в ръкав заключва: „Каквото и да се случи обаче, едно е сигурно отсега - Делян Пеевски ще бъде избран“. Съшито с бели конци. Абсурдно като абсурда Смилов някога изобщо да е чел нещо, свързано с Йонеско, освен семплата статия за него в Уикипедия. Пеевски просто е пришит към този псевдоанализ, включително като таг, та напишеш ли „Апартаментгейт“ в гугъл, да излезе името му. Със същия успех можете, драги „дойчовци“, са пришиете името на Пеевски към всяка негативна новина, която се пръкне от родината. Примерно с епидемията от морбили в Благоевградско или с финансовите проблеми на УНСС. Страаашно хитро. Но не хваща дикиш. Затова и Дойче веле се радва на същата „любов“, на която се радва Хелзинкския комитет. За подобни финансирани отвън организации (малко е трудно да наречем бг редакцията на Дойче веле медия) осъдените убийци са ангели небесни, а фактите са нищо. Затова и рейтингът ви е такъв – никакъв. Но пък грантаджийските организацийки не разчитат на рейтинг, а на финансови потоци, тъй че да не ги мислим.", "date": "2019.05.03", "title": "Дойче веле сънува Делян Пеевски в пиеса на абсурда"}
{"url": "https://www.monitor.bg:443/bg/a/view/prodavat-krychmata-s-naj-mnogo-duhove-164202", "text": "Най-спохожданият от духове пъб във Великобритания, \"Дяволският камък\", се предлага за продан срещу 450 хиляди лири, съобщава в.\"Метро\". Заведението е разположено в град Шебер в графство Девъншир. Самото му име е свързано с местна мрачна легенда. Според нея, когато Дяволът бил изгонен от рая, на път към ада от джоба му изпаднал камък - Дяволският камък. В градчето недалеч от едноименния пъб наистина има една 1-тонна каменна грамада. Всяка година местните я претъркалят, \"за да спи зло под камък\". Многобройните призраци си били харесали открай време пъба-гостилница. Първоначално сградата била фермерска къща. Впоследствие, преди 400 години, тя била превърната в гостилница, подслоняваща кочияши и пътници на дилижанси. През цялото време те били стряскани от призрачни видения. В наши дни пъбът разполага с обширен бар, стая за игри и осем спални за гости. Без да броим духовете.", "date": "2019.05.03", "title": "Продават кръчмата с най-много духове "}
{"url": "https://www.monitor.bg:443/bg/a/view/puskat-dopylnitelni-mesta-za-gergiovden-v-tesnolinejkata-septemvri-dobrinishte-164188", "text": "120 допълнителни места във влак“ Родопи“ от Септември за Добринище ще бъдат осигурени от „БДЖ-Пътнически превози” ЕООД за 6 май, Гергьовден. Влаковата композиция ще пътува с увеличен състав във връзка с инициативата на Гражданско сдружение „За теснолинейката“ под мотото „На 6-ти май: Заедно в теснолинейката IV”. Събитието се организира за четвърта поредна година по повод отбелязването на празника на град Якоруда и Гергьовден. Дековилката ще замине от гара Септември в 08:46 ч. След  пристигането й в гара Якоруда пътуващите с композицията могат да се отправят към Джерджевденските ливади, където местното население отбелязва празника на града и Гергьовден. Цената на билета от Септември до Якоруда е 4.60 лв., а за пътуване в двете посоки е 8.30 лв. Желаещите да пътуват могат да ползват различни оферти за намаление при пътуване в двете посоки, пътуване на групи или срещу представяне на железопътни карти, които дават право на намаление. Децата до 7-годишна възраст пътуват безплатно срещу представяне на документ, удостоверяващ възрастта им.Билетите за пътуването са вече в продажба и могат да бъдат закупени от билетните каси и бюрата във всички гари в страната.БДЖ традиционно подкрепя инициативи на любители на железопътния транспорт, които допринасят за пътуване към изконните ценности и корени на българщината и са свързани с отбелязването на празници, които носят духа на народната култура. Теснолинейната линия по маршрута Септември-Добринище е включена в списъка с най-интересните железопътни линии в Европа, публикуван в Пътеводителя за Европейските железопътни разписания, издаден от германските железници (DB). Средната скорост, развивана от теснолинейната композиция по маршрута е 40 км/ч. Линията преминава през множество живописни кътчета с многобройни тунели и мостове. По трасето се намира гара Аврамово, която е най-високо разположената гара на Балканския полуостров – на 1267 м надморска височина. Железопътната линия е с междурелсие 760 мм и дължина около 125 км, като започва от Горнотракийската низина, преминава през западните Родопи и Аврамовата седловина (разделяща Рила и Родопите) и достига разложкото поле в подножието на Пирин.", "date": "2019.05.03", "title": "Пускат допълнителни места за Гергьовден в теснолинейката Септември-Добринище"}
{"url": "https://www.monitor.bg:443/bg/a/view/treniorska-drama-i-v-cska-164190", "text": "Наставникът на ЦСКА Любослав Пенев изненадващо в последния момент отказал да пътува с отбора за мача срещу „Черно море“ във Варна, съобщи gong.bg. Засега информацията е непотвърдена, както и мотива на Пенев за това негово решение. Има слухове, че последните няколко дни той е изявил претенции относно селекцията на отбора, които не съвпадат с вижданията на ръководството. Малко преди обяд официално бе отменена насрочената за днес пресконференция в ранния следобед. От ЦСКА не дадоха никакво обяснение за това. На този етап няма потвърждение и за излязлата в някои медии информация, че Любо Пенев е подал молба за напускане. Двубоят „Черно море“ - ЦСКА от 32-рия кръг на Първа лига е в събота от 17.30 часа.", "date": "2019.05.03", "title": "Треньорска драма и в ЦСКА"}
{"url": "https://www.monitor.bg:443/bg/a/view/zapechatvat-za-vtori-pyt-goljam-magazin-za-kitajski-stoki-v-ruse-164185", "text": "Инспектори запечатаха за втори път в рамките на три месеца голям магазин за китайски стоки в центъра на Русе, като причината е неиздаване на касова бележка. Това съобщиха от офиса на НАП в крайдунавския град. В началото на февруари обектът бе затворен за 14 дни. Сега той отново ще остане затворен и през следващата седмица, и отново за укриване на приходи, чрез неспазване на наредбата за работа с фискални устройства. Първия път собственикът на фирмата е признал направеното нарушение и е приел санкцията, докато за втората проверка в средата на април е обжалвал констатацията, но съдът е потвърдил наложената административна мярка. Предстои и издаване на наказателно постановление, в което ще бъде определена и парична глоба от 500 до 2000 лв. Мобилен екип от русенски инспектори е запечатал магазин за китайски стоки и в Силистра. При проверката „тайните клиенти“ са констатирали, че издаваната касова бележка не съдържа задължителните за този тип отчетни документи реквизити. Вместо да бъде изписан поотделно всеки закупен от клиента артикул и неговата цена, в касовия бон се отбелязвала само някаква обща сума, допълват от офиса на НАП в Русе.", "date": "2019.05.03", "title": "Запечатват за втори път голям  магазин за китайски стоки в Русе"}
{"url": "https://www.monitor.bg:443/bg/a/view/sybirat-novi-dokazatelstva-po-sluchaja-alo-banov-sym-164186", "text": "Нови доказателства по случая „Ало, Банов съм“ срещу министъра на културата Боил Банов ще събира Апелативната спецпрокуратура. Преди месец Специлизираната прокуратура постанови отказ от образуване на досъдебно производство и заради големия обществен интерес публикува отказа, в който се излагат мотивите за това решение. Преписи от това постановление са изпратени на лицата, подали сигналите – на народния представител Елена Йончева, на Корнелия Нинова, като председател на Националния съвет на Политическа партия „Българска социалистическа партия“ и на Григор Здравков, като представител на НПО „Българска легия Антимафия“. На 22.04.2019 г., на брифинг в централата на ПП БСП, г-жа Йончева е заявила, че ще представи на прокуратурата оригиналния запис от разговор с участието на Боил Банов, показала е мобилен телефон, с твърдение, че с него е направен този запис, както и разпечатка на същия. Заявила е, че „този път спецпрокуратурата няма да може да се измъкне от разследване на случая“. Следват още публични изявления на Елена Йончева – че това се прави, защото „не искаме и този запис да изчезне“. Постановлението за отказ на Специализираната прокуратура от 11.04.2019 г. не е обжалвано от Елена Йончева. Жалби срещу него обаче са подадени от Григор Здравков – „Българска легия Антимафия“ на 21.04.2019 г. в Специализираната прокуратура и на 25.04.2019 г. в Апелативната специализирана прокуратура, както и от БСП, представлявана от Корнелия Нинова. Към тази жалба е приложен и запечатан плик, с посочване на съдържанието – мобилен телефон и разпечатка на запис от него, ведно с констативен протокол от нотариус за идентичност между съдържанието на записа в телефона и разпечатката на хартия. До настоящия момент, в хода на проверката никое от лицата, от които са снемани обяснения, включително и Елена Йончева, като подател на сигнала не споменават за съществуването на въпросния мобилен телефон. В обясненията си г-жа Йончева твърди, че на 11.04.2019 г. намерила в своята пощенска кутия в Народното събрание оптичен носител /диск/, с неизвестен подател. След като презаписала файла от диска на флаш памет, унищожила диска, а флаш паметта със записания разговор предоставила на Специализираната прокуратура. На 30.04.2019 г. Апелативната специализирана прокуратура е изискала преписката от Специализираната прокуратура, за да осъществи инстанционен контрол върху постановения прокурорски акт от 11.04.2019 г., по повод подадените жалби от Григор Здравков и ПП БСП.", "date": "2019.05.03", "title": "Събират нови доказателства по случая „Ало, Банов съм“"}
{"url": "https://www.monitor.bg:443/bg/a/view/facebook-puska-svoja-valuta-164194", "text": "Facebook вербува десетки финансови компании и онлайн търговци, за да подпомогне стартирането на платежна система, базирана на криптовалута, възползвайки се от своята гигантска социална интернет мрежа, съобщава \"Уолстрийт джърнъл\". Ако усилието се окаже успешно, то заплашва да хвърли в смут традиционната и доходоносна електронна търговия и вероятно ще се окаже най-масовото приложение на криптовалута. Тази идея идва в момент, когато социалният медиен гигант е под силен натиск от страна на регулатори, потребители и акционерите да се справи с недостатъците в поверителността на личните данни. В основата на инициативата, която е в ход от повече от година и е с кодово наименование Project Libra, е цифрова валута, която потребителите ще могат да изпращат един на друг и да я използват, за да правят покупки както в рамките на Facebook, така и в интернет, съобщава \"Уолстрийт джърнъл\", цитирайки лица, запознати с въпроса. Тайните планове на Facebook за нова платежна система включват както инвестиции от традиционните финансови компании, така и потенциала на потребителите на социалната медия, като те ще бъдат възнаградени за дейността си по новата платформа. \"Уолстрийт джърнъл\" обаче отбелязва, че препятствията пред проекта са доста високи. Досега дигиталните валути не успяха да се наложат сериозно при различни разплащания. Съществуващата система е пълна с вкоренени интереси и технологични пречки. В същото време непрекъсната битка на Facebook с потребители, инвеститори и регулатори прави доста деликатен момента да се разработва подобна платформа. В полза на този план обаче е факта, че една трета от хората в света се логват ежемесечно във Facebook и всички те се нуждаят да пазаруват различни неща.", "date": "2019.05.03", "title": "Facebook пуска своя валута"}
{"url": "https://www.monitor.bg:443/bg/a/view/emilija-kaza-obicham-te-na-bashur-sys-serenada-164184", "text": "Попфолк певицата Емилия зарадва любимия си със серенада за рождения му ден. Изпълнителката на „Само тебе искам“ събра класически оркестър от дами, които изпяха „Обичам те“ на Жорж Башур под балкона навръх празника му. Това Емилия разкри по повод изненадите, които тя получава от съпруга си – като огромният букет от рози за нейния рожден ден с надпис „Обичам те, моя звезда“. обясни певицата пред Нова тв, като допълни, че за първи път се чувства истински щастлива. Междувременно преди броени дни Емилия получи приз от Folk Plus Awards за балада на годината. Песента, която заслужи статуетката на звездата, е „Завинаги“, която тя посвети на трагично загиналия в катастрофа син на Жорж Башур – Феди.", "date": "2019.05.03", "title": "Емилия каза „Обичам те“ на Башур със серенада"}
{"url": "https://www.monitor.bg:443/bg/a/view/blejk-lajvli-i-rajyn-rejnolds-otnovo-stavat-roditeli-164187", "text": "Звездната холивудска двойка Блейк Лайвли и Райън Рейнолдс обявиха, че очакват трето включване от щъркела. Това се случи по време на премиерата на новия филм на екранния Дедпул   в Ню Йорк. В ефирна рокля, в синхрон с жълтия килим, по който дефилираха присъстващите, Лайвли разкри, че ще стане майка за трети път. Заедно с екранния Дедпул отглеждат две дъщерички – 4-годишната Джеймс и 2-годишната Инес. И двамата неведнъж са коментирали, че искат да имат голямо семейство. Лайвли и Рейнолдс се разходиха до олтара през 2012 г., а по думите им един от козовете им за успешен брак е разбирателството да не снимат различни проекти по едно и също време. По този начин те изместват цялото си семейство на локацията, на която работи единият от тях.", "date": "2019.05.03", "title": "Блейк Лайвли и Райън Рейнолдс отново стават родители"}
{"url": "https://www.monitor.bg:443/bg/a/view/v-dobrich-martin-izmesti-georgi-164192", "text": "Най-разпространеното име сред новородените момченца през 2018 г. е Мартин, сочи изследване на местното статистическо бюро. 22 мъжки бебета са записани с това име. Второто по популярност име е Георги - 21 момчета. Следват имената Александър, Димитър и Даниел съответно - 16, 15 и 14 момчета. С имената Виктор, Кристиян и Симеон са именувани по 12 от момчетата. Често срещани са Иван, Никола и Борис. Иван е било водещо име за новородените момченца преди четири години, а сега с него са именувани само 11 деца. Най-много са момичетата с името Виктория - 14, следва Александра - 13. На трето място са имената Габриела и Симона - по 11. Често срещани са също имената Ивайла, Никол, Гергана, Михаела, Рая, Йоана, София и Яна. Много популярното в близкото минало име Мария през 2018 г. е дадено само на 4 момиченца, а преди три години то е било второто най-актуално име.  Имената на популярни герои от телевизионни сериали също намират място сред новородените. Област Добрич си има своите Мелек, Зейнеп, Ирем, Дефне, Джан, Булут и Ферман. Имената на популярни артисти, певци и реалити звезди впечатляват родителите на децата, родени през 2018 г. - Галин, Галена, Преслава, Прея и Роксана. През 2018 г. най-често имената започват с буква „М” - 61 различни имена, дадени на 146 деца. През 2018 г. са използвани 628 различни имена за живородените 1 293 деца в цялата област, а 9 деца имат двойни имена. От родените през 2018 г. Гергьовден ще празнуват 47 деца с имена Георги, Гергана, Габриела, Галя, Галин, Галена и Габриел. За страната, за поредна година, сред новородените момчета най-разпространено е името Георги, следвано от Александър и Мартин. При момичетата най-предпочитаните  имена са Виктория, Мария и Никол.  ", "date": "2019.05.03", "title": "Името Мартин измести Георги в Добрич"}
{"url": "https://www.monitor.bg:443/bg/a/view/dva-dni-balkanski-igri-v-blagoevgrad-164191", "text": "С нестандартно шествие по главната улица утре за първи път в Благоевград започва двудневния фолклорен фестивал „Балкански игри.“  В 10:30 часа  децата от Центъра за личностно и творческо развитие ще преминат през централна градска част с платформа в битов стил. Шествието ще стартира от сградата на Съдебна палата и ще стигна до площад „Македония“, където ще се проведе и фестивалът, популяризиращ българската и гръцката култура. През вторият ден на „Балкански игри“, отново от 10.30 часа, ще тръгне шествие с платформа, по същия маршрут. Този път в него ще се включат кукери от  Благоевград. Във фестивала участие ще вземат както професионални, така и непрофесионални групи и кръжоци, сдружения, които работят и представят културното, историческо и  археологическо богатство и ценности в България и Гърция. Фестивалът „Балкански игри“ се реализира в рамките на проект „ Интегриране на трансграничното значение на историческите и археологически ценности на България и Гърция в една устойчива тематична туристическа дестинация”, с акроним „Култура без граници“, Договор № B2.6c.02/30.11.2017, финансиран по Програмата за трансгранично сътрудничество ИНТЕРРЕГ V-A „Гърция-България 2014-2020“. Проектът е съфинансиран от Европейския фонд за регионално развитие и от националните фондове на страните, участващи в Програмата за трансгранично сътрудничество ИНТЕРРЕГ V-A „Гърция-България 2014-2020“. „Балкански игри“ цели да популяризира уникалното културно-историческо наследство от  автентичния фолклор на двете страни чрез танци, песни, интерпретации на обичаи, приготвяне на традиционни ястия, фолклорни игри, дефилета на народни носии и музикални инструменти. Паралелно с „Балкански игри“, на площад „Македония“ ще се проведе и „Занаят фест“. Той ще продължи от 4 до 6 май. В рамките на фестивала ще бъдат представени занаяти като звънчарство, тъкачество, грънчарство, дърворезба, ножарство, пчеларство, накити, изработка на български народни инструменти, демонстрация на точене на кори.  и др.", "date": "2019.05.03", "title": "Два дни „Балкански игри“  в Благоевград"}
{"url": "https://www.monitor.bg:443/bg/a/view/lubo-penev-s-oficialno-izjavlenie-za-sluchvashtoto-se-v-cska-164193", "text": "Любослав Пенев излезе с официално обръщение към медиите, привържениците на ЦСКА и цялата спортна общественост за това какво се случва в клуба. Поместваме писмото му без редакторска намеса: ОБРЪЩЕНИЕ От Любослав Пенев, треньор на ПФК ЦСКА-София  Уважаеми колеги, уважаеми приятели, Преди три месеца се съгласих да поема ЦСКА в един много труден за клуба момент. Не съм се замислял и за миг дали да приема предложението да водя любимия си клуб. В този момент всички виждахме, че ЦСКА отново нямаше да бъде там където му е мястото. Имах огромното желание и воля да направя всичко по силите си, за да постигнем това което подхожда на ЦСКА – шампионска титла и купа на България. Положих големи усилия да стабилизирам отбора спортно-технически и ментално. Вярвам, че работата ми в тази насока доведе до много добри резултати, неочаквани за мнозина. През тези три месеца единствен подех битка за справедливост и срещу некоректни съдийски отсъждания, които решително ощетяваха ЦСКА. В тази несъвместима с позицията ми на треньор битка, бях подкрепян единствено от привържениците на клуба. Ръководството на футболния клуб не застана зад мен и не зае никаква позиция срещу тази явна несправедливост. Вярвах, че ЦСКА е единен в защита на своята позиция, но в нито един момент аз не бях подкрепен от ръководството клуба. Нещо повече, станах свидетел на поведение, което вместо да обединява нашите футболисти, води до демотивация на част от тях и разделяне на отбора на групички. Всички знаем, че поех отбора с приключена селекция и зимна подготовка, но никога не си позволих да коментирам качествата на моите футболисти и кондиционното им състояние. Напротив аз единствен казах, че след необходимите спортно-технически корекции този отбор ще се бори за трофей. Така и стана. В тази връзка не мога да приема критики и негативи и не съм отговорен за селекцията. Считам, че работата на екипа ми през последните три месеца доведе до една пълна промяна в отбора и показа правилния път ,по който трябва да се върви. За да си шампион и победител обаче трябват още няколко неща: време, търпение, професионализъм на всички нива и единност в клуба. Не намерих част от тези фактори в ЦСКА. За три месеца аз не мога да изчистя грешки допускани през последните три години, особено когато срещам тиха, но яростна опозиция вътре в клуба. През годините съм доказал, че имам нетърпимост към непрофесионализъм и некоректност. Винаги съм бил открит и честен, с риск да печеля врагове, но съвестта ми винаги да бъде чиста. Няма да позволя на когото и да било да се подиграва с моя труд и да опетнява името ми и открито или тайно да се опитва да ме дискредитира, независимо от своята позиция в клуба. Благодаря на всички за подкрепата и най-вече на привържениците - сърцето на ЦСКА. Обявявам, че напускам ЦСКА с високо вдигната глава и много огорчен!   София                                             С уважение: 03.05.2019г                                     Любослав Пенев", "date": "2019.05.03", "title": "Любо Пенев с официално изявление за случващото се в ЦСКА"}
{"url": "https://www.monitor.bg:443/bg/a/view/dps-sybira-v-edno-energijata-na-mladite-i-mydrostta-na-opitnite-164179", "text": "„Енергията е в младите, мъдростта е в опитните. ДПС събира в едно минало, настояще и бъдеще. Това гарантира развитието на нашата страна, деца и внуци. Ние имаме една мисия, която изпълняваме вече 30 години. Ние сме пазители на целостта, мира и стабилността в страната.” Това каза във Велико Търново лидерът на ДПС Мустафа Карадайъ на среща с членовете и симпатизантите при представянето на листата за евродепятати на движението. Той призова още „да кажем не на националистите и на ГЕРБ, че не може да продължава по този начин. Той посочи, че лявата партия се е отрекла от председателя на ПЕС и по този начин се е отрекла и от европейския път. Нещо повече в последните месеци тя е застанала в полето на национализма. Дясната партия пък, е двойнствена. В Европа защитава езиковото многообразие, а в България приема закони за забана на езици. В Европа приема резолюции за борба против национализма, а в България включва националистически партии във властта. „Ние сме за нашата родина, за нашето развитие, бъдеще и за бъдещето на нашите деца”, посочи в обръщението си Мустафа Карадайъ. „Ние не искаме националистите да управляват ЕС. Ние не искаме ЕС да се дели на бедни и богати страни. Ние не искаме ЕС да прилича на един застарял клуб на богаташи. Ние не искаме в ЕС националистите да насаждат страховете, защото страховете раждат чудовища“, каза зам.-председателят на ПГ на ДПС Йордан Цонев. „Днес в България положението е тежко и определено няма да стане само с общи работници и чираци.  Много хора през годините казваха, че градят България. Дори отидоха малко по-надалеч – да градят ЕС. Да ги градят обаче само с общи работници и чираци, без да осъзнават, че майсторите са тук при нас в ДПС. Дайте своята подкрепа и своя глас за майсторите в политиката и за ДПС на 26 май, с номер 20”, посочи председателят на Младежко ДПС Илхан Кючюк. „Аз като председател на регионалната комисия в ЕП и със самочувствието на ДПС казвах в Европа „Ние имаме на какво да ви научим.“, сподели Искра Михайлова. Ние имаме какво да направим, но ни трябва вашата подкрепа.  Имаме знания, сили, младост и опит, и знаем как да го направим, посочи още тя.  ", "date": "2019.05.03", "title": "Мустафа Карадайъ във В. Търново: ДПС събира енергията на  младите и мъдростта на опитните"}
{"url": "https://www.monitor.bg:443/bg/a/view/pusnaha-v-dunav-konfiskuvani-zmiorki-164176", "text": "Специалисти на Регионалните инспекции по околната среда и водите /РИОСВ/ във Варна и Русе пуснаха в Дунав край Силистра конфискувани змиорки, съобщиха от екоинспекцията в Русе. Змиорките са конфискувани на летище София поради липса на документи и са предадени на Института по рибни ресурси - Варна, в качеството му на спасителен център за риби. Доотгледани са в частен развъдник в Добрич, тъй като в аквариума не е имало достатъчно обем. В акцията по освобождаване на змиорките на 2 май са се включили директорите на Изпълнителна агенция по рибарство и аквакултури и Института по рибни ресурси. Експертите от РИОСВ-Варна са удостоверили количеството на защитения вид, което е приблизително около 70 кг (150 000 екзепляра), а тези на РИОСВ-Русе са потвърдили освобождаването им. Змиорките са след така наречената стъклена фаза, която дава шансове за оцеляването им в реката. Екземплярите са от вида европейска змиорка (Anguilla Anguilla, Linnaeus, 1758) и попадат под защитата на Конвенцията по международна търговия със застрашени видове от дивата флора и фауна (CITES). Включени са и в Червената книга на България, допълват от екоинспекцията.", "date": "2019.05.03", "title": "Пуснаха в Дунав  конфискувани змиорки"}
{"url": "https://www.monitor.bg:443/bg/a/view/stachkata-na-pilotite-na-sas-prikluchi-sys-sporazumenie-164177", "text": "Стачката на пилотите от скандинавската авиокомпания SAS приключи в четвъртък, предават от сайта на CNN. Летците успели да постигнат споразумение с ръководството за постепенно увеличаване на заплатите през следващите 2 години.  като тя бе обявена за безсрочна в своето начало. Причина за недоволството бе провалът на преговорите за размера на възнагражденията, което наложи на превозвача да отмени на практика всички свои полети, предадоха международните агенции. Само през първия ден засегнатите пътници бяха около 72 000. За една седмица пък бройката се увеличи на 360 000 пътници и над 4 000 отменени полети. С подписването на споразумението обаче се очаква в следващите дни въздушният трафик и ритъм на работа постепенно да се нормализира, а пилотите ще видят увеличение в заплатите още тази година с 3.5%, а до 2021 г. - с 4%. „Искам да благодаря на всички тези служители в SAS, които работиха ден и нощ, за да помогнат на клиентите ни в този труден момент“, коментира главният изпълнителен директор на компанията Рикард Гюставсон.", "date": "2019.05.03", "title": "Стачката на пилотите на SAS приключи със споразумение"}
{"url": "https://www.monitor.bg:443/bg/a/view/predlagat-krasimir-uzunov-posmyrtno-za-pocheten-grajdanin-na-peshtera-164183", "text": "Кметът на община Пещера Николай Зайчев предлага на тържествена сесия на Общински съвет – Пещера на 5 май 2019 г. да бъде удостоен със званието „Почетен гражданин на гр.Пещера” – посмъртно, Красимир Узунов. Красимир Узунов е български журналист и бизнесмен. Директор и собственик на първата българска частна информационна агенция „Фокус“, която работи от юни 2000 година, и на националната Радиоверига „Фокус“. Специалист по проблемите на Балканите. Автор на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Красимир Узунов бе родом от Пещера и много помагаше на града си.", "date": "2019.05.03", "title": "Предлагат Красимир Узунов посмъртно за почетен гражданин на Пещера"}
{"url": "https://www.monitor.bg:443/bg/a/view/renault-pravi-grandiozen-progres-v-lekotovarnata-gama-164132", "text": "През настоящата година Renault актуализира част от своята гама лекотоварни модели, като предлага повече технологии, комфорт и услуги, за да затвърди лидерската си позиция на пазара и за да разшири присъствието си на нови пазари. За тази амбициозна цел французите от Renault представиха четири нови модела – Master, Trafic, Alaskan и Kangoo Z.E. Concept. Компанията подобрява дизайна и качеството на продуктите си, като по този начин улеснява живота на своите клиенти. Новото Renault Master представя изцяло обновена предна визия, нов интериор, нови помощни средства за шофиране, по-мощни и икономични двигатели до 180 к.с. и 400 Нм. Моделът улеснява живота на потребителите с ново и съвременно оборудване. Новото Renault Master се предлага и в напълно електрическа версия - Master Z.E. Обновеното Renault Trafic е многофункционален лекотоварен автомобил, предлагащ изтънчен интериор, екстериор и нови двигатели. Новият Trafic се предлага и във версии за пътнически транспорт. Новият пикап Renault Alaskan запазва своя мускулест дизайн, прибавяйки нови функции за повече здравина и максимална безопасност. Моделът предлага полезен товар, увеличен до 1,1 тона. Прототипът Renault Kangoo Z.E. Concept е градски електромобил, предвещаващ обновяването на гамата на Kangoo, което се очаква през 2020 г. Моделът изпъква с изваяна и динамична конструкция, и може да бъде адаптиран към промените в работната среда и мобилността. Renault продължава да се подготвя за бъдещето чрез проучване на нови предложения за куриерски услуги с електрическо и свързано, компактно и маневрено превозно средство. Със своите 120 години опит и лидерство на пазара на лекотоварни и електрически лекотоварни автомобили в Европа от 1998 г., Renault постави нов световен рекорд за продажби през 2018 г. с 619 229 доставени автомобила. Компанията затвърждава позицията си не само в Европа, но и в Латинска Америка и в Азиатско-тихоокеанския регион. Renault е европейски пионер и лидер в електрическите лекотоварни автомобили с пазарен дял от 46,2%, главно благодарение на Kangoo Z.E. Renault демонстрира силно лидерство на пазара на лекотоварни автомобили и затвърждава амбицията си да превърне Алианса Renault-Nissan-Mitsubishi в първия световен производител на лекотоварни автомобили с повече от 2,5 милиона продажби. Renault развива своето присъствие в Южна Корея с лансирането на Renault Master, в Латинска Америка, с новото Renault Kangoo, специално пригодено за нуждите на южноамериканските потребители и с пикапа Duster Oroch, най-продаваният автомобил в Аржентина и Колумбия. В Китай до 2022 година Renault ще лансира седем лекотоварни модела, от които три напълно електрически.", "date": "2019.05.03", "title": "Renault прави важен прогрес в лекотоварната гама"}
{"url": "https://www.monitor.bg:443/bg/a/view/20-ryst-na-startiralite-stroeji-na-jilishtni-sgradi-164180", "text": "20,5 на сто е ръстът на започналите строежи на жилищни сгради. Увеличението е стпрямо същия период на миналата година. Това сочат данните на Националният статистически институт.  Броят на започнатите административни сгради обаче намалява с 5.6 на сто, но пък тяхната разгърната площ нараства с 35.9 на сто. При започнатите други видове сгради се наблюдава увеличение както на броя им с 37.9 на сто, така и при общата им застроена площ - с 33.7 на сто. През първото тримесечие на 2019 г. е започнал строежът на 871 жилищни сгради с 4 481 жилища в тях и с 625 846 кв. м обща застроена площ, на 17 административни сгради/офиси с 30 743 кв. м РЗП и на 644 други сгради с 573 305 кв. м РЗП. Строителство на най-голям брой нови сгради е започнало в областите: Пловдив - 153 жилищни и 101 други сгради; Бургас - 107 жилищни и 50 други сгради; Варна - 119 жилищни и 22 други сгради; София (столица) - 110 жилищни, 3 административни и 23 други сгради; Стара Загора - 70 жилищни, 3 административни и 53 други сгради. Спрямо предходното тримесечие издадените разрешителни за строеж на жилищни сгради намаляват с 15.6 на сто, броят на жилищата в тях - с 33 на сто, а общата им застроена площ - с 29.1 на сто. При броя на издадените разрешителни за строеж на административни и други видове сгради също се наблюдава спад съответно с 15.2 и 12.9 на сто, а общата им застроена площ е по-малко съответно със 70 и 28.3 на сто.", "date": "2019.05.03", "title": "20% ръст на стартиралите строежи на жилищни сгради"}
{"url": "https://www.monitor.bg:443/bg/a/view/sled-sreshta-s-borisov-ot-1-uni-vdigat-parite-za-klinichni-pyteki-164175", "text": "Oт 1 юни ще се вдигнат цените за част от клинични пътеки, като приоритетно ще бъдат увеличени тези, свързани с детското и майчино здравеопазване, както и пулмологията. Това стана ясно след среща в МС на премиера Бойко Борисов с здравния министър Кирил Ананиев, представители на БЛС и шефове на болници. Така на практика НЗОК ще дава повече средства на болниците. Именно затова е решено да започнат преговори със Здравната каса за увеличени на парите за тези клинични пътеки, както и за други, които от години не са пипани и са остойностени много евтино За целта ще бъдат разпределени осигурените преди месец за болниците 50 млн лева от държавата, отпуснати целево след протестите на лекари и медицински сестри. Част от тези средства ще трябва да се използват и за обещания скок на заплатите на сестрите. Тепърва ще бъдат разпределени още 30 милиона лева, обещани още през февруари за общински болници и за спешна помощ. “С Наредба 3 на МЗ е определен механизмът на финансиране и ние ще го спазваме. Някои клинични пътеки с години не са променяни като финансиране. Заедно с БЛС ни предстои работа, за да преценим кои пътеки ще бъдат увеличени и с колко, обясни здравният министър Кирил Ананиев след срещата при премиера. По думите му са обсъдили мерки за подобряване финансирането на здравеопазването и одобряване оценката на труда на медицинския персонал. По най-бързия начин ще се пристъпи към преговори за увеличаване на пътеките, които финансират лечението на деца и бременни, увери пък шефът на БЛС. Директорът на „Александровска болница д-р Асен Ангелов пък добави, че именно това ще доведе до увеличение на приходите в болниците и от там и на заплатите на специалистите по здравни грижи и лекарите. Увеличаването на пътеките за детското и майчиното здравеопазване е един от основните и наболели проблеми, подчерта и шефът на \"Пирогов\" Асен Балтов. От 1 юли пък реално ще бъдат получени допълнителни средства за увеличение на работните заплати в общинските болници, стана ясно още от думите му. \"МЗ е готово с определяне на индивидуалните работни заплати. 99% сме подкрепени, на финалната права сме да приключим работата и по тази методика, надявам се да бъдем готови и преди 15 май\", уточни здравният министър и добави, че тази методика цели справедливо недискриминационно разпределение на разходите за медицински персонал.", "date": "2019.05.03", "title": "След среща с Борисов: От 1 юни вдигат парите за клинични пътеки (ОБНОВЕНА)"}
{"url": "https://www.monitor.bg:443/bg/a/view/ahmed-musa-s-edna-godina-zatvor-i-globa-ot-5000-leva-164178", "text": "Окончателно наказание \"лишаване от свобода\" за срок от 1 година и \"глоба\" от 5000 лв. наложи тричленен състав на Върховния касационен съд (ВКС) на ислямския проповедник Ахмед Муса, съобщиха от съда. Към момента той се намира в затвора.   ВКС отмени присъдата на Муса, наложена от Апелативен съд – Пловдив в частта, с която подсъдимият е осъден за престъпления по чл. 109, ал. 2 вр. чл. 108, ал. 1 от НК и по чл. 108, ал. 1 от НК. Съдът обаче оставя в сила присъдата в останалата й част. Решението е окончателно, съобщиха от пресцентъра на Върховния касационен съд. На 03.05.2019 г. във Върховния касационен съд (ВКС) е получено уведомление от прокурор за предприети действия по изпълнение на наложеното от съда наказание. С присъда на Окръжен съд – Пазарджик Муса е признат за виновен в извършването на престъпления по чл. 108, ал. 1, пр. 2 от НК (проповядвал чрез слово антидемократична идеология); чл. 109, ал. 2, пр. 1 във вр. с чл. 108, ал. 1 от НК (членувал в организация, която си поставила за цел проповядване на антидемократична идеология) и по чл. 164, ал. 1, пр. 1 от НК (проповядвал омраза на религиозна основа чрез слово), като му е наложено едно общо най-тежко наказание от 1 г. „лишаване от свобода“, присъединено е и наказание „глоба“ от 5000 лв. Съдът е привел в изпълнение и отложеното наказание от 3 г. „лишаване от свобода“ по присъда, влязла в сила на 20.11.2004 г. Върховните съдии приемат, че за деянията по чл. 109, ал. 2 от НК и чл. 108, ал. 1 от НК е изтекла абсолютната давност, поради което наказателното производство следва да се прекрати, като се отмени постановеният в тази част съдебен акт. В мотивите на ВКС се уточнява, че срокът на изтичане на абсолютната давност по първото обвинение е 30.10.2018 г., а по второто – 07.04.2018 г., т. е. след постановяване на въззивната присъда на 30.03.2018 г. и преди образуване на производството пред ВКС. По отношение на обвинението по чл. 164, ал. 1 от НК (проповядване на омраза на религиозна основа чрез слово) тричленният състав на ВКС констатира, че съдилищата по същество са направили всичко възможно за разкриване на обективната истина по делото, като осъществената от тях аналитична дейност е в съответствие с процесуалния закон и правилата на формалната логика. Според върховните съдии лишено от основание е и оплакването за неправилно приложение на материалния закон. Установената и описана фактология правилно е била квалифицирана от съда като съставомерна по чл. 164, ал. 1 от НК. Правилно е прието, че през инкриминирания период от време, на посочените места и пред множество хора Муса е проповядвал омраза на религиозна основа. В оскъдната съдебната практика на ВКС по чл. 164 от НК е прието, че проповядването е разпространяване на оценъчна информация, чрез която деецът развива, аргументира и огласява възгледи, които по естеството си са годни да разпалят вражда или омраза. В решението на ВКС се подчертава, че Муса е използвал религията, за да проповядва омраза към християните, евреите и всички други религии, изричайки публично на своите петъчни проповеди в джамиите, в кафенета и на други публични места пред събралите се хора, че „който не е с нас, е против нас“, че „ислямът ще победи по целия свят и това ще стане със сила и меч“, с „джихат“, че „поклонниците на салафизма“ са истински мюсюлмани, а всички останали са „неверници“, „грешници“ и „гяури“. В речите си той възхвалявал тези, които „умират за вярата“, „слагат бомби и режат глави“ в името на тази вяра. Убеждавал, че мюсюлманите трябва да воюват с християните, да „убиват и колят“, докато те не приемат исляма. Съдебният състав на ВКС не се съгласява със становището на защитата, че подсъдимият е упражнявал правомерно конституционно гарантираното му право на свободно изповядване на религия. Според Европейския съд по правата на човека (ЕСПЧ) правото на свобода на „религия“ има два аспекта – правото на всеки да има убеждение, което е „абсолютно“ право, и правото да демонстрира това убеждение, което „не е абсолютно“, тъй като може да засегне правата на други лица. Инкриминираните в обвинението факти срещу подсъдимия не засягат „вътрешното му право на религиозни убеждения“, което се ползва с абсолютна защитата от държавата. Касационната инстанция не констатира явна несправедливост на наложеното на Муса наказание. При индивидуализирането му съдът е съобразил разпоредбата на чл. 36 от НК и правилно е отчел, че за постигане на целите u следва да определи по-тежкото по вид наказание – „лишаване от свобода“ за срок от 1 година и „глоба“ в размер на 5000 лв., а не алтернативно предвиденото „пробация“. Въззивният съд не е игнорирал обстоятелството, че наказателното производство е продължило повече от 8 години, но с оглед на естеството на разследваната престъпна дейност, нейния мащаб, период и множеството участници в нея, ВКС приема, че този срок не е „неразумно дълъг“.", "date": "2019.05.03", "title": "Ахмед Муса с една година затвор и глоба от 5000 лева"}
{"url": "https://www.monitor.bg:443/bg/a/view/posreshtnaha-borisov-v-dolna-mitropolija-164182", "text": "Премиерът Бойко Борисов посети гр. Долна Митрополия и ръководството на факултет \"Авиационен\" на Националния военен университет и командването на Военновъздушната учебна база \"Георги Бенковски”. Той беше посрещнат с военни почести от почетен караул. Заедно с него е военният министъръ Красимир Каракачанов. В началото на април МС прие решение за възстановяването на Висшето военновъздушното училище „Георги Бенковски“ в Долна Митрополия, след личен ангажимент на премиера при среща с курсантите. В средата на април пък НС одобри предложението. Поехме ангажимент и го свършихме, коментира премиерът пред курсантите от факултет „Авиационен“. \"Държавата ще осинови това училище, защото има голяма перспектива, каза Борисов и уточни, че не е дошъл да му благодарят, а точно обратното – ще поемат още ангажименти. Премиерът припомни, че държавата ще отпусне 2 млр.лв. за нова техника, за подобряване на битовите условия и за обучението на пилоти. От думите му стана ясно, че се изгради и ново общежитие в Плевен, което да е в рамките на града. „Възложил съм на ръководството да подготви за Плевен какви терени има, за да се построи едно ново общежитие там. Защото като ви гледам какви сте млади хора и сладури, нужно е да има и общежитие в Плевен“, заяви Борисов и аргументира решението си с факта, че в училището ще се обучават и цивилни граждани и не е хубаво да се смесват с военните пилоти. В Долна Митрополия пък ще бъде възстановена производствената дейност евентуално на дронове. „Ще има производство и развитие. Дали ще е на самолети, дали ще е на дронове, ще видим\", разкри министър-председателят. Военния министър Красимир Каракачанов пък с екипа си заминавал за САЩ на 7 май за преговорите за покупката на нови самолети. Иначе той увери курсантите, че до октомври догодина магистрала „Хемус“ ще стига до Плевен. Така по думите му разстоянието от София до Военновъздушното училище ще се взема с кола за същото време, колкото от Младост до Военна академия. „Навремето не ми вярваха като правихме магистрала „Марица“ и „Тракия“. Сега на Димитровград и Хасково не можем да намерим работници за заводите.“, каза той и поясни, че 3000 души работят в завода Димитровград, които произвеждат окабеляване за Мерцедес, а накрая продукция „в един куфар заминава за Германия и Финландия“. От другата страна на магистралата пък бил завода за фарове и мигачи и намекна, че в края на май чака и други сериозни инвестиции, без да уточнява какви.", "date": "2019.05.03", "title": "Посрещнаха Борисов в Долна Митрополия (ОБНОВЕНА)"}
{"url": "https://www.monitor.bg:443/bg/a/view/kijra-najtli-e-bremenna-s-vtoroto-si-dete-snimka-164181", "text": "Британската актриса Кийра Найтли разкри, че е в очакване на второто си дете. Това звездата от „Гордост и предразсъдъци“ направи, като се появи в тоалет, подчертаващ бременното й коремче по време на коктейл на „Шанел“ в Париж. Новината идва като изненада за феновете й, предвид, че само преди две седмици актрисата се появи на друго събитие на марката в Китай, като по никакъв начин не издаде, че скоро ще прегърне второ дете. Заедно със съпруга й – музикантът Джеймс Райтън, вече отглеждат дъщеричка – Еди, която ще навърши 4 години този месец. коментира неотдавна Найтли. Припомняме, че щастливите родители си казаха заветното „да“ по време на романтична церемония във Франция през 2013 г. Тогава те не вдигнаха голям шум около сватбата си, като поканиха на нея единствено роднини и най-близките си приятели.", "date": "2019.05.03", "title": "Кийра Найтли е бременна с второто си дете (СНИМКА)"}
{"url": "https://www.monitor.bg:443/bg/a/view/prodyljavat-trenirovkite-za-voennija-parad-na-6-maj-video-164169", "text": "По случай честването на Деня на храбростта и празник на Българската армия над столицата ще се проведат полети на вертолети и самолети от Българските военновъздушни сили за подготовката за провеждане на въздушния парад. За осигуряване на безопасността на полетите, тренировките и парадът ще се изпълняват във временно отделени зони.", "date": "2019.05.03", "title": "Продължават тренировките за военния парад на 6 май (ВИДЕО)"}
{"url": "https://www.monitor.bg:443/bg/a/view/20-miliona-shte-gledat-papata-v-sofija-164171", "text": "20 млн. души ще гледат посещението на папата в София. Това стана ясно на брифинг в МВР, където оповестиха мерките за сигурност при визитата на Светия Отец. Зрителите ще са основно пред телевизионните екрани, но се очаква и десетки хиляди души на присъстват на живо. Те ще бъдат подсигурени и с шишета с минерална вода, които ще им се раздават на пропусквателните пунктове. За гражданите няма да бъде трудно и тежко да присъстват на събитията въпреки сериозните мерки за сигурност, уверяват от МВР. По всички маршрути на кортежа също ще бъдат взети мерки за сигурност, където движението поетапно ще бъде спирано. За целия период на апостолическото посещение движението по булевард \"Освободител\" ще бъде изцяло затворено. След пристигането на Папата първото събитие, на което могат да присъстват граждани, ще бъде от 13 часа на площад \"Александър Неваки\"", "date": "2019.05.03", "title": "20 милиона ще гледат папата в София"}
{"url": "https://www.monitor.bg:443/bg/a/view/nato-smenja-komandvaneto-164165", "text": "В НАТО предстои смяна на главнокомандващия силите в Европа, съобщи пресслужбата на Алианса. Досегашният командващ Обединените въоръжени сили на НАТО в Европа генерал Къртис Скапароти ще бъде заменен от американския генерал Тод Уолтърс.", "date": "2019.05.03", "title": "НАТО сменя командването "}
{"url": "https://www.monitor.bg:443/bg/a/view/pokazno-za-dezinformacija-sreshtu-peevski-164170", "text": "„Лъжата е обиколила половината свят, преди истината да има шанс да си обуе гащите.” Думите на Уинстън Чърчил отпреди повече от 70 години са идеалното описание на дезинформацията, която е обхванала част от медиите у нас днес. Пишат полу-истини или директно фалшиви новини в опит да прикрият какво действително се случва у нас и по света. Тази „просветна дейност“ пък хич не е благотворителна – за нея определен кръг от подсъдими олигарси дават мило и драго от една страна в опит да очернят вечния си враг – депутата от опозиционната ДПС и издател на „Телеграф медиа“ Делян Пеевски , а от друга – така да прикрият собствените си далавери. Да вземем един прост пример от последните часове – сайтът „Актуално“ публикува обширен текст със заглавие „Делото срещу Пеевски и БНБ в САЩ де факто върви“. Преди да разгледаме и самият текст, нека обърнем внимание на самото заглавие. Съобщава се старата новина, че в САЩ има заведен граждански иск по закона РИКО срещу над 20 физически и юридически лица, а делото е в своята съвсем начална фаза. Същевременно обаче заглавието е силно манипулативно, защото в него липсва основна информация – като броя на ответниците или факта, че зад иска стои много приближен човек на банкера-беглец Цветан Василев. Интересен е и подбора на редактора срещу кого е делото. От неговия избор на ответници се оставя погрешното впечатление, че делото е срещу Пеевски и БНБ, а в действителност името на депутата е пришито към огромен чаршаф с имена, просто защото олигархията много иска да го уязви публично. Тези факти няма да разберете и ако прочете самия текст, от който става ясно, че няма за цел да информира читателя за някаква новост, а напротив – сенчестите босове много искат на обществото да се напомня, че (пропускайки факта, че делото е съшито с бели конци, поне в частта му с името на депутата -б.р), в опит да смажат народния представител публично. А истината, която все още се облича някъде зад ъгъла е изключително проста – Пеевски от години е враг №1 на задкулисните кръгове у нас. Дразни ги със законопроектите си, които осветяват медийните им игри и посичат опитите им да дооглозгат златните активи, купени с пари на вложителите в КТБ. Много ги притеснява, че издава медии, които с факти и доказателства вадят публично далаверите на подсъдими олигарси като Иво Прокопиев, Цветан Василев, Огнян Донев и авера им Сашо Дончев. И заради това те търсят начин да му запушат устата или поне да го дискредитират публично и така да омаловажат разкритията срещу тях. Рано или късно обаче истината излиза на яве – гола или облечена.", "date": "2019.05.03", "title": "Показно за дезинформация срещу Пеевски"}
{"url": "https://www.monitor.bg:443/bg/a/view/trymp-tyrsi-nachini-da-plati-na-opozicijata-vyv-venecuela-164167", "text": "Администрацията на президента на САЩ Доналд Тръмп търси начини как да предостави финансиране на венецуелската опозиция и самопровъзгласилия се за президент на страната Хуан Гуайдо, съобщи Си Ен Ен. Според източник на телевизията Белият дом разиграва варианти как може да се осигури плащане на „временното провителство” на Венецуела така, че то да може да работи независимо от официалните власти в Каракас. Предвиждат се заплати както за цивилни функционери, така и за военни. Финансирането най-вероятно ще дойде от замразените сметки на Венецуела. Разглеждат се няколко варианта, сред които пренасяне на парите в брой по въздуха или по суша през границата с Колумбия например. Венецуелският опозиционен лидер Хуан Гуайдо призова за мирни демонстрации пред всички военни бази в страната утре, с призив към армията да изостави президента социалист Николас Мадуро, съобщи Франс прес. \"Събота 4: мирна национална мобилизация към основните военни бази, за да се присъединят към Конституцията\", написа Гуайдо в Туит тази нощ.  Армията играе централна роля във властта във Венецуела, отбелязва агенцията. Тя държи петролния сектор, откъдето страната получава 96 процента от приходите си, както и няколко министерства, и до момента демонстрира непоклатима подкрепа за Николас Мадуро. В интервю за бразилския в. \"Фоля ди Сао Пауло\" Гуайдо заяви, че голяма част от венецуелската Боливарска служба за национално разузнаване (СЕБИН) не подкрепят Мадуро. \"Мнозинството служители в СЕБИН са настроени против Мадуро, защото виждат, че властта му е силно разклатена\", казва опозиционният лидер, който се самопровъзгласи за временен президент на 23 януари. Именно с това, по думите му, се обяснява отсъствието на реакция на властите при освобождаването от домашен арест на известния опозиционен активист Леополдо Лопес. \"Аз, в правото си на и.д. президент, го помилвах, и служителите на СЕБИН се подчиниха\", уточнява Гуайдо. Лопес беше осъден през 2015 г. на 13 години и 9 месеца затвор за организиране на антиправителствени протести, завършили със сблъсъци и гибел на хора. През 2017 г. той беше преместен под домашен арест, откъдето избяга тази седмица, припомня агенцията.", "date": "2019.05.03", "title": "САЩ търсят начини да платят на опозицията във Венецуела"}
{"url": "https://www.monitor.bg:443/bg/a/view/kitaj-uvelichi-s-10-dobivanite-kolichestva-na-petrol-i-gaz-zad-granica-164166", "text": "През първото тримесечие Китайската национална петролно-газова корпорация (CNPC) е увеличила с 10% добивите на петрол и газ в разработвани от нея находища зад граница с 10% на годишна база, съобщава „Синхуа”. По данни на международния филиал на CNPC в периода януари-март количеството е достигнало 26,09 млн. т нефтен еквивалент. Държавната корпорация добива петрол и газ зад граница от 1993 г. Основно китайците добиват петрол в бедните страни в Африка, а също и в Латинска Америка. По неофициални данни Пекин е инвестирал в петролната индустрия на Венесуела 60 млрд. долара.", "date": "2019.05.03", "title": "Китай увеличи с 10% добиваните количества на петрол и газ зад граница"}
{"url": "https://www.monitor.bg:443/bg/a/view/zvuchen-shamar-za-dvete-osnovni-britanski-partii-164174", "text": "Английските гласоподаватели използваха вчерашните местни избори, за да накажат както консерваторите на премиера Тереза Мей, така и опозиционните лейбъристи за безизходицата около Брекзит, съобщи Ройтерс, като се позовава на частични резултати. По данни на Би Би Си, според почти половината от резултатите, обявени досега, Консервативната партия губи 433 общински съветници, а Лейбъристката - 81. В същото време Либералните демократи се съвземат от загубите, които тяхната партия понесе при предишните общински избори през 2015 г. след участието й в коалиционно правителство с консерваторите. Избрани са 301 нейни съветници. Според анализатори ясната позиция на либералдемократите, че Великобритания се нуждае от втори референдум, за да излезе от задънената улица с Брекзит, им е помогнала да обърнат нещата в своя полза. \"Ние знаехме, че избирателите са недоволни от начина, по който консерваторите действаха по въпроса за Брекзит, но сега изглежда, че те са недоволни и от отговора на лейбъристите на правителствената позиция по Брекзит\", каза Джон Къртис, водещ британски политически експерт, цитиран от Ройтерс. Независими кандидати са спечелили 215 общински места, а Зелените, които също подкрепят втори референдум, печелят 38, сочат частичните резултати. Източници от Лейбъристката партия казаха, че засега тя няма от какво да се притеснява. Според тях е било ясно, че битката за онези общински съвети, които по традиция подкрепят консерваторите, ще бъде тежка.", "date": "2019.05.03", "title": "Звучен шамар за двете основни британски партии"}
{"url": "https://www.monitor.bg:443/bg/a/view/facebook-ubi-njakolko-radikali-164168", "text": "Американската компания Facebook премахна окончателно профилите в едноименната си социална мрежа и в \"Инстаграм\" на няколко крайнодесни личности, съобщи ДПА. Сред тях са конспиративният теоретик Алекс Джоунс, създател на сайта \"Инфоуорс\", лидерът на организацията \"Нация на исляма\" Луис Фарахан, известен с антисемитските си и хомофобски позиции, и крайнодесният коментатор Майло Янопулос. Facebook ще премахне всички страници, групи, акаунти и събития, свързани с тях, отбеляза АФП. \"Винаги сме забранявали хора или организации, които насърчават насилието и омразата, независимо от идеологията\", каза говорителка на компанията. Помолен да коментира заличаването си от социалните мрежи, Янопулос отговори лаконично с имейл: \"Вие сте следващите\", предаде Асошиейтед прес. Джоунс реагира гневно във вчерашното си предаване, като заяви, че е жертва на \"рекет\" от \"картели\". \"Да се надяваме, че други видни консерватори ще се застъпят за мен, знаейки, че те ща са следващите, ако не окажем натиск на администрацията на Тръмп да предприеме действия\", написа радиоводещият Пол Джоузеф Уотсън, който също е засегнат от мярката.", "date": "2019.05.03", "title": "Facebook „уби” няколко радикали"}
{"url": "https://www.monitor.bg:443/bg/a/view/onlajn-tyrgovcite-trjabva-da-deklarirat-e-magazinite-si-do-29-uni-164173", "text": "Търговците, които използват собствени или наети електронни магазини или публично достъпни онлайн платформи за продажби, са длъжни да подадат информация за това пред Националната агенция за приходите до 29 юни 2019. Срокът за обявяване на е-магазините беше удължен с последните промени в законодателството, напомнят от НАП. Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си.  Подаването на информация става само по електронен път чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е не засяга гражданите, които инцидентно са продали свои лични вещи, допълват от приходната агенция. Електронната услуга работи от края на миналата година, като до момента вече са декларирани близо 11 000 електронни магазина. От днес в сайта на НАП е достъпна и нова електронна услуга, чрез която потребителите могат да видят дали конкретен онлайн търговец е декларирал магазина си пред НАП.", "date": "2019.05.03", "title": "Онлайн търговците трябва да декларират е-магазините си до 29 юни"}
{"url": "https://www.monitor.bg:443/bg/a/view/elektricheski-velosiped-s-bezkraen-obseg-164172", "text": "Повечето електрически велосипеди изглеждат доста груби и тежки, което отказва някои хора от тази покупка, но барселонската фирма Nua Bikes, може да промени мнението им. С вградени в задната главина, електромотор, сензори и батерия, Nua Electrica трудно се различава от стандартен велосипед с една скорост, а режимът „самозареждане” (self-charging) позволява употреба, без необходимост от зареждане. Zehus Bike + е универсална главина всичко-в-едно, която тежи едва 3 кг и може да се монтира на всяка рамка с задна ос 120 мм или повече. Главината се състои от мотор с 250 kW, батерия от 160 Wh, няколко сензора, Bluetooth комуникационна система и цялата електроника, необходима за работата на електрическо велосипед. Благодарение само на тази главина, велосипедистите могат да изминат около 30 км на пълна мощност електрическо подпомагане на педалите, без никакви стърчащи кабели, дисплеи или бутони. Това дава възможност на фирми като Nua, Jitensha, Deus Customs и много други, да създават невероятни електрически велосипеди, които трябва да се разгледат добре, за да се разбере, че са електрически. Все пак, с велосипед като Electrica, чието тегло е по-малко от половината на някои от по-масивните електрически велосипеди, въртенето на педалите с изключен електродвигател, трябва да бъде много по-лесно. Тъй като, рамката, вилката и колчето  за седалката са от титан, цената на велосипеда от снимките е около € 4.000. Но причината за тази цена не е главината Zehus, тъй като други марки, като Jitensha продават подобни, класически изглеждащи електрически велосипеди за по-малко от половината на тази цена, използвайки същата технология за задвижване.", "date": "2019.05.03", "title": "Електрически велосипед с безкраен обсег"}
{"url": "https://www.monitor.bg:443/bg/a/view/ot-90-do-600-lv-za-kryv-na-cherno-164135", "text": "Цената на кръвта в София на черно удари 600 лв. за една бележка, ако е от редките АВ и В групи. Тези за групи О и А вървят от 200 до 350-400 лева, установи проверка на „Монитор“ пред два хематологични центъра в столицата - Националния център по хематология и този в Университетската болница „Света Анна“. Търговците са наясно с нуждите на отделните болници, както и колко милилитра кръв са нужни за дадена операция. За по-голяма убедителност дори споменават и имена на хирурзи от различните софийски болници. За коремна операция се изискват най-много бележки – 4. През лятото цената им пада почти наполовина, тъй като тогава плановите операции в болниците спират заради горещините, оперират само по спешност и търсенето намалява. Каква цена ще поискат от „купувача“ дилърите на кръв преценяват на място според облеклото и марката на автомобила, с който е дошъл. Ако нуждаещият се е с по-лъскаво возило и марково облекло, се заковава най-високата цена. Търговията на кръв у нас е забранена. а при повторно нарушение може да скочи на 10 000 лв. Въпреки това пазарът с кръв се шири без проблем. Глобени и санкционирани няма. Нормативната уредба допуска легално плащане на кръв и кръвна плазма само в случай, когато те са необходими за производството на ваксини, серуми и имуноглобулини, но търговията се осъществява не между физически, а между юридически лица, каквито са кръвните центрове и фирмите производителки на лекарствените препарати. Цената на банка кръв варира и може да достигне до 500 лева, коментират медицински специалисти от Варна. Средната цена е 100 до 150 лева. Тези, които продават пред Районния център за трансфузионна хематология в двора на МБАЛ „Света Анна“, предлагат офертите си на хора с близки в операционните на варненските болници. Има и платени кръводарители с редки кръвни групи. Но за жалост и защото цената на кръвта е много ниска - 90 лв. за литър. Районният център за трансфузионна хематология осигурява дневно с 60 до 80 единици еритроцитен концентрат лечебните заведения в Североизтока. „С болничните лечебни заведения имаме сключени договори за снабдяване с кръвни съставки на базата на изразходваната от тях кръв през предходната година. Те имат определени лимити за безвъзмездни количества и ако ги надвишат, получават платена кръв, но срещу 180 лв., а не за 90 лв. Варненец е рекордьорът по кръводаряване в региона, като е дарявал от своята кръв 160 пъти. Изявеният донор е с изключително рядката кръвна група АВ с отрицателен резус фактор. В момента той е пенсионер“, обясни още д-р Йорданова. По около 12 500 кръводарители преминават годишно през Кръвния център във Варна и даряват кръв. Всяка година там се преработват кръвните продукти на общо 23 000 дарители от Североизточна България, тъй като в Кръвния център е концентрирана цялата дейност по диагностика и преработка и за областите Добрич, Силистра, Шумен и Търговище. Броят на кръводарителите средно е около 60 на ден, но кръвта е недостатъчна и с нея масово се търгува на черно. Цената на сакчето кръв на черно в Русе надхвърли 250 лева. Ако кръвната група е от редките, а операцията е спешна, сумата може да е около 400 лева. От години група роми са превърнали кръводаряването в доходоносен бизнес. Обикновено стоят в района на болницата и чакат някой притеснен близък на пациент да ги потърси. Те осъществяват логистиката и договарят заплащането. Разполагат със списък с телефонни номера на донорите на кръв и веднага се обаждат при нужда. Обикновено донорът пристига в рамките на половин час. Много често нуждаещите се ползват и фейсбук групата „Кръводарители в Русе”, в която се обръщат за помощ. При спешни случаи често търсят съдействие и от медиите.", "date": "2019.05.03", "title": " От 90 до 600 лв. за кръв на черно"}
{"url": "https://www.monitor.bg:443/bg/a/view/prof-nikolaj-ovcharov-8000-dushi-posetiha-perperikon-za-praznicite-164136", "text": "Църквата „Св. Атанасий“ е символът на християнството за Родопите, казва в интервю за \"Монитор\" археологът - Осветяването на тази църква е от изключително значение, тъй като Златоград винаги е бил от най-големите християнски центрове, дори да не кажа най-големият в средните Родопи. Знаете, че по-голямата част от околните села са мюсюлманско население, докато християнството тук е пазело своите традиции. Смея да твърдя, че през 19 век от Златоград започват едни от най-големите процеси, свързани с възстановяване на българската църква и Българската екзархия. Тук трябва да споменем църквата „Св. Богородица“, която е още от 1834 година и заедно с още две църкви в Родопите са най-старите във Възрожденския период. Килийните взаимоучителни училища също имат роля за процеса на запазване на християнството през 19 век. Но при възстановяване на църквата „Св. Атанасий“ говорим за един по-ранен период, защото според легенди и предания в Златоград е имало няколко средновековни църкви. Не случайно го наричат Кръстатата гора. Става дума за четири параклиса, които оформят един кръст в центъра на Златоград. До този момент местните хора възстановиха много от тези параклиси. Туристи всекидневно минават покрай параклиса „Св. Константин и Елена“, който е на граничния пункт с Гърция. „Св. Неделя“ също е много красива църква. Но „Св. Атанасий“ е може би най-красивият храм, изграден до момента там. Само до преди година той тънеше в разруха, беше в много тежко състояние. Благодарение на хората беше възстановен и се показа пред света в целия си блясък, ако мога да се изразя метафорично-с два позлатени купола. На мен лично ми прилича много на „Възнесение Господне“ на Царевец. Не случайно правя аналогия, защото ако Царевец и „Възнесение Господне“ са символи на християнството за цялата страна, то в момента в Златоград „Св. Атанасий“ е символът на християнството за Родопите. - Не, става дума за легенди. Но работим в тази насока. Ако си спомняте, само преди две години на около 7-8 км в посока към Кърджали разкрихме църквата в село Добромирци. Предполагаме, че там е служил последно патриарх Евтимий. Това е приблизително средновековен храм от 9-10 век, който продължава и през 13-14 век. Но има още десетки такива църкви, които са в околността. Предстои ни да търсим подобни храмове от средновековието. На територията на самия Златоград в посока към Смолян е разкрит много богат некропол от 13-15 век и може би ще продължим неговото проучване. Той ще ни покаже средновековната история на Златоград. Сигурното е, че тук никога не се губи християнският дух, традицията продължава до 18-19 век. Неслучайно от Златоград е самият Дельо войвода, който е защитник на християните. Тази традиция тук никога не е прекъсвала. - Да, Златоград е средище на културния туризъм поне от 10 години насам. Това е голямата дестинация, която е свързана с Перперикон, Татул, с манастира „Св. Йоан Предтеча“. Златоград е най-западната част от тази дестинация, по която годишно минават половин милион души. Дори и сега за празниците е пълен с посетители. Хората свързват Перперикон и Златоград в едно цяло и огромната част от туристите, които отсядат тук, в града, на следващия ден отиват и на Перперикон. - Имам само неофициални данни, според които за трите почивни дни е имало около 8000 посетители. В Златоград наистина посещаемостта е огромна. Затова искам да призова министерството на туризма да обърне повече внимание на културния туризъм. За разлика от преди петнадесет години, когато той беше хит, сега отново се заговори за море, дюни, забравяйки, че културният туризъм е най-печеливш. Без да подценявам духовната същност на освещаването на „Св. Атанасий“, бих казал и че събитието е и част и от културния туризъм. Говорим и за поклоннически туризъм, който ще свърже всички християнски светини на територията на Кърджали. Така че това ще е повод за посещение на тези места. - Археологическото лято е съвсем скоро. Колкото и да е невероятно, този път ще започна работа от Северна България, тъй като съм поел ангажимент към Свищов. Това е много важно, защото там е една от най-добре запазените крепости от 14 век. Имаме дори гравюри от началото на 19 век. Идеята е да разкрием таи крепост и да дадем възможност на община Свищов да кандидатства с проекти. Така ще пренесем опита, който имаме от Източните и Средните Родопи в Северна България. Но тези разкопки са един месец. - Точно така, след това продължаваме със стандартната четиримесечна кампания на Перперикон. Едновременно се работи и в Мисонис край Търговище. Той е северният Перперикон, има доста потенциал. Тази година ще работим със средства на общината и на спонсори. Става дума за около 50 000 лева. Кампанията няма да бъде толкова голяма, като миналогодишната. Тогава имахме и държавна субсидия. Разкриваме вече вътрешната част - акропола на Мисионис, най-високата част. Това са големи, дебели пластове и работата върви бавно, но успяваме. Така че това са обичайните неща, с които се занимаваме през последните няколко години. - Планови разкопки, работим вече четири години в южното подградие. Копаем метър по метър. Никога не съм си поставял цели да откривам златни съкровища. Това са градове, в които се работи методично. Какво ще открием, ще покаже времето.   Роден е на 19 юли 1957 г. във Велико Търново Става доктор на историческите науки на 43 г., а на 45 – професор Преподава в Нов български университет, в Московския славянски университет и е старши научен сътрудник в БАН Автор е на близо 50 книги, над 300 статии и научни съобщения  ", "date": "2019.05.03", "title": "Проф. Николай Овчаров: 8000 души посетиха Перперикон за празниците"}
{"url": "https://www.monitor.bg:443/bg/a/view/otkazvat-remont-na-radecki-v-gurgevo-164066", "text": "Корабостроителницата в румънския град Гюргево е отказала да извърши тест за плавателната годност на „Радецки“. Това съобщиха от Националния исторически музей. От там са отправили питане и към още два завода, докъдето корабът може да бъде заведен – в Турно Северин и в сръбския град Кладово. От тези корабостроителници все още не е получено нито потвърждение, нито отказ да бъде извършен ремонт. Разрешителното за плаване на „Радецки“ изтече на 11 април. Според предписанията на „Речен надзор“ в Лом и на изпълнителната агенция „Морска администрация“ единственият кораб – музей в Европа не може да пори водите на Дунава, докато не мине задължителния технически преглед. И тъй като нашата корабостроителница в Русе от години не работи, се е наложило да се търсят подходящи варианти в съседни държави. Прогнозната стойност на ремонта е 220 000 лева, съобщиха още от НИМ. Към тази сума трябва да се добавят и разходи за провлачването на кораба до корабостроителницата, командировъчни пари за екипаж и заплащане на експерти на контролните органи за приемане на ремонтните дейности. Сумата е сериозна и още от началото на годината стартира кампания за набиране на средства, организирана от сдружението „Енергийно бъдеще за България“. Поставен беше и краен срок – 3 март – националният празник на България. До тази дата бяха събрани малко повече от 63 000 лева, отчетоха от дружеството. Това наложи удължаването на дарителската акция до края на март. Но повече дарения в сметката не са постъпили. Корабът „Радецки“ ще възобнови едночасовите си круизи в акваторията на Козлодуй след като приключат всички законови процедури по избор на изпълнител за ремонта, извършването на предписаните ремонтни дейности и приемането им от компетентните надзорни органи. До получаване на ново разрешение за плаване, корабът, който се свързва с подвига на Ботев и четата му ще остане на котва в пристана на Козлодуй, казаха още от НИМ.", "date": "2019.05.03", "title": "Отказват ремонт на „Радецки“ в Гюргево"}
{"url": "https://www.monitor.bg:443/bg/a/view/italianci-s-kloun-terapija-za-malki-pacienti-164164", "text": "Хуманитарната организация „Клоун 2.0“ от Италия избра верига частни болницив Пловдив за първата си благотворителна проява. Матилде, Джани и Марко гостуваха на малките пациенти в детско отделение, за да организират първата си клоун терапия – те ги забавляваха и успяха да повдигнат духа им на макс. В продължение на час фоайето на стационара заприлича на детска площадка, която завря от емоции, а звънкият смях на малчуганите огласяше цялата болница. Децата забравиха, че са болни и влязоха в ролята на илюзионисти и заедно с тримата италианци правиха фокуси. В разгара на играта Джани привлече и хора от персонала, които с удоволствие се включиха в забавленията. Когато клоуните започнаха да надуват балони и да правят от тях кученца, цветя, шпаги и какво ли още не, от всички страни започнаха да валят поръчки. „Клоун терапията се прилага по цял свят в отделения и болници, където се лекуват деца. На много места освен групови забавления за болните деца, те минават и по стаите, за да доставят радост и на трудно подвижните“, обясни Джани Битонти. Той следва медицина в Болоня и още като студент посещава педиатрията, за да забавлява малките пациенти. След дипломирането си не станах лекар, но продължих да бъда клоун, шегува се чаровният мъж, който в момента е директор на Фондация за деца с увреждания на Ботуша. Привлича за каузата като доброволец своя приятел Марко Ломбарди, а Матилде Галли, която сега следва Психология в Болонския университет, сама намира организацията и се включва в нея, още докато е ученичка в гимназията. В „Клоун 2.0“ се прилага и един иновативен метод, наречен клоунсофия, което идва от клоун философия, чиято цел е да се помага на децата във всички аспекти – да се забавляват, но и да бъдат обучавани, лекувани и нахранени. Какъв е смисълът някой да се усмихва, ако не се образова и няма какво да яде, отбеляза Марко. Хуманитарната организация, която има 100 съдружници и над 40 активни доброволци,  отдавна е напуснала пределите на Италия и успешно реализира свои проекти в Румъния, Албания, Босна и Херцеговина. Така в северната ни съседка работят със 120 деца от дом за сираци, които подпомагат с хранителни продукти, при обучението, както и в лечението на някои от тях. Момче от Босна 6 пъти е изпращано за терапия в Международната ортопедична болница за деца „Рицоли“ в Болоня, където е главният офис на „Клоун 2.0“. В специализираното лечебно заведение пък финансират научни проучвания в областта на медицината. Щастливи са, че със съдействие на изпълнителния директор на „Академик Бултекс 99“ Тина Димитрова попадат в болници „Медлайн-Централ Хоспитал“ в Пловдив. Благодарим за топлия прием, ще се радваме и за в бъдеще да работим заедно, като осъществим съвместен проект в България, заявиха италианските гости. Насочих доброволците от „Клоун 2.0“ към това детско отделение, с което успешно партнираме от няколко години и защото знам, че собственикът доц. д-р Невен Енчев е отворен за всякакви иновитивни идеи, каза тя.   ", "date": "2019.05.03", "title": "Италианци с клоун терапия за малки пациенти"}
{"url": "https://www.monitor.bg:443/bg/a/view/vryshtat-vetko-arabadjiev-utre-164162", "text": "Обвиненият за участие в престъпна група за данъчни престъпления и пране на пари бизнесмен Ветко Арабаджиев ще бъде екстрадиран от Испания в събота, потвърди зам.-главният прокурор Иван Гешев. „Няма да се бавим, имаме интерес да представим максимално бързо обвиняемия пред съда, за да прецени дали да бъде задържан под стража“, заяви Гешев. За съпругата на Ветко Маринела не са приключили съдебните процедури в Испания. „Шансът да приключат така, че тя да остане в Испания, е минимален предвид европейското законодателство. Доста малък брой от случаите приключват по този начин. За нея е поискана допълнителна информация от испанския съд. Предоставена е в разумен срок. Това е официалната причина, неофициалната – ангажирана е сериозна адвокатска защита и правят всичко възможно да се забави екстрадицията. Шансът да се случи е минимален“, каза още Гешев. Той допълни още, че обвиненията на хотелиерското семейство са актуализирани и конкретизирани след първоначалните обвинения. „На по-късен етап са били събрани допълнителни доказателства за още обвинения и беше издадена втора европейска заповед за арест, защото беше разширен кръгът от обвиненията, за които искаме да бъдат екстрадирани в България. Това се прави, заради принципа на особеност – трябва да поискаме да бъдат върнати точно по обвиненията, за които ще бъдат изправени на съд“, обясни Гешев. „Имаме пълно съдействие на европейските партньори, връщат ни обвиняемите в разумен срок, няма съмнение, че така щеше да се случи и с Цветан Василев, ако беше в страна от ЕС. Нямаме проблеми да си прибираме обвиняемите от цяла Европа по родните места. Всички те са невинни до произнасяне на последна инстанция на съда за тяхната вина“, допълни той. Арабаджиеви бяха задържани през март в Испания.", "date": "2019.05.03", "title": "Връщат Ветко Арабаджиев в събота (ОБНОВЕНА)"}
{"url": "https://www.monitor.bg:443/bg/a/view/prodadoha-mandela-za-nad-100-hiljadi-dolara-v-nu-jork-164160", "text": "Картина, нарисувана от бившия южноафрикански президент Нелсън Мандела, представляваща вратата килията на остров Робен, където той е държан в продължение на 18 години, бе продадена вчера за 112 575 долара в Ню Йорк, съобщи АФП. Творбата, създадена през 2002 г. от Мандела, далеч надхвърля прогнозата на организатора на търга, който предвиждаше, че ще бъде продадена за между 60 000 и 90 000 долара. Според аукционната къща това е първият път, когато на пазара е била продадена картина, нарисувана от носителя на Нобелова награда за мир от 1993 година. Тя е 59 на 42 см и на нея са изобразени в лилаво решетките на килията, гледани отвън, а в ключалката на вратата е поставен ключ.", "date": "2019.05.03", "title": "Продадоха Мандела за над 100 хиляди долара в Ню Йорк"}
{"url": "https://www.monitor.bg:443/bg/a/view/7-ryst-na-investiciite-v-zlato-prez-pyrvoto-trimesechie-164158", "text": "Търсенето на злато в световен мащаб е нараснало до 1 053,3 тона през първото тримесечие на 2019 г., което е със 7% повече в сравнение със същия период на миналата година, според последния доклад на Световния съвет по златото (WGC). Нарастването спрямо предходната година се дължи главно на продължаващия растеж на закупуването на централни банки, както и на ръста в златните борсово търгувани фондове (ETF). Тези банки са закупили 145,5 тона злато през първото тримесечие, което е 68% повече спрямо същия период на 2018 г. и представлява най-силното начало на годината от 2013 г. насам. На четиримесечна база, покупката на злато достигна рекордно високо ниво за нашата серия от 715.7 т. Търговията с бижута за първото тримесечие на 2019-та нарасна с 1% в сравнение със същия период на миналата година, при 530.3 тона, основно заради по-големите покупки в Индия. По-ниската цена на златото в рупии в края на февруари и началото на март съвпадна с традиционния сезон за сватби, вдигайки търсенето на бижута в най-многолюдната демокрация до 125,4 тона, с 5% увеличение спрямо същия период на миналата година и най-високо от първото тримесечие на от 2015 г. Централните банки и фондовете добавиха 40,3 тона за периода януари-март, което е с 49% повече от миналата година. Инвестициите в кюлчета и монети обаче леко намаляха с 1% до 257,8 тона, заради по-малко продажби в Китай и Япония през февруари. Това се дължи изцяло на спад в търсенето на златни кюлчета, като официалното изкупуване на златни монети обаче нарасна с 12% до 56,1 т. Златото, използвано в електронната индустрия падна с 3% до 79.3 тона. Рециклирането е нараснало с 5% при 287,6 тона в сравнение с 274,6 тона през първото тримесечие на 2018-та. Данните на WGC сочат още, че Руската централна банка (ЦБР) е купила най-много злато през периода - 55,3 т и общите й запаси от ценния метал са достигнали 2168 т (19% от общата сума на златно-валутните резерви). В 2018 г. ЦБР е купила 274,3 т.", "date": "2019.05.03", "title": "7% ръст на инвестициите в злато през първото тримесечие"}
{"url": "https://www.monitor.bg:443/bg/a/view/posledni-repeticii-na-armijata-predi-parada-na-6-maj-164159", "text": "Последни репетиции преди парада за Деня на Храбростта на 6 май ще се проведат днес, съобщават от военното министерство. Хеликоптерите на българската авиация ще излетят от летище \"Враждебна\", за да тестват във въздуха фигурите си. Сухопътните и военновъздушните сили ще тренират маршировката за парада в центъра на София. В Доброславци пехотата ще строи редиците и ще провери техниката, с която ще проведе парада и ще мине по булевард \"Цар Освободител\". Военните ще дефилират на парада с бронетранспортьор, танкове и бронирани машини на сухопътните войски.", "date": "2019.05.03", "title": "Последни репетиции на армията преди парада на 6 май"}
{"url": "https://www.monitor.bg:443/bg/a/view/chubaka-se-premesti-v-otvydnoto-164161", "text": "Роденият във Великобритания актьор Питър Мейхю, изиграл ролята на Чубака в пет от филмите \"Междузвездни войни\", почина на 74-годишна възраст, съобщи семейството му, цитирано от Ройтерс. Мейхю, превъплатил се в образа на високия като канара, предан рунтав другар и втори пилот на космическия разбойник Хан Соло, почина вчера в дома си в северната част на Тексас, заявиха роднините му в неговата страница в \"Туитър\", без да посочат причина за смъртта. Роденият в Лондон през май 1944 г. Мейхю бе висок цели 2,21 метра, припомни Франс прес. Той бе избран от Джордж Лукас през 1977 г. да изиграе емблематичния герой в сагата и последно участва в \"Междузвездни войни: Епизод VII - Силата се пробужда\" (2015 г.), след което бе заменен поради здравословни проблеми.", "date": "2019.05.03", "title": "Чубака се премести в отвъдното"}
{"url": "https://www.monitor.bg:443/bg/a/view/mis-urugvaj-myrtva-v-meksiko-164163", "text": "Победителката в конкурса „Мис Уругвай” за 2006 г. Фатими Давила е открита мъртва в хотел в Мексико-сити, съобщиха местните медии.  Тялото на 31-годишната красавица било намерено във ваната в хотелската стая на Давила. Смята се, че Фатими се е самоубила. Тя е била в Мексико в търсене на работа, но очевидно нещо е тръгнало не по план.", "date": "2019.05.03", "title": "Мис Уругвай мъртва в Мексико"}
{"url": "https://www.monitor.bg:443/bg/a/view/remonti-po-magistrala-hemus-ogranichavat-dvijenieto-164156", "text": "Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София, съобщават от Агенция „Пътна инфраструктура“. През празничните и почивни дни се въвежда реверсивно движение както следва: − обособяване по една лента за посока София - Варна и посока Варна – София. Срок до 03.05.2019 г. − От 03.05.2019 г. до 05.05.2019 г. - обособяване на две ленти за посоката София – Варна и една лента за посока Варна - София; − От 05.05.2019 г. до 07.05.2019 г. - обособяване на две ленти за посоката Варна – София и една лента за посока София - Варна; − На 07.05.2019 г. - обособяване по една лента за посока София - Варна и посока Варна – София. Срок 07.05.2019 г. Движението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: − От 03.05.2019 г. до 05.05.2019 г. - обособяване на две ленти за посоката София – Варна и една лента за посока Варна - София; − От 05.05.2019 г. до 07.05.2019 г. - обособяване на две ленти за посоката Варна – София и една лента за посока София - Варна; − На 07.05.2019 г. - обособяване на една лента за посока София - Варна и две ленти посока Варна – София. Срок 07.05.2019 г. Движението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; Движението в тунел „Правешки ханове“ посока Варна се осъществява в една лента поради ремонтни дейности по осветителната инсталация от 9.30 ч. до 13 ч. Ограничено е движението в активната лента, като движението се извършва в изпреварващата. Срок до 03.05.2019 г", "date": "2019.05.03", "title": "Ремонти по магистрала „Хемус“ ограничават движението"}
{"url": "https://www.monitor.bg:443/bg/a/view/slynchevo-temperaturite-se-pokachvat-164157", "text": "Днес ще бъде предимно слънчево, вероятността за валежи е много малка. Вятърът ще отслабне. Температурите ще се повишат и преобладаващите максимални ще бъдат между 22° и 27°. Над Черноморието ще бъде предимно слънчево. В сутрешните часове на отделни места има мъгла. Ще духа слаб югозападен вятър. Максимални температури на въздуха: 20°-23°. Температурата на морската вода е 15°-16°. Вълнението на морето ще бъде 1-2 бала. Над планините ще преобладава слънчево време, след обяд с развитие на купеста облачност, но само на отделни места ще превали краткотрайно. Ще духа до умерен югозападен вятър. Максималната температура на височина 1200 метра ще бъде около 15°, на 2000 метра – около 7°. В събота и неделя югозападният вятър ще донесе сравнително топло време, но облачността от запад ще се увеличи и в Западна България дневните температури ще са малко по-ниски. Ще започнат превалявания – през първия ден след обяд само на отделни места в западните райони и Рило-Родопската област, в неделя – на повече места в Западна и Централна България; в югозападните райони са възможни значителни количества. В неделя в Източна България южният вятър ще се усили, ще има повече слънчеви часове и температурите все още ще са високи.", "date": "2019.05.03", "title": "Слънчево, температурите се покачват"}
