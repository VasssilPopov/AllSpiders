{"url": "https://www.monitor.bg/bg/a/view/sedmichen-horoskop-za-5-11-januari-153720", "text": "Какво ви вещаят звездите през следващата седмица... Ограничете до минимум контактите в съботния ден. Родените в първата декада може де изживеят стресови моменти, особено ако се набъркат в работата и отговорностите на някой друг. Не приемайте да работите през уикенда, да замествате колега или да извършвате несвойствени дейности и такива, за които не сте оторизирани. Предприетото в съботния ден ще донесе само болка, разходи и разочарования. Не участвайте в състезания и по възможност не ходете на ски. На Йордановден не се правете на смелчаци. В първите часове на деня е новолуние придружено със слънчево затъмнение. Това е лош знак за хората на високи позиции. Предстоят детронации по високите етажи на власта. От 7-и Венера ще ви гледа в стимулиращ аспект от знака на Стрелеца. Включете се в благотворителни инициативи. Не се препоръчва пасивност. Заемете се с изостаналата работа, независимо празничното настроение. На 8-и не работете в екип и не поемайте колективна отговорност, ако не искате да ви стоварят и чуждите грешки на главата. Отложеното за 9-и ще мине на ниво и ще ви свърже с бъдещи съюзници и сътрудници. Много добър ден за подписване на нови договори, за преход в нова среда и за защита на общи и приятелски интереси. Но най-хубавото е, че в този ден не се пълнее независимо какво и колко ще изядете. Тази вечер ще сънувате пророчески сън и в петък ще се събудите с чудесна идея. Реализирайте я. Ако  през уикенда се дистенцирате от проблемите на странични хора ще имате щастливи моменти с близките и децата. Не споделяйте идеи и намерения, ако искате работата ви да потръгне и намисленото да се реализира. В на 5-6-и енергията е на кота нула. Всеки търси допълнителна сила и ресурс, за да се зареди. Очертават се тайни съюзи и привличане с хора, които може да ви предложат съвместни дейноти. Но за сключване на брак дните не са добри. От 7-и Венера вече няма да ви гледа в опозиция, така че връзките ви с настоящи и бъдещи партньори ще се подобрят. Дистанциите се стопяват, именяците черпят. В този ден не се препоръчва пасивност, но и прекалената активност може да бъде изтълкувана неправилно. На 8-и се пазете от случайни контакти и запознанства, ако не искате да попаднете в капани. Един от дните, в който трябва да си по-егоистичен, да не се раздаваш много, да не участваш в общи дейности и работа, в която не се знае кой пие и кой после ще плаща сметката. На 9-и печелят хората верни на принципите си. Единственият ден в месеца, в който храната изцяло се превръща в енергия. Хапнете си наволя, няма да напълнеете. 10-и дава възможност за връзки с чужбина и уреждане на работа в чуждестранна фирма. Кандидатствайте за по-добри позиции. Вечерта ще ви посети личната ви муза и в петък ще излзете с печелившо предложение. Периодът започва с рокади в живота и работата ви. От 5-и Меркурий вече няма да ви гледа в опозиция, така че работата и търговската ви инициатива ще се отпушат. Но от 7-и Венера ще заеме мястото му в знака на опозицията ви Стрелеца, а това ще доведе до емоционално и любовно дистанциране, до проблеми във връзките и чувствата. Стегнете се и мислете повече за работа. Осъществете тайни съюзи и договаряния. Не споделяйте нито един проект, който не е напълно готов. Може да попаднете в неприятни положения. Нищо важно да не се започва. На 6-и ще усетете с кого е добре да  сте свързани и от какви връзки бързо трябва да се освободите и да бягате. На 7-и нека бъде първата ви активна акция за печелене на протекции и съюзници. Вътрешната ви енергия търси поле за изява. Не я сдържайте в себе си, позволете и да се излее в работа, във важни делови и лични начинания. 8-и изисква самостоятелни действия и отказ да се работи в екип. Не провеждайте събрания, не търсете нови сюзници и сътрудници. Може да се образува общ фронт срещу интересите ви на работното място. 9-и ще ви донесе първата голяма победа за годината. Ще сключите изгоден договор и ще получите допълнителни пълномощия. На 10-и ще трябва да се съобразявете с близки или колеги от чужбина. Някой ще ви дръпне юздите. 11-и е ден на провокации. Не говорете излишно. Бъдете много внимателни в този уикенд. Родените в първата декада са в особено неблагоприятна и тежка позиция до 7-и. На 5-и може да претърпите всякакави загуби и да влезете в опасни връзки. Движете се по линията на най-малкото съпротивление, не започвайте нищо важно и не се претоварвайте. Тендецията е да се образуват съюзи срещу вас. Трудно ще се разбирате с околните и празниците няма да минат според очакванията ви. Рано сутринта на 6-и предстои новолуние придружено със слънчево затъмнение, което няма да се наблюдава от нашите географски ширини, но може да донесе неприятни рикошети в живота ви. Застрашен е авторитета на хората на високи позиции. В хороскопа ви действа кармичен кръст на планетни сили. На 7-и се активизирате и правите първите важни крачки за седмицата. Съветът за 8-и е да се пазите от случайни връзки и запознанства и да не работити в екип. Взимайте еднолични решения, не споделяйте планове и намерения с никого. На 9-и осъществете връзка с бъдещи партньори и спонсори. Най-успешните ви дни за периода са 10-11-и. Тенденцията е да получите изгодни предложения, да подпишете перспективен договор и да направите първата си крачка в нова професионална посока. 11-и ще ви даде възможност да разберете намеренията на конкуренцията и да направите успешен ход. Лъвът е царски знак, покровителтван от Слънцето, но на 6-и предстои новолуние със слънчево затъмнение, което може да повлияе негативно на виталитета и съпротивителните ви сили. Съветът е в този уикенд да се покриете на сигурно място, да се затаите в храстите на изчакването и да не предприемате нищо важно и съществено в живота и личните си връзки. Тъмни сили ще се опитват да ви провократ, да се намесват в избора, във връзките и в плановете ви за бъдещето. Енергията просто изтича между пръстите ви. Не си позволявайте участия в екстремни спортове и състезания. На 7-и вече се появявате в пълното си лъвско великолепие и прекавате приятни моменти с именяците, които черпят. Съветът за 8-и е да не влизате в никакви съюзи и да работите без посредници. Ден на фатални връзки. И ако сте човек на висока позиция не провеждайте събрания, не споделяйте идеи и намерения. Противопоказна е колективната работа. Взимайте еднолични решения. 9-и ще даде възможност да направите силен ход, без да се съобразявате с досегашните си партньори и приятели. На 10-и ще получите подкрепа от чужбина или дълго чаканото финансиране. 11-и започва с активни мероприятия, но с напредването на деня очакайте провокации. Внимавайте какво си пожелавате и къде оставяте важни документи. Тази вечер си пожелайте нещо и ще го имате. Периодът започва с рокади по високите етежи на власта, които може да се отразят положително на амбициите и желанията ви в бъдеще. От 5-и Меркурий ще ви гледа в брилянтен аспект от знака на Козирога където с намират Слънцето и Плутон. През този Уикенд и Луната е в Козирог. Предстои ограбващо новолуние придружено със слънчево затъмнение. За вас проблемите на шефовете ще носят нещо положително и възможност да вдигнете нивото. Не бързайте, изчакайте да дойде приливната вълна и още на 7-и ще се похвалите с първата победа. Може да получите допълнителни задачи и допълнително заплащане. На 8-и се очертават опити на странични хора и фактори да се прикачат към работата ви. Не позволявайте намеси, ако не искате да ви отнемат инициативата, правата или част от позициите. Лош ден за нови запознанства. Вкарвате си сами Троянски кон в живота. Личният ви ентусиазъм може да бъде яхнат и използван. На 9-и ограниченията и диетите са противопоказни. Направете крачка напред и подпишете нови договори. Водете принципна политика, бъдете верни на обещанията и изпълнете дълга си спрямо близките. В следващите два дни са вероятни проблеми и юридически затруднения. Има опасност да ви откраднат идеите. Ще се борите с  бюрокрацията и с недобросъвестни служители. Пътувания ще се отложат. Здравето е настабилно. 5-6-и ще бъдат тежки и рискови дни. Предстои новолуние придружено от слънчево затъмнение в  знака на нехармоничния ви Козирог. Не се товарете с тежки задачи. Не участвайте в състезания и рискови преходи в планината. Не се препоръчва да замествате колега и да поемате странични ангажименти към хора, които не познавате добре. Чак на 7-и излизате от невървежа и може да направите първата си успешна крачка. Този ден активизира личната ни енергия и дава стимул на връзките. Време е за битки. На 8-и не се включвайте в колективни дейности и инициативи. Всичко, което свършите сами ще ви донесе успехи и пари. Не давайте и не взимайте заеми, не се обвързвайте с нови партньорски връзки. Ако отложите за 9-и деловите срещи и разговори ще сключите изгодни договори и ще получите повече екстри и възможности за развитие. Ден на протегнатите ръце. Диетите са противопоказни. Хапнете си наволя, няма да напълнеете. Ако на 10-и заминете за чужбина дълго ще останете там и ще се устроите добре. Осъществете срещи с чужденци и търсете работа в чуждестранна фирма. На 11-и ще получите допълнителни информации и новини, които ще ви помогнат да вземете правилното решение и да направите верния избор. Пожелайте си нещо тази вечер и ще го имате. Не бива да се вреди на другите с мисли и пожелания. На 5-и действат тъмни, вредни и задкулисни сили. Не се обвързвайте с никого и не правете крачка в нова посока. В първите часове на 6-и предстои новолуние със слънчево затъмнение, което ще се наблюава в североизточна Азия, частично в Китай, Япония, Корея, Монголия и Аляска. Очертават се и проблеми за лидерите в някои от тези страни. Затъмненията на Слънцето се отразяват негативно на водачите. В този уикенд не поемайте водачески функци, не планирайте участия в екстремни спортове и състезания. На 7-и внимавайте с алкохола и стимулантите. Може да влезете в конфликти и да си развалите празника. На 8-и пазете свои и чужди тайни, не се обвързвайте с работа в екип и търсете начин да се измъкнете от колективна отговорност. Не е ден за запознанства, може да попаднете на фатално привличане. От 6-и Венера ще напусне вашия знак. Проблемите в любовта няма да закъснеят. Вероятни са изневери и дистнациране, което ще се отрази негативно и на съвместната ви работа. Не се препоръчват интимни връзки там, където си изкарвате хляба. 9-и дава шанс да се водят успешни преговори и в следващите дни да се подпишат перспективни договори. Най-силните ви дни за периода са 10-11-и. Някой ще получи покана от чужбина, друг ще замине, а трети ще започне престижна работа. На 11-и ще се събудите с чудесна идея. Действайте. На 5-и гонете от съзнанието си вредните мисли и се пазете от негативни въздействия. Не приемайте предложения, внимавайте с екстремните спортове. Тъмните сили вършат тъмните си дела. В този ден и пророчествата са лъжливи, така че вярвайте повече на себе си. На 6-и започваме деня със слънчево затъмнение, а на пълнолунието на 21-и ще имаме и лунно затъмнение. Очертава се тъжък месец. Като капак и Меркурий напуска вашия знак на 5-и. Деловата ви активност ще намалее, може да се провалят пътувания, да се наложат корекции и допълнително финансиране на вече уточнените дейности и проекти. На 6-и ще се събудите с вярна преценка за полезното и вредното за вас. На 7-и окончателно се ориентирайте накъде ще вървите и с какво ще се занимавате. На 8-и в живота и връзките ви може да се появи провокатор. Не работете в екип, не ползвайте посредници и парламентьори. В този ден не се препоръчва да влизате в нова среда или да започвате нов курс на съвместна дейност и обучение. 9-и е силен и печеливш ден, в който може да подпишете изгоден договор и да получите допълнителни екстри. Диетите са противопоказни, не се пълнее. Активизирайте се максимално. 10-и носи проблеми във връзка с работа и бизнес с чужденци, с поръчки и доставки. 11-и изисква да се откажете от едно за сметка на друго. Очертава се кражба на идеи. Луна и Меркурий навлизат в Козирог и бързат на среща със Сатурн. Аспектът стимулира задкулисието и тайните връзки. Очертават се тежки дни, в които ще доминира комплексарското поведение. Ще правите нежелани компромиси и някой със сигурност ще се възползва. До няколко дни бизнес инициативите ще се отпушат. Не бързайте и не предприемайте нищо важно в този уикенд. Рано сутринта в неделя е новолунието във вашия знак, което ще е придружено със слънчево затъмнение. Вероятни са проблеми с родителите, предимно с бащата. Не са изключени здравословни проблеми. Избягвайте големите натоварвания, отложете ските и участието в тежки състезания. В понеделник черпят Ивановците. От ранни зори, работата не върви. По незначителни поводи ставате агресивни и раздразнителни. Всичко, което свършите сами на 8-и ще тръгне по правилата, а това което предприемете колективно ще зацикли. Вероятни са вмешателства на странични сили и провокации от конкуренти. На 9-и правите крачка напред, получавате покани, предложения за нова работа и шанс за перспективен договор. Храната изцяло се превръща в енергия, не е време за диети. Пътувайте и отстоявайте принципна политика на 10-и. Приемайте каквото ви поднася живота без недоволство и сърдене. Ако мислите за някого той непремено ще ви се обади до петък на обед. Оставате без сили в този уикенд. Предстоящото новолуние придружено със слънчево затъмнение ще бъде може би най-тежкият момент в Сатурновата ви дупка. На 5-6-и смирете амбицията, не си поставяйте тежки и отговорни задачи, не предприемайте крачка в нова посока и пазете тайните си. Още със ставането в неделя ще усетите какво е полезно или вредно за вас. Сетивата са отворени, интуитивно получавате знания и предупредителни сигнали. От 7-и до 9-и Луната ще дефилира във Водолей. Понеделнишки се постарайте да свършите натрупаната работа, но все още не предприемайте нищо амбициозно. На 8-и не взимайте прибързани решения, особено ако някой се опитва да ви въздейства какво и кого да изберете. Където се появи трети ситуацията ще излезе извън контрол. Не изневерявайте, но е вероятно да ви изневерят. Всяко ваше отсъствие ще се използва. Родените в третата декада ще имат голям късмет на 9-и. Ще направите силен ход, може да получите повишение и преназначение и да подпишете перспективен договор. На 10-и може да пробиете в чужбина или да намерите работа в чуждестранна фирма. Ден на телепатичните контакти. Ще ви се обадят тези, за които мислите или те мислят за вас. На 11-и ще родите гениална идея и ще намерите изход от зациклено положение. Следобед са вероятни провокации и конфликти. 5-и е ден с тежко излъчване. Тъмните сили вършат тъмните си дела в деня преди новолунието. На 6-и ще се събудите с интуитивно прозрение какво е полезно за вас, каква посока да поемете и на каква храна да наблегнете. Предстоят празнични дни. Внимавайте какво ядете и пиете, в какви отношения влизате и какво обещавате. На 7-и енергията ви нараства, време е за действие. Ще имате повод да изберете един или друг вариант и да се разделите с досегашния си начин на живот. Ако тази вечер сънувате нещо объркано и животът ви може да се обърка. На 8-и не поемайте колективна отговорност, ако не искате да работите за чужда сметка. Да не се подписват и колективни трудови договори. Каквото отложите за 9-и ще освободи личния ви потенциал, ще помогне да подпишете изгоден договор, да си получите повишението и преназначението. В следващите два дни Луната ще бъде в Риби. 10-и е ден свързан с миграционните процеси. Някой заминава, друг се кани да го направи. Ако в този ден вземете решение за заминаване дълго ще останете в чужбина, ще учите и ще си намерите работа там. Ден на невъзвръщенците. Ще ви се обаждат тези, за които мислите и независимо разстоянията ще направите контакт. На 11-и откривате истинския смисъл на връзката си с някого. Вечерта си пожелайте нещо и то ще се сбъдне. Сбъдват се само благите пожелания.", "date": "2019.01.04", "title": "Седмичен хороскоп за 5-11 януари"}
{"url": "https://www.monitor.bg/bg/a/view/ford-izteglja-rekorden-broj-avtomobili-153743", "text": "Американският автомобилостроител Ford изтегля над 953 000 автомобила, за да подмени помпите на въздушните възглавници на местата на пътниците, произведени от японската компания Takata, тъй като има опасност от експлозия и разпръскване на дребни частици, предаде Асошиейтед прес. Изтеглените автомобили в САЩ ще бъдат 782 000 - най-голямото серийно изтегляне в американската история. Мярката засяга моделите от 2010 година на Ford Edge и Lincoln MKX, Ford Ranger от 2010 и 2011 година, Ford Fusion от 2010 до 2012 година, Mercury Milan от 2010 и 2011 година и Ford Mustang от 2010 до 2014 година. Най-малко 23-ма души са загинали по света заради дефектните помпи.", "date": "2019.01.04", "title": "Ford изтегля рекорден брой автомобили "}
{"url": "https://www.monitor.bg/bg/a/view/13-bg-imena-otivat-v-istorijata-153740", "text": "13 български имена отиват в историята, защото нашенците ги смятат за остарели и неблагозвучни и не ги избират за децата си. Цоко, Цани, Щилян, Ботю, Куман и Станил са част от изчезващите имена, съобщиха за „Монитор“ от Националния статистически институт (НСИ). С тях са кръстени по едва около 100 българи, като обикновено всяко едно от имената е типично за даден регион на България. Името Цани е характерно за Североизточната част на страната ни, а производното женско име е Цанимира, става ясно от „Речник на личните и фамилните имена у българите“. Щилян пък е разпростанено в Сливенско. То означава стълб и е видоизменена форма на гръцкото име Стилян, което се оказва доста по-привлекатено за сънародниците ни. Застрашени от изчезване са още Мичо, Божена, Росена, Бина, Китка и Връбка. Дори благозвучното име Лада също вече върви към забвение. Така се е казвала славянската богиня на красотата. Всъщност първоначално името е звучало Влада, но по-късно се е видоизменило и е придобило сегашния си вид – Лада. Мичо пък е съкратена форма на еврейското име Михаил. Изчезващи са предимно имената, които са наследени от далечното минало, докато такива като Иван и Георги все още остават в топ десет на най-желаните мъжки имена. От 2007 г. до 2015 г. Георги е на първо място в класацията на най-предпочитаните имена за новородени, става ясно от данните на НСИ. През 2016 г. обаче отстъпва пред Александър, което е и най-често срещаното име и през следващата година, но през 2018 г. Георги отново застава начело. Така 976 малчугана през настоящата година ще празнуват своя първи имен ден на 6 май. Веднага след Георги и Александър на трето място се нарежда Мартин, което и през 2008 г. е заемало същото място. От началото на XXI век пък наред с традиционните за България имена все по-често започват да се избират такива, които са популярни в целия свят, като Мартин, както и Виктор, Виктория, Никол, София. През миналата година Иван отстъпва на Борис четвъртото място, за да заеме деветото. В сравнение с 2008 г., когато Николай, Виктор и Кристиян са били сред първите 10 имена, сега те отстъпват местата си на Калоян, Теодор и Борис. Последното от 20-а позиция отива на четвърта. От 2007 г. досега името Виктория води първенството сред женските, следвано Мария и Никол, като челната тройка се запазва вече четвърта година. Едни от най-често срещаните имена на момичета преди десет години - Теодора и Гергана, сега са изместени от София и Дария, които пък преди са заемали чак 20-о и 48-мо. Йоана, което е производно на Иван, застава на 7-мо място. Същевременно Мария (113 010), Иванка (57 035), Елена (52 225), Йорданка (37 074), Даниела(30 337) заемат първите пет места по най-разпространени български имена у нас и при деца, и при възрастни. При силния пол съответно са Георги (160 754), Иван ( 151 005), Димитър (118 316), Николай (92 940), Петър (70 898). Оказва се, че все по-рядко кръщаваме децата си на герои от филми и сериали като Ромео и Дилара. Едва 251 нашенци се казват Ребека. Някои са избрали името заради култовия американски сериал „Далас“, а други заради нашумелия напоследък испански сериал „Новите съседи.“. Най-много именници у нас празнуват през януари. 818 452-ма българи ще отбележат своя имен ден през първия месец на настоящата година. Това са тези, които празнуват на Васильовден, Йордановден (Богоявление), Ивановден, Антоновден, Атанасовден и св. Татяна. Най-малко именници ще посрещнат Татянинден, като всички над 39 000 са от нежния пол. При всички останали превесът е за мъжете, като най-много са Ивановците – над 359 000 Най-голям пък е броят на празнуващите имен ден на Цветница - 370 962 жени и мъже. Декември се нарежда на второ място по наситеност откъм именни дни – като започнем от Никулден, минем през св. Анна, Рождество Христово и стигнем до Стефановден. Иванови е най-популярната фамилия у нас през 2018 г., като я носят 141 183 жени и 136 125 мъже, показват данните на Националния статистически институт. Веднага след Иванови се нареждат Георгиеви и Димитрови, като и тук превесът е в полза на дамите. У нас фамилните имена се образуват по два начина. Докато някои родове предпочитат да имат обща фамилия за всички членове на семейството, то при други фамилията се образува от малкото име на дядото. При вторите фамилията на родители никога не съвпада с тази на децата им. Така ако дядото се казва Петър, то и третото име на внука ще е Петров. Това е и четвъртата най-разпространена фамилия у нас. Носят я 138 886 нашенци. Сред популярните фамилии са още Николови, Христови, Стоянови, Тодорови и Илиеви. Последно 7-о място заема Ангелови (89614).", "date": "2019.01.04", "title": "13 БГ имена отиват в историята"}
{"url": "https://www.monitor.bg/bg/a/view/huawei-nakaza-dvama-slujiteli-za-tuit-pusnat-ot-i-phone-153742", "text": "Китайският производител на смартфони Huawei technologies наложи санкции на двама от служителите си, използвали IPhone на големия му американски конкурент Apple, за да публикуват съобщение на профила на компанията в Twitter, се посочва във вътрешно съобщение, цитирано от Reuters. Huawei, чиито смартфони Р се конкурират с моделите на Apple, пожела \"Щастлива 2019\" на абонатите си в туит, в който се упоменава \"изпратен чрез Twitter за IPhone\". Популярният американски ютубър Маркес Браунли направил копие на записаното на екрана пожелание и го споделил със своите 3 милиона абонати, предаде Франс прес. След разпространението на информацията китайската компания изтри оригиналното съобщение. Във вътрешно съобщение на Huawei от днес, с което Reuters се е запознал, директорът на управителния съвет на компанията Чън Лифан заявява: \"Инцидентът причини вреди на марката Huawei\". В съобщението Huawei твърди, че този инцидент свидетелства за липса на процедури за контрол. Компанията заяви, че е понижила двама служители, които са смятани за отговорни и е намалила заплатата им с 5000 юана (639 евро). Заплатата на директора по дигитален маркетинг на Huawei ще бъде замразена за 12 месеца.", "date": "2019.01.04", "title": "Huawei наказа двама служители за туит, пуснат от IPhone"}
{"url": "https://www.monitor.bg/bg/a/view/kitaj-testva-majkata-na-vsichki-bombi-153746", "text": "Китай е тествал най-мощното си неядрено оръжие, наречено \"Майката на всички бомби\" от официозните медии, препращайки към американска бомба, използвана в Афганистан, съобщава АФП.   В кратък видеоклип, публикуван на сайта на държавния оръжеен производител Norinco, е заснето хвърлянето на огромната бомба в равнина, при което е произведена гигантска топка от огън и черен дим. В социалните мрежи в сряда (2 януари) държавната новинарска агенция \"Синхуа\" описа бомбата за първи път, наричайки я \"китайската версия на \"Майката на всички бомби\". Бомбата, чиято мощ е на второ място след ядреното оръжие според \"Синхуа\", е била хвърлена от китайски бомбардировач H-6K. Не се разкриват подробности за датата, мястото или обхвата на бомбения взрив. През 2017 г. САЩ хвърлиха най-мощната конвенционална бомба в арсенала си, наречена \"Майката на всички бомби\", в опит да унищожат мрежа от тунели, използвани от терористичната групировка ДАЕШ (\"Ислямска държава\") в източната част на Афганистан. Президентът на САЩ Доналд Тръмп заяви тогава, че бил \"горд\" от своите войски и ги поздрави за успеха им. Китайската бомба е с дължина 5-6 метра, но тежи по-малко от американската версия според китайски военен анализатор, цитиран от китайското издание Global Times. \"Огромната експлозия, която беше произведена, лесно би унищожила земни укрепления\", уточни анализаторът.", "date": "2019.01.04", "title": "Китай тества майката на всички бомби"}
{"url": "https://www.monitor.bg:443/bg/a/view/lili-ivanova-e-naj-slushanijat-estraden-pevec-za-2018-a-153682", "text": "Лили Иванова се изкачи на върха на класацията за най-стриймван естраден изпълнител у нас за 2018 г. Певицата, чиято нежна визия рязко контрастира на мощния й глас, доказа, че и след близо 60-годишната си кариера продължава да държи в плен сърцата на меломаните не само с концертната си дейност, която събира с лекота над 15 хиляди в три поредни вечери в НДК, но и чрез технологиите на 21-ви век. За това свидетелства класацията на A1Xplore Music, според която потребителите на платформата са слушали най-много произведенията на Иванова през 2018 г. Челната тройка на класацията се оформя още от Тони Димитрова и Васил Найденов. Най-слушаната песен независимо от жанра и произхода на изпълнителя пък е „Чужди усмивки“ на Йонислав Йотов - Тото, посочва справка в чарта. В топ 10 влизат още Solo (Clean Bandit и Деми Ловато), „Искам да бъда с теб“ (Криско и Тита), „Хайвера“ („СкандаУ“), „Плакала“ (KAZKA), „По-полека“ (Стефан Вълдобрев и „Обичайните заподозрени“), Kalinka (Morandi), Havana (Pavell & Venci Venc'), “Да не спим“ (Йоана) и Let You Love Me (Рита Ора). Междувременно детски рисунки и цяла лавина от букети зарадваха Лили Иванова за коледните и новогодишните празници. Специален сантимент тя таи към графиката „Човекът птица“, която й подари режисьорът Николай Волев. Самият той е автор на творбата, която нарисувал още през 1969 г. в Лондон. Иванова засвидетелства подкрепата си към Волев още преди старта на истерията около размяната на коледни дарове, като заведе група приятели на представлението „Сексът – начин на употреба“, което бележи театралния режисьорски дебют за кинодееца. Пиесата е на Дарио Фо и Франка Раме, а българската адаптация Волев пазел в продължение на повече от десетилетие в търсене на перфектната актрисата за всички 27 роли в нея. В крайна сметка режисьорът се доверява на младата надежда Кристина Топалова, успяла също да си спечели адмирациите на певицата.", "date": "2019.01.04", "title": "Лили Иванова е най-слушаният естраден певец за 2018-а"}
{"url": "https://www.monitor.bg:443/bg/a/view/jivakyt-zamryzva-na-minus-17-vyv-vtornik-153734", "text": "Живакът в термометрите във вторник сутринта ще показва между минус 11 и минус 6 градуса, но на отделни места в страната ще замръзне на минус 17 градуса. Това съобщиха пред „Монитор“ дежурните синоптици от Националния институт по метеорология и хидрология в петък. Новата вълна застудяване започва в събота следобед и ще продължи и в началото на седмицата, като най-ниските температурни стойности ще бъдат измерени във вторник сутринта, когато времето се изясни, а вятърът отслабне. Докато в някои райони ще бъдат измерени до минус 17 градуса, дневната температура на около 1500 метра ще е от минус 12 до минус 10 градуса. Ниски ще бъдат и сутрешните температури в сряда сутринта. Тогава живакът отново ще показва между минус 17 и минус 15 градуса. През уикенда минималните температури в страната ще варират между минус 8 и минус 3 градуса Вятърът и по-голямата облачност ще попречат те да бъдат по-ниски. Дневните температури през почивните дни ще са от минус 2 до 3 градуса. Чак в края на следващата седмица в отделни части на страната температурите ще се повишат относително, обещаха метеоролозите. В сряда ще започне затопляне във височина, което ще се отрази в четвъртък и петък. Така в края на следващата работна седмица в Източна България дневните температури ще надхвърлят между 8 и 10 градуса. Тогава се очакват и нови превалявания. В Северозападна България, където ще е по-студено, ще падне сняг, докато в Източната част поради положителните температури ще вали дъжд. В нощта срещу петък снежната покривка в Родопите, Предбалкана, Западната и Централната част на Балкана достигна една педя. На Мусала температурите паднаха до минус 19, докато в градовете зимните градуси бяха 5 под нулата. В столицата снежната покривка беше около 6 см. През целия ден 160 снегорина бяха в готовност да реагират при ново засилване на валежа. В Бургаско около 60 снегопочистващи машини пък работиха по пътищата. Международният път за Турция беше заледен, но още сутринта екипите го опесъчиха. С новото застудяване в неделя и в понеделник не се очакват значителни валежи. В Предбалкана е възможна снежна покривка от 10-12 см. Вторник не се очакват валежи, а в сряда през деня се очаква в северозападната част на страната през деня да превали сняг. От НИМХ към МОН обясниха, че температурите са обичайни за януари, тъй като това е най-студеният месец и припомниха, че абсолютният екстремум за България е измерен 1947 г. -38,3 градуса в Трън. Ние обаче сме далеч от рекордни минимуми.", "date": "2019.01.04", "title": "Живакът замръзва на минус 17° във вторник"}
{"url": "https://www.monitor.bg:443/bg/a/view/shefyt-na-bnb-shte-poluchava-na-mesec-30-minimalni-zaplati-153724", "text": "Bъзнaгpaждeниeтo нa гyвepньopa на БНБ Димитъp Paдeв се увеличава на 16849 лева на месец от началото на година. Сумата е равна на 30 минимални работни заплати, по-високо месечно заплащане ще получат и подуправителите на финансовата институция. Радев получаваше през последните три години 15 368 лeвa на месец, yвeличeниeто му е c 1481 лeвa. Πoдyпpaвитeлитe Hинa Cтoянoвa, Kaлин Xpиcтoв и Димитъp Kocтoв oт cвoя cтpaнa щe пoлyчaвaт пo 14 442 лeвa пpи нивo нa възнaгpaждeниятa oт 13 173 лeвa зa пpeдxoднaтa гoдинa или c 1269 лeвa пoвeчe. Toвa пoĸaзвaт пpoмeнитe, пpиeти c бюджeтa нa БHБ зa нacтoящaтa Разходите за персонала в държавния трезор за 2019 г. са почти 32,5 млн. лева, като се увеличават с 2,9 млн. лева, или с 9.9% спрямо утвърдените за 2018 г. средства, и представляват 28.8% от общите разходи на нацианалната ни банка. Oбщo paзxoдитe възнaгpaждeния зa члeнoвeтe нa УC ce yвeличaвaт c 0,4% в cpaвнeниe c пpeдxoднaтa гoдинa. B бюджeтa e зaлoжeнo yвeличeниe c 9% нa зaплaтитe нa cлyжитeлитe нa БHБ. Taĸa пpeз 2019 гoдинa зaeтитe в гpyпaтa \"pъĸoвoдeн пepcoнaл\" щe пoлyчaвaт 5244 лeвa, cпeциaлиcтитe - 2380 лeвa, a пoддъpжaщият пepcoнaл - 1302 лeвa. \"Πo oтнoшeниe нa възнaгpaждeниятa нa члeнoвeтe нa Упpaвитeлния cъвeт пpoвeдeнoтo пpoyчвaнe нa нивaтa нa възнaгpaждeния в бaнĸитe ĸъм 1 юли 2018 г. пoĸaзвa изocтaвaнe нa cpeднитe oбщи мeceчни възнaгpaждeния нa члeнoвeтe нa Упpaвитeлния cъвeт нa БHБ в cpaвнeниe c възнaгpaждeниятa нa pъĸoвoдитeлитe в бaнĸитe c 9,63%\", ce пocoчвa ĸaтo мoтив зa yвeличeниeтo нa възнaгpaждeниятa в oфициaлния дoĸyмeнт, пpeдcтaвeн нa Hapoднoтo cъбpaниe. Целта на увеличението на парите за заплати е, за да се наема и задържа „нeoбxoдимия зa изпълнeниeтo нa фyнĸциитe нa бaнĸaтa виcoĸoĸвaлифициpaн пepcoнaл oт бaнĸoви cпeциaлиcти”. В сметките са взети предвид и пpeдвидeнoтo yвeличeниe нa зaплaтитe в бюджeтния ceĸтop c 10%, “cпpямo ĸoитo бaнĸaтa cлeдвa дa пpeдлaгa нe пo-лoши ycлoвия нa зaплaщaнe нa тpyдa c oглeд пoддъpжaнe нa нeoбxoдимитe cпeциaлиcти\". БHБ глacyвa caмa бюджeтa cи, вĸлючитeлнo ĸaĸви възнaгpaждeния щe пoлyчaвaт cлyжитeлитe и pъĸoвoдcтвoтo й. B дoĸyмeнтa e пocoчeнo, чe cpeдcтвaтa в нeгo ca финaнcиpaни \"изцялo cъc coбcтвeни pecypcи\". В крак с закона в щатното разписание на банката за 2019 г. са включени 85 бройки за заемане от лица с намалена работоспособност. За застраховане на служителите, допълнително доброволно пенсионно осигуряване, медицинско обслужване, средства за социален статус на служителите БНБ отделя 2,3 млн. лева.", "date": "2019.01.04", "title": "Шефът на БНБ ще получава на месец 30 минимални заплати"}
{"url": "https://www.monitor.bg:443/bg/a/view/izdirvat-varnenec-narjazal-gumite-na-11-koli-za-edna-nosht-153738", "text": "Полицията във Варна издирва злосторник, който наряза за една нощ гумите на 11 автомобила. Инцидентът е станал в нощта срещу 3 януари на паркинг на блок на ул. „Д-р Басанович“ 19. Огледът на полицията е бил направен след сигнал на потърпевш собственик на автомобил, на който са били унищожени и четирите гуми. При проверката на паркинга са установени още автомобили, като на повечето от тях са били срязани по 1 или 2 гуми. По случаите са образувани досъдебни производства и преписки. Към момента се работи също и по установяването на част от потърпевшите, тъй като не всички са подали сигнал до районно полицейско управление. Работата по случая продължава, казаха от ОД на МВР-Варна.", "date": "2019.01.04", "title": "Издирват варненец, нарязал гумите на 11 коли за нощ"}
{"url": "https://www.monitor.bg:443/bg/a/view/prevozvachi-2500-evro-na-mesec-poluchava-bg-mejdunaroden-shofior-153732", "text": "2 500 евро чиста заплата взимат родните превозвачи, обяви шефът на Камарата на автомобилните превозвачи в България Петко Ангелов. От натрупан стаж служителите взимат 1 000 лв., а ако се сметнат командировъчните 65 евро на ден (около 127 лв.), които се полагат по закон, то крайният резултат се променя драстично. „Мненията, че българските транспортни фирми и шофьори нямат средства и не им се плаща, не са верни“, коментира Ангелов. По негови думи проблемите идват именно от такива изказвания. „Реално заплатите им са по-високи от тези на европейските превозвачи“, допълни още Ангелов. Изказването на Ангелов идва след разгорещени дискусии относно приемането на новите правила за транспортния бранш в Европейския съюз (ЕС), по-известни като Пакет \"Мобилност\". След провела се работна среща, стана ясно, че на 10 януари представители на бранша, заедно с евродепутати и служители на властта ще протестират в сърцето на Брюксел с лозунга да не се нарушава единният свободен пазар и конкуренция.", "date": "2019.01.04", "title": "Превозвачи: 2500 евро на месец получава БГ международен шофьор"}
{"url": "https://www.monitor.bg:443/bg/a/view/zelenijat-tramvaj-stiga-makedonija-traseto-mu-stava-park-153736", "text": "Трасето на зеления трамвай в София ще бъде удължено от Руски паметник до площад „Македония“. По протежението му пък ще се изгради линеен парк с много растителност, пешеходни зони и велоалея. Проектът беше представен от главния архитект на София Здравко Здравков, а консултанти по него са френски проектанти, работили и по „Шан-з-Елизе“. Първоначално се планираше там да се направи голям подземен паркинг, но идеята не се харесала на много от живеещите в района и затова от общината се отказали от нея. В новия проект също са предвидени места за паркиране – те ще са 160, като колите ще спират успоредно на трамвайното трасе. Между тях и релсите пък ще бъде обособен парк с много растителност и „малки пиацетки“. Пешеходните алеи ще бъдат отделени от трамвайния път с жив плет, вместо с ограничители като на „Граф Игнатиев“. Кметът на София Йорданка Фандъкова поиска от главния архитект най-късно до април да бъде обявена процедурата за избор на изпълнител на проекта. Тя му е възложила и да проучи възможността за изграждане на площадка за каране на скейтборд зад Паметника на Съветската армия. Ако такава не може да се направи там, ще се търси друг терен в центъра. Преди време беше открит голям скейт парк срещу УНСС в Студентски град, но за много от практикуващите този спорт би било по-удобно да има такива съоръжения и в центъра. Карането на скейтборд в София не само че не е забранено, а дори е насърчително, изтъкна кметицата. По думите й действащата общинска наредба забранява единствено каскадите със скейт върху парапети, огради, пейки, детски площадки и др. Карането по велоалеи дори се насърчава, подчерта кметицата.", "date": "2019.01.04", "title": "Зеленият трамвай стига „Македония“, трасето му става парк"}
{"url": "https://www.monitor.bg:443/bg/a/view/nash-talant-izmesti-grisho-ot-cheloto-na-sveta-153728", "text": "Григор Димитров няма да е най-предно класираният българин в света от понеделник, когато ще падне до номер 21 в ранглистата на АТР. С това звание ще може спокойно да се кичи 17-годишният талант Адриан Андреев, който започва 2019-а като номер 2 в световната ранглиста при юношите. Младата надежда на българския тенис има в актива си 1926,25 точки, а пред него е само Чун Цън от Китайско Тайпе. В понеделник Адриан заминава за участие в два турнира на ITF в САЩ, а в началото на февруари ще играе за втора поредна година с „уайлд кард“ в основната схема на турнира за мъже в София от категория АТР 250. Андреев, който е шампион на двойки на US Open за 2018 г. и сребърен медалист също на двойки от младежката олимпиада в Буенос Айрес, през този сезон няма да играе в Австралия, където вървят първите подгряващи Australian Open турнири. В Бризбейн, където Григор отпадна на 1/4-финалите от Кей Нишикори (Яп), Жо-Вилфлид Цонга се класира за полуфиналите. Французинът победи с 6:4, 7:6(2) номер 7 в схемата Алекс де Минор. В спора за място на финала Цонга ще се изправи срещу Данил Медведев (Рус), който победи с 6:7(2), 6:3, 6:4 шампиона от 2016 г. Милош Раонич (Кан). В другия полуфинал в Бризбейн един срещу друг ще се изправят Нишикори и Жереми Шарди (Фр). При жените хърватката Дона Векич също стигна полуфиналите, след като отстрани Александра Саснович (Блрс) с 6:2, 6:0. Нейна съперничка ще бъде Каролина Плишкова (Чех), която сложи край на надеждите на представителката на домакините Айла Томлянович с 6:1, 1:6, 6:1. Канадската тийнейджърка Бианка Андрееску пък продължи да елиминира звездите в Оукланд (НЗ). След като се справи с Каролин Вознячки (Дан), сега 18-годишната Андрееску, 152-ра в световната ранглиста, отстрани и бившата номер 1 в света Винъс Уилямс (САЩ) с 6:7(1), 6:1, 6:3 и за първи път в кариерата си достигна до полуфинал на турнира от WTA.", "date": "2019.01.04", "title": "Наш талант измести Гришо от челото на света"}
{"url": "https://www.monitor.bg:443/bg/a/view/samolet-na-bylgarija-er-kacna-avarijno-vyv-viena-153741", "text": "Самолет на националния ни превозвач \"България ер\" е кацнал аварийно във Виена заради спукано стъкло в пилотската кабина. Полетът е бил от Прага за София. Информацията беше потвърдена за „Монитор“ от авиокомпанията. По правилата за безопасност, пилотите са длъжни да поискат аварийно приземяване на най-близкото летище, което в случая е било аеропорта на астрийската столица. „Няма как да има компромис с безопасността на пътниците, не е имало застрашаваща пътниците ситуация“, коментираха от „България ер“. Пътниците от самолета от Прага са превозени със самолета на авиокомпанията, който изпълнява полет от Виена за София. Полетът им е приключил без проблеми преди половин час.", "date": "2019.01.04", "title": "Самолет на \"България ер\" кацна аварийно във Виена"}
{"url": "https://www.monitor.bg:443/bg/a/view/4081-pensioneri-sys-zapor-zaradi-borchove-153739", "text": "Пенсиите на 4081 българи са запорирани заради борчове. Това показват данните на Националния осигурителен институт, предоставени на „Монитор“. Според закона блокирани могат да бъдат само доходи над минималната работна заплата, която от 1 януари е 560 лева. До миналата година защитената сума беше 510 лв. Промяната е в резултат от определения нов размер на минималната заплата. В случай че парите за старост са между 560 и 1200 лева се налага запор на от 1/3 от тази сума, ако пенсионерът не се грижи за деца, и до 1/4, ако го прави. Това означава, че всички над 4000 възрастни, на които част от пенсията е блокирана, са се пенсионирали на висока ставка. Пенсионерите със запори ще получат останалата сума от парите си след 7 януари в зависимост от начина на изплащането им – с пенсионен запис, ако се изплащат чрез пощенска станция, или с допълнителен превод по лична сметка, ако се изплащат чрез банка, уточняват от осигурителното дружество. Изплащането на пенсии за настоящия месец ще приключи на 21 януари. До блокиране на парите се стига след съдебно решение, след което се издава запорно съобщение от съдия-изпълнител. Борчовете, които трупат хората, са различни, обикновено те са за неплатени битови сметки, най-често за парно, уточняват от Националния осигурителен институт. Други пък остават без част от парите си за старини заради бързи кредити. Причината да могат да се възползват от такъв тип кредитиране е че за него не се изисква някакво обезпечение - като поръчител. Може да бъде отпуснато на всеки без оглед на платежоспособността му.", "date": "2019.01.04", "title": "4081 пенсионери със запор заради борчове "}
{"url": "https://www.monitor.bg:443/bg/a/view/will-i-am-napisa-gotvarska-kniga-za-vegani-153731", "text": "Will.i.am от Black Eyed Peas се готви да публикува своя собствена готварска книга за вегани, след като животът му се промени благодарение на диета, която изключва консумацията на месо и млечни продукти. Известният музикант, певец и продуцент възнамерява да публикува готварска книга, след като отслабна, ставайки веган. Треньорът в телевизионното шоу \"Гласът на Великобритания\" иска да вдъхнови други хора да отслабнат, отказвайки се от консумацията на месо и млечни продукти, и е готов да представи любимите си рецепти пред света. сподели изпълнителят на хита \"Where is the Love?\". Друг треньор в същото шоу, певецът Оли Мърс намекна, че книгата може да бъде озаглавена Black Eyed Peas, на името на бандата на will.i.am. каза шеговито Мърс.  \"Когато минах медицински преглед, лекарят ми отбеляза, че имам високо ниво на холестерола, високо кръвно налягане и че ще ми бъдат предписани лекарства\", сподели Will.i.am. Защо да приемам лекарства, каквито са предписани на чичо ми? Той е прехвърлил 60-те. Бяха нужни 10 дни, за да сваля нивото на холестерола. Отслабнах и намаля кръвното ми налягане\", \", допълва той.", "date": "2019.01.04", "title": "Will.i.am написа готварска книга за вегани"}
{"url": "https://www.monitor.bg:443/bg/a/view/razsledvat-bar-rafaeli-za-ukrivane-na-5-4-mln-evro-danyci-153712", "text": "Супер моделът Бар Рафаели е заподозряна в укриване на данъци и ще бъде изслушана преди евентуалното обвинение. Родителите на 33-годишната красавица също са заподозрени в пране на пари, се казва в изявление на министерството на правосъдието на Израел. Тя е заподозряна, че не е декларирала доходи, получени в чужбина между 2009 и 2012 г., на стойност около 23 милиона шекела (5,4 милиона евро). Нейните родители Ципи и Рафи Рафаели са заподозрени в пране на пари и също са призовани за изслушване. \" се казва в изявлението. Израелските власти подозират, че тя и майка ѝ са лъгали, че са пребивавали в чужбина, за да плащат по-малко данъци. Моделът също така е подозирана, че е живяла в луксозни апартаменти, регистрирани на името на майка ѝ и на брат ѝ, а също така че не е декларирала колите, които са ѝ били предоставяни. Бар Рафаели не за първи път се сблъсква с властите по такива въпроси – през 2015 г. тя беше задържана и разпитана. В миналото тя предизвика противоречиви реакции, след като за да избегне задължителната двегодишна военна служба, се омъжи за приятел на баща си, само за да се разведе с него малко по-късно, но без да влезе под пагон. Сега тя е омъжена за израелския бизнесмен Ади Езра.", "date": "2019.01.04", "title": "Разследват Бар Рафаели за укриване на 5,4 млн. евро данъци"}
{"url": "https://www.monitor.bg:443/bg/a/view/ministri-i-evrodeputati-izlizat-na-protest-s-prevozvachite-v-bruksel-153715", "text": "Българските превозвачи получиха подкрепата на държавата срещу приемането на новите правила за транспортния бранш в Европейския съюз известна като Пакет \"Мобилност\". Към протеста на пл. \"Люксембург\" в Брюксел на 10 януари ще се включат ресорният министър Росен Желязков и всички български евродепутати. Това стана ясно по време на среща на бранша с представители на институциите, на която беше обсъдена общата тактика срещу новите правила. \"Ще използваме всички похвати на европейската бюрокрация да блокираме законодателните предложения\", каза Желязков. Ден преди протеста, на 9 януари, ще има среща на евродепутати от България, Полша, Литва и Унгария с еврокомисаря по транспорта Виолета Булц и Росен Желязков. \"Законодателните промени разделят Европа, въвеждат протекции и нарушават основните принципи на ЕС. Лицемерие е, че под прикритието на защита на социалните права на шофьорите се нарушава конкурентността\", каза още Желазков. Евродепутатите ни подкрепиха позицията на държавата и превозвачите и определиха исканите промени в пакета като \"двоен стандарт\", \"имиграционно цунами\", \"икономически Чирнобил\". Евродепутатът Ангел Джамбазки от ВМРО разкри част от организацията на протеста. Два лъча от камиони ще се съберат на площад Люксембург, 600 души имат разрешение да участват. Основно румънски шофьори ще подкрепят колегите си от България, ще се присъединят представителите на бранша от Литва, Латвия и Полша. Ще бъде обособена специална сцена върху камион с озвучителна техника. От ВМРО искат българските държавни служители да бъдат задължени да участват в протеста. Джамбазки смята, че новите правила ще доведат до изселване на близо 500 000 шофьори и техните семейства: \"все едно един Пловдив да тръгне утре немили - недраги\". Евродепутатът Андрей Новаков смята, че ЕС действа с лицемерие: Само преди седмица гласувахме за ограничаване на пластмасата, а сега подкрепяме движението на камиони празни 4000 км, за да се върнат в държавата по произход\". Затова бг евродепутатите ще внесат алтернативни текстове следващата седмица, като преди това ще търсят от колегите си от транспортната комисия подкрепа. Засега едва 17 от 49 членове на комисията са зад българската позиция. Не поискаха да разкрият броят на камионите, но имат разрешение за достатъчен брой машини, допълни Джамбазки.", "date": "2019.01.04", "title": "Министри и евродепутати излизат на протест с превозвачите в Брюксел"}
{"url": "https://www.monitor.bg:443/bg/a/view/machyt-djoshua-sreshtu-uajldyr-vse-po-daleche-153713", "text": "Обединителната битка за всички световни титли в професионалния бокс между Антъни Джошуа и Дионтей Уайлдър явно няма да се състои скоро. Това обяви една от големите „риби“ сред промоутърите в бокса - Бари Хърн, баща на импресариото Еди Хърн, чиято агенция представлява интересите на британския боксьор. Кланът Хърн отдавна твърди, че води тежки преговори с хората на американеца за голямото зрелище на професионалния ринг. Но сега стана ясно, че те не дават никакъв резултат, защото Уайлдър е по-заинтригуван от провеждането на реванш с Тайсън Фюри. Нещо повече, Уайлдър и Фюри са готови да изиграят още цели два мача помежду си, защото първата им битка, която беше определена за най-великата през 2018 г., завърши наравно. И загубилият във втория мач със сигурност ще иска да има правото на нов реванш, което слага Джошуа назад в плановете и на двамата. \"Без съмнение бихме искали мач с Уайлдър на 13 април на \"Уембли\". Но въпреки напрегнатата комуникация, въпреки разменените мейли и телефонни обаждания, нямаме абсолютно никакъв напредък. Доколкото знам, сега се преговаря с лагера на Тайсън Фюри за още един или два мача, така че ще се наложи да изчакаме\", сподели Бари Хърн. Това пък отваря вратата за мач между Антъни Джошуа с Кубрат Пулев в края на 2019 г. като една от трите защити на световните титли.", "date": "2019.01.04", "title": "Мачът Джошуа срещу Уайлдър все по-далече"}
{"url": "https://www.monitor.bg:443/bg/a/view/bruno-mars-kupi-podaryci-za-500-000-na-muzikantite-si-153716", "text": "Бруно Марс е подарил за Нова година часовници на стойност половин милион долара на членовете на групата си Hooligans. Ценните бижута били направени по поръчка от швейцарската фирма \"Одмар Пиге\". По повод скъпите дарове Марс написа в Инстаграм: \"Моите момчета продължават да показват на света колко е часът. А банда, която пее заедно, трябва и да блести заедно!\" Бруно е подарил часовниците на музикантите си в навечерието на Нова година в Лас Вегас. Всеки часовник е бил опакован в специална кутийка, на която е изписано и приключилото световно турне - 24K Magic Worl Tour .  Лас Вегас беше последният етап от концертните гастроли на Марс и бандата му Hooligans.", "date": "2019.01.04", "title": "Бруно Марс купи подаръци за $500 000 на музикантите си"}
{"url": "https://www.monitor.bg:443/bg/a/view/peshehodec-namushka-shofior-i-spytnika-mu-obzor-153711", "text": "Двама мъже с криминални регистрации бяха намушкани с нож на пешеходна пътека в кв. \"Дианабад\" в четвъртък вечерта в София. Инцидентът е станал около 18,30 часа. Според предварителната информация инцидентът е възникнал, след като двамата мъже отнели предимството на пешеходец на пътека тип „зебра“.  При последвалата свада пешеходецът и намушкал шофьора и пътника до него. Ранените мъжете са на 42 и 45 години. Те се качили на колата и сами отишли в болница \"Света Анна\". В приемната на спешното отделение обаче двамата припаднали. Тогава лекарите установили, че са със сериозни наранявания, и веднага им направили операция.  Състоянието на двамата към момента е стабилно, но опасността за живота им не е отминала, съобщиха от болницата. \"Хоспитализирани са в реанимацията на Университетска болница \"Света Анна\". И двамата пациенти са стабилизирани, но не са в съзнание. Тепърва предстои тяхната рехабилитация\", заяви говорителят на \"Света Анна\" Антон Луков.  Информация за състоянието на двамата пациенти даде вчера и д-р Стефан Ковачев, който е оперирал единия от пациентите. Единият от мъжете е Пострадалите са загубили много кръв, но лекарят отрече да има следи от употреба на алкохол или наркотици.  Раната на единия намушкан е била дълбока повече от 10 сантиметра. По информация на МВР на кръстовището на булевардите \"Никола Габровски\" и \"Г. М. Димитров\" е възникнал скандал между двамата мъже и трети пресичащ, който ги нападнал и им нанесъл нараняванията. Столични полицаи са предприели действия по издирването на извършителя. Работата по изясняване на фактите и обстоятелствата по случая продължава. МВР в случай че някой е станал очевидец на кавгата и последвалото престъпление. Полицията издирва извършителя и продължава да работи по изясняването на случая.", "date": "2019.01.04", "title": "Пешеходец намушка шофьор и спътника му (ОБЗОР)"}
{"url": "https://www.monitor.bg:443/bg/a/view/nzok-se-opravda-s-fonda-za-lechenie-na-deca-za-otkazana-terapija-v-rumynija-153721", "text": "Националната здравноосигурителна каса се оправда с Фонда за лечение на деца за отказана терапия в Румъния на малчуган с прогресираща атрофия на мускулите. Това става ясно от майл, изпратен до медиите. От касата проследяват хронологията на събитията, като описват, че първоначално родителите на малкия пациенти са кандидатствали за лечението му със скъпоструващ лекарствен продукт във Фонда. Оказало се обаче, че в документите, получени от Фонда в НЗОК за издаване на европейски формуляр S2 за планово лечение, липсва предоставена официална оферта от лечебното заведение в Румъния. От касата подчертават, че това е пореден случай, в който Фондът за лечение на деца й предоставя неизрядна документация. Въпреки това, финансово-осигурителната институция е издала формуляр S2 на детето, с който удостоверява пред румънската страна, че ще заплати на румънския здравноосигурителен фонд изразходваните за лечението на детето средства в 18-месечен период, както регламентира европейското законодателство. Сумата 572 379 лв. е двумесечен курс на лечение. Въпреки това, по думите на бащата на пациента, CNAS (румънската здравна каса) е отказала. От НЗОК твърдят, че официален отказ от там не е получавала, нито пък мотиви за него. Според бащата Веселин Радойчев проблемът е, че има криза на доверие между българската здравна каса и румънската, съответно и с другите заради големите средства, които НЗОК дължи. По думите му на това се дължи и отказът 9-годишният Стефан на бъде лекуван там.", "date": "2019.01.04", "title": "НЗОК се оправда с Фонда за лечение на деца за отказана терапия в Румъния"}
{"url": "https://www.monitor.bg:443/bg/a/view/svaljat-i-big-bradyr-ot-efir-153717", "text": "Дни след като Нова телевизия спря излъчването на „Господари на ефира“, а продуцентът Джуди Халваджиян заяви, че е разпуснал екипа за цял месец, клюката спря от излъчване и риалитито „Биг Брадър“. Според слуховете, продуцентите на предаването вече не виждали смисъл да инвестират, пък и нямало достатъчно звезди за канене в Къщата. Друг слух пък твърди, че лицензодържателят Ендемол ще си изземе правата за излъчване от Нова тв.Според теориите на мястото на „Биг Брадър“ на есен ще тръгне отново позабравеното таншово шоу „Денсинг старс“. От Нова телевизия заявиха пред \"Монитор\", че няма да коментират слуховете за спирането на „Биг Брадър“.", "date": "2019.01.04", "title": "Свалят и „Биг Брадър“ от ефир"}
{"url": "https://www.monitor.bg:443/bg/a/view/83-7-ot-makedoncite-iskat-da-emigrirat-153718", "text": "Цели 83,7 процента от анкетираните биха се изселили от Република Македония, ако имаха шанс да го сторят, сочат резултатите от проведена анкета на тема \"Ако можехте, щяхте ли да напусниете Република Македония\", реализирана от портала Факултети.мк., предаде МИА. В анкетата анонимно са участвали 1 474 читатели. На въпроса са отговорили 1491 души, а 1234 души от тях /83,7 процента/ са отговорили с \"да\". 123 /8,3 процента/ се двоумят, а 117 анкетирани / 7,9 процента/ биха останали в Република Македония. Анкетираните биха се преселили в Германия, Австрия, Канада, Франция, Холандия, Дания, Австрия, скандинавските страни, Швейцария, Словения, Нова Зеландия, Швеция, САЩ, Англия. Има и отговори като \"където и да било, само не в Македония, \"по-далеч от тук\", \"в страна, в която има закони и има нормална здравна система и образование\". На въпроса \"Защо биха заминали\" са отговорили 1 054 души като най-честият кратък отговор е \"за по-добър живот\". На фона на това проучване премиерът на Македония Зоран Заев твърди, че с изявлението си от четвъртък, че не вижда нищо спорно в предложението на албанския премиер Еди Рама за отваряне на границите (на Албания) с Македония, Черна гора и Гърция, е имал предвид отварянето на \"всички граници\", предаде Танюг. На въпрос на Танюг към Заев \"ако подкрепя предложението на Рама, защо не е споменал и границите със Сърбия и България, Заев отговори, че \"всичко, което е имал да каже на тази тема, го е казал на вчерашната пресконференция\". На настояването на Танюг да обясни становището си по въпроса, Заев каза, че \"следвайки примера на Европейския съюз като страни кандидатки за членство трябва да създаваме условия за институнационална свързаност и взаимно доверие\". Движейки се в посока към евроинтеграционни процеси, очакваме да не съществуват граници между страните в региона, каза Заев. Македонският премиер смята, че страните от региона много бързо ще достигнат стандартите \"като всички модерни западноевропейски държави\" с граници, отворени за всички граждани. Албанският премиер Еди Рама заяви в своето новогодишно послание, че отварянето на границата с Косово е само началото и се планира същата процедура по отношение на Черна гора, Македония и Гърция.", "date": "2019.01.04", "title": "83,7% от македонците искат да емигрират"}
{"url": "https://www.monitor.bg:443/bg/a/view/lana-del-rej-shte-izdade-stihosbirka-153707", "text": "Американската певица Лана Дел Рей планира да публикува книга със свои стихове, над които е работила през последната година. Това обяви тя в социалните мрежи. \"Честита Нова година на всички. Надявам се, че ще ви харесва новата песен, която пускам - \"Hope Is A Dangerous Thing For A Woman Like Me To Have But I Have It\". Миналата седмица завърших кратка книга, по която работих през последните 13 месеца, и скоро ще я публикувам\", сподели авторката на хита \"Summertime Sadness\". \"Има тринадесет дълги поеми. Помислих си - колко страници се получиха. Имам предвид, че е лесно да пишеш хайку - само три реда, и можеш да напишеш 30 страници само с около 200 думи. Но никога не съм си представяла, че ще се получи истинска книга. Мисля, че ще се опитам да я публикувам сама, но не съм добра в разпространението\", каза 33-годишната певица, цитирана от БТА. По отношение на целите, които си е поставила през 2019 година, Дел Рей спомена, че иска да живее като самоуверена красавица в Инстаграм и влогър в Ютюб и ще го прави за собствено удоволствие.", "date": "2019.01.04", "title": "Лана Дел Рей ще издаде стихосбирка"}
{"url": "https://www.monitor.bg:443/bg/a/view/osyjdan-kara-rejs-drogiran-153719", "text": "Дрогиран шофьор на автобус е бил спрян в Дупнишко, съобщиха от Районна прокуратура - Дупница. Води се разследване по образувано досъдебно производство за извършено престъпление по транспорта. Около 11:40 ч. на 27.12.2018 г., на път Е-79, в района на пътен възел „Кочериново“, автобус „Мерцедес Спринтер“, брандиран с лого на транспортна фирма, бил спрян за проверка. В него се возели 17  пътника. Шофьорът Ц.Н. бил тестван за употреба на алкохол и наркотични вещества. По надлежния ред с техническо средство било установено, че мъжът се намира под въздействие на опиати. В хода на разследването е констатирано, че Ц.Н. е осъждан за извършени от него грабежи.", "date": "2019.01.04", "title": "Осъждан кара рейс дрогиран "}
{"url": "https://www.monitor.bg:443/bg/a/view/vlado-nikolov-otkazal-da-e-pomoshtnik-na-prandi-153704", "text": "Шефът и играещ треньор на мъжкия волейболен „Левски“ Владимир Николов е отказал да стане помощник на назначения наскоро за селекционер на България Силвано Пранди. Причината за това е поет по-рано ангажимент за през лятото, когато са изявите на първия ни тим. „За мен би било голяма чест да помагам на Силвано Пранди и отново да започна работа с националния отбор на България, коментира пред bgvolleyball.com Николов. - За съжаление поет ангажимент за идващото лято ме възпрепятства това да се случи. Няма да имам физическото време и възможност да се отдам на работата. Дейността на помощник-треньор изисква 100% отдаденост на националния тим, пътувания, наблюдения на мачове и тренировки и разбори, а аз не бих вършил толкова сериозна работа половинчато“, допълни той. „Да, говорили сме по темата с Пранди, той вече знае моето становище. Ние се чуваме постоянно, той се допитва за някои неща, обсъждаме различни играчи, варианти, бъдеща подготовка и т.н. Но пак казвам, поетият ангажимент не ми позволява да се отдам на тази работа и да бъда негов помощник в националния отбор“, завърши Владо Николов.", "date": "2019.01.04", "title": "Владо Николов отказал да е помощник на Пранди"}
{"url": "https://www.monitor.bg:443/bg/a/view/socialni-slujiteli-spasiha-izostaveno-bebe-navryh-bydni-vecher-153703", "text": "Благодарение на спешната намеса и човешка съпричастност на социални служители от  Дирекция „ Социално подпомагане“- Пазарджик едномесечно бебе, изоставено от непълнолетната си майка, бе спасено и настанено временно в приемно семейство. Двете спасителки са шефката на общинската дирекция „ Социално подпомагане“ в Пазарджик Радка Кежева и началникът на отдел “Закрила на детето“ Николета Узунова, които навръх Бъдни вечер, с пеленачето Радка „на ръце“, обикаляли лекарските кабинети, за да бъде прегледано бебето и му бъде дадена медицинска помощ. Малката Радка проплакала на 6 декември м.г., а две седмици по-късно била настанена с двустранна пневмония в Първо детско отделение на държавната болница в Пазарджик. Майката на бебето - 16-годишната Любка обаче не искала да остане в здравното заведение и започнала да прави скандали и да обижда лекарите и обслужващия персонал, че не я пускали да излиза навън, за да се види с мъжа, от който било детето. Мъжът се казва Валентин Робов и преди време попадна в медийното пространство заради скандал за общинско жилище. Заради агресивното поведение на родилката се наложило от болницата да потърсят съдействието на шефката на „Социално подпомагане“ – Пазарджик Радка Кежева и на началник отдел “Закрила на детето“ Николета Узунова, които на 21 декември посетили майката в отделението и повече от 3 часа я увещавали да остане в лечебницата, докато бебето не бъде излекувано. Три дни по-късно обаче младата родителка избягала от болницата, а бебето й било подадено през решетките на стаята, където били настанени и други майки с деца. Тръгнахме да я търсим и ги намерихме на моста на река Марица, като бебето бе качено в триколка, разказва Узунова. От това, че са возели пеленачето в раздрънканото возило, бебето е получило силен кръвоизлив в двете очи. Представителите на ДСП Пазарджик предложили на майката да я настанят с бебето в Комплекса за социални услуги за деца и семейства в град Пазарджик – Център „Спешен прием“, но тя отказала и оставила и новороденото. За да го спасим, тръгнахме да обикаляме по различни лекарски кабинети, за да го прегледат, коментираха Кежева и Узунова. Те са подали и два сигнала до полицията и прокуратурата в града, тъй като мъжът, с когото невръстната майка Любка живее - Валентин Робов, отправил заплахи към представителите на социалната служба. Изоставеното бебе е настанено в приемно семейство, след предоставена полицейска закрила, уточниха от пазарджишката дирекция „ Социално подпомагане“.", "date": "2019.01.04", "title": "Социални служители спасиха изоставено бебе навръх Бъдни вечер"}
{"url": "https://www.monitor.bg:443/bg/a/view/kej-pop-pevec-podobri-rekord-na-papata-153699", "text": "Певецът Канг Даниел от южнокорейската кей поп група \"Уона Уан\" е подобрил рекорда за най-бързо набиране на 1 милион последователи в Инстаграм, който досега се държеше от папа Франциск. Постижението е потвърдено от Книгата на рекордите на Гинес. Последователите на Канг Даниел в социалната мрежа са станали 1 милион на 2 януари - само 11 часа и 36 минути, след като изпълнителят е споделил първата си снимка в социалната мрежа. Досегашният рекордьор папа Франциск \"набра\" 1 милион последователи в Инстаграм за 12 часа през 2016 г., припомня агенцията.  Дебютната публикация на новия рекордьор Канг Даниел е усмихнато селфи от новогодишния ден.", "date": "2019.01.04", "title": "Кей поп певец подобри рекорд на папата"}
{"url": "https://www.monitor.bg:443/bg/a/view/bylgarka-zamesena-v-shema-dovela-do-kriza-mozambik-153714", "text": "Българката Даниела Събева е сред тримата обвинени от федерален съд в САЩ за кредитна измама в особено големи размери. Заедно с Андрю Пиърс и Сурджан Сингх - двама нейни бивши колеги от банка \"Креди сюис\" (Credit Suisse), Мануел Чанг - бивш финансов министър на Мозамбик, и ливанеца Жан Бустани от фирма в Абу Даби, тя е заподозряна в участие в схема за измама в размер на близо 2 млрд. долара. От цялата операция в периода 2011 - 2016 г. те са присвоили за подкупване на официални лица и за себе си поне 200 млн. долара, съобщи каналът Sky News. Схемата е подготвяна още през 2011 г. и започва през 2013 г. със сделка между Мозамбик - една от бедните страни в света - за заем от международни инвеститори с цел разработване на морски проекти, включително за преработка на риба тон и брегова защита. Когато проектите рухват към края на 2015 г. и началото на 2016 г., в Мозамбик избухва остра финансова криза. МВФ научава за скандала през 2016 г. и спира финансовата помощ. Следва рязко забавяне на една от най-бързо развивалите се дотогава африкански икономики и замразяване на инвестициите в добив на природен газ. Събева, която е представена като бивш вицепрезидент на поделението на Credit Suisse за глобални инвестиции, е била арестувана в Лондон в четвъртък заедно с Пиърс и Сингх. След това 37-годишната българка е пусната от съда под гаранция, докато е в ход процедура за екстрадирането на тримата в САЩ. Мануел Чанг е задържан в събота в Йоханесбург при опит да отпътува с полет за Дубай. Бустани е арестуван в сряда на международното летище \"Кенеди\" в Ню Йорк. Подробности за делата им са описани в обвинението по делото \"САЩ срещу Бустани\", повдигнато във федерален съд в Бруклин. Говорител на Credit Suisse казва, че \"обвинението показва, че бившите служители са саботирали правилата на банката за вътрешен контрол, действали са за лична облага и са прикривали тази си дейност от банката\". Credit Suisse не е обвинена и обещава изцяло да сътрудничи на разследването. САЩ искат екстрадиране на бившите банкери по 4 обвинения: заговор за пране на пари, заговор за нарушаване на американския закон срещу корупционни практики в чужбина, заговор за измама с ценни книжа и измама на инвеститори.", "date": "2019.01.04", "title": "Българка замесена в схема, довела до криза Мозамбик"}
{"url": "https://www.monitor.bg:443/bg/a/view/vynshno-v-gotovnost-da-spasjava-bg-turisti-ot-tajland-153706", "text": "Министерството на външните работи е в контакт с група български туристи, които се намират на тайландския остров Кох Самуи. По данни на ведомството нашенцитене са пострадали от тропическата буря Пабук, но МВнР има готовност в случай на нужда да им окаже съдействие, съобщиха от пресцентъра на Външно. Към този момент предпочитаните за почивка места в Тайланд като Пукет, Кох Самуи и Краби не са силно засегнати от проливните дъждове и силни ветрове. Няма данни за паника сред туристите. При нужда от съдействие българските граждани могат да се свържат с посолството на България във Виетнам на тел. +844 3845 2908, с посолството в Джакарта на денонощния дежурен телефон +62 812 9600 0691, както и с дирекция \"Ситуационен център\" в МВнР: +359 2 948 24 04; +359 2 971 38 56 или на имейл: crisis@mfa.bg", "date": "2019.01.04", "title": "Външно в готовност да спасява БГ туристи от Тайланд"}
{"url": "https://www.monitor.bg:443/bg/a/view/100-djipita-prekratili-dogovorite-si-sys-zdravnata-kasa-153708", "text": "Около 100 лични лекари се прекратили договорите си със здравната каса през 2018-та година. В Националния рамков договор обаче няма предвидени правила по които пациентите им да бъдат информирани. Така без да подозират, че вече нямат семеен лекар, здравноосигурени са принудени да плащат за преглед в дежурни кабинети. Аракси се разболява на 24 декемрви. Налага ѝ се да посети дежурния кабинет, с който работи семейната ѝ лекарка. Оказало се, че тя е починала през лятото на миналата година. Това, което ме изненада е, че няма система за известяване на пациентите, че личният лекар не практикува, независимо по каква причина, коментира пред БНТ  Аракси Мухибян. В подобни ситуации пациентът има право веднага да избере нов семеен лекар, обясниха от касата. В празничните дни около Коледа обаче институциите не работят. За това Аракси е принудена да плати прегледа. От здравната каса казаха, че пациентите носят отговорност за здравето си. Затова трябвало да контактуват с личния си лекар и да се информират за евентуални промени. Лекарката на Араски е имала над хиляда пациенти. \"За около 5 месеца успях да уведомя около 2/3 от пациентите на доктор Алшех, че е починала. И съответно тях ги записахме отново тук в нашата практика\", коментира д-р Николай Митов - общопрактикуващ лекар.", "date": "2019.01.04", "title": "100 джипита прекратили договорите си със здравната каса"}
{"url": "https://www.monitor.bg:443/bg/a/view/luvyra-s-rekordna-poseshtaemost-zaradi-bionse-i-djej-zi-153705", "text": "Музикален видеоклип на американските изпълнители Бионсе и Джей Зи „Apes**t“ е една от основните причини Лувара да подобри собствения си рекорд по посещаемост. През 2018-та в музея във френската столица са се разходили 10,2 милиона души. Това е най-доброто постижение в музейното дело по света за всички времена. Управата на Лувъра оцени по достойнство реакцията на публиката, след като американската поп прима Бионсе и нейният съпруг Джей Зи заснеха видеото си пред Джокондата, пред Венера Милоска и други шедьоври, изложени в музея. Клипът им е бил гледан около 150 милиона пъти в Youtube. \"Приятно ни е, че тези съвременни американски творци бяха привлечени от нашия музей, от археологията и живописта!\", заяви директорът на Лувъра Жан-Люк Мартинез. Предишният рекорд, поставен от музея, датираше от 2012-а, когато привлече за една година 9,7 милиона души. Три четвърти от посетителите традиционно са чужденци, като средно 1,5 милиона от тях са американци, и 1 милион - китайци.  Кралският дворец Лувър е превърнат в музей през 1793 година. Първата изложба се е състояла от 537 картини и 124 други произведения на изкуството, събирани от френските монарси. Днес Лувърът е един от най-големите музеи в света.", "date": "2019.01.04", "title": "Лувъра с рекордна посещаемост заради Бионсе и Джей Зи"}
{"url": "https://www.monitor.bg:443/bg/a/view/dimityr-ivankov-podpisa-s-levski-153701", "text": "Eдин от най-големите любимци на Сектор \"Б\" Димитър Иванков подписа с „Левски“, информираха от клуба. Бившият страж официално вече е треньор на вратарите при \"сините\", след като застава на поста на Валентин Захариев. Тази сутрин той парафира своя контракт за година и половина. Собственикът на столичани Спас Русев и Иванков се бяха договорили още преди месец, като трябваше да бъдат уточнени няколко детайла. \"Изключително съм щастлив, че се завръщам в отбора на сърцето ми, коментира Иванков. - Много съм мотивиран, за да помогна на „Левски“. Млад съм и имам голямо желание за работа, като нямам търпение да стартира подготовката. Вратарите в отбора имат качества, но трябва да се работи с тях и психически, като цяло съм оптимист. Не искам да коментирам повече, тъй като някои от момчетата ги познавам, а други все още съм гледал само по телевизията или на стадиона. Чак след ежедневната ми работа с тях ще мога да давам персонални оценки. Най-важното е „Левски“ да върви нагоре, защото е голям клуб и не му приляга толкова години да се лута без трофей“, допълни Иванков.", "date": "2019.01.04", "title": "Димитър Иванков подписа с „Левски“"}
{"url": "https://www.monitor.bg:443/bg/a/view/cska-otreche-za-transfer-na-tiago-153709", "text": "Тиаго Родригес не е продаден на „Легия“ (Варшава) и все още е футболист на ЦСКА. Това увериха от „Армията“ по повод писанията, че португалецът е бил трансфериран в полския клуб срещу 500 000 евро. „Червените“ обаче бяха категорични, че това е лъжа, като очакват Тиаго да се присъедини към тима на 9 януари за старта на зимната подготовка. „Решенията за входящите и изходящите трансфери в клуба ще бъдат взимани съвместно от ръководството и треньорския щаб до края на трансферните периоди в България и чужбина. До момента единственият напуснал отбора е защитникът Александър Дюлгеров“, пише официалният сайт на „червените“. Само преди дни Тиаго преподписа с ЦСКА изтичащия си през лятото договор и така всеки, който иска да го привлече, ще трябва да плати сериозна трансферна сума. Той е основен играч в плановете на Ел Маестро и трудно би се разделил с тима.", "date": "2019.01.04", "title": "ЦСКА отрече за трансфер на Тиаго"}
{"url": "https://www.monitor.bg:443/bg/a/view/sedmichen-monitoring-31-dekemvri-2018-4-januari-2019-153695", "text": "Сред най-нежеланите подаръци за новогодишните празници най-неочаквано се подреди „малко употребяван“ съпруг. Жителка на Хамбург се изгаври с домашния си повелител и го пусна на търг в Ибей с първоначална цена 18 евро. Доколко е амортизиран мъжът не е ясно, но 40-годишната Дорте уточнява, че не го е ползвала активно продължително време – само 7 години. Причината да пожелае да се отърве от него била, че отношенията им вече са се изчерпали и няма какво повече да получат един от друг. Стоката не върви с гаранция, тъй като е втора употреба. Продавачката все пак прави жест към евентуалните купувачи и предлага да тестват за съвместимост мъжа й по време на тържествата. Въпреки нейната добронамереност, никой не приел офертата насериозно. За да не е капо, германката излезе с номера, че всичко било на майтап и всъщност нямала намерение да продаде съпруга си в действителност. То майтап, майтап, ама на голо... Надпис пред обществена тоалетна в търговски център: „Продаваме храни и напитки втора употреба!“. Предложение за реклама на магазин за съпруги втора ръка: „За мъже с бъдеще – предлагаме жени с богато минало“. От 1 януари тази година влиза в сила забраната за публикуване на обяви за продажба на домашно вино. Глоба от 500 до 1000 лева е надвиснала над потенциалните нарушители. Наближат ли празници, държавата се активизира. Бой по нелегалните производители, бой. После инициативата се спихва. Чак до следващата партида от празници, в която митничари душат въздуха за алкохолни изпарения, а мераклии за новогодишни бонуси се маскират като купувачи и дебнат обявите в интернет, около които се сбират мухи винарки. С ето това последното се отчетоха на финала на миналата година служители от Митница Варна, които се представиха за купувачи по обява в сайт за продажби в интернет. На 30 ноември договорили по телефона да си купят домашна ракия. Седмица по-късно цъфнали в къщата на търговеца в град Долни чифлик и вместо портмонета, наизвадили служебни карти. При последвалата проверка конфискували от стопанска постройка 26 десетлитрови туби, пълни с етилов алкохол без документи за платен акциз. Няма лошо митническите служители да не спят, стига да не е като ефекта на фойерверките, които гръмват веднъж и отшумяват. Че тогава всичко е на принципа: „Ха наздраве, много ви здраве“. Същата работа като онези инспектори по пазарите, които хич не вдяват откъде се взимат целогодишно цигарите без бандерол. Един месец всекидневни проверки, и бизнесът на мургавите търговци ще умре. Вместо това проверките тръгват от единия край на пазара и докато стигнат до другия, продавачите вече предлагат миша отрова, потници и чорапи. А като приключи акцията, пак наизваждат цигарите. За по-големи количества се отскача до някое мазе в района. Купувачът обаче никога не стига дотам. Точно за да не отиде зян цялата стока. Нелегалният алкохол не означава непременно отрова. Там поне се влагат истински материали, особено като производството е домашно. И от купешката ракия боли глава. За виното в кутиите по 60 стотинки литъра пък да не отваряме дума. Няма производител или вносител, който да декларира, че на тази цена не предлага оцветена вода. То и вкусът е като жива пикня. След акциите преди Коледа и главите на нелегалните производители на алкохол ще уврат и ще започнат да крият стоката в чужди гаражи, а не чик ачик да е пред очите на проверяващите. Ако все пак случат на инатливи проверяващи, могат да процедират като в следния виц: Мъж вари ракия в плевнята, но му потрябвала вода, отива с две кофи до кладенеца, връща се, а вътре двама полицаи и един митничар. - Ракийка варим, а? И к'во правим сега? Пиши обяснения! - Какво да пиша? - Ами пиши всичко, както си е. Взема нашият лист и химикал, пише, пише, па подава листа със следните обяснения: „На 3-и септември си бях на село. Тъкмо да си тръгвам, гледам от плевнята се носи дим. Реших, че е избухнал пожар. Грабнах веднага две кофи вода от кладенеца и побегнах да го гася. Влизам вътре и какво да видят очите ми - двама полицаи и един митничар варят ракия.“ Такса „вход“ във Венеция за пишман туристи, дето си носят в раницата храна, мятат боклуци дето им падне и не купуват сувенири. За избралите нощувка в местен хотел такса няма да има. Сега умуват къде да се редят на опашка туристите и как да различат сред тях еднодневките от двудневките. Такса „вход“ се върти и в главите на кметската управа на Калофер. Първи в ледените води ще наджапат кореняците, а после – пришълците. Ако вторите се бутат, където не им е работата, ще се намеси охраната. Това определено ще предизвика интереса на наблюдателите от ЮНЕСКО, които отмятат по параграф дали традициите са това, което са или имат модерен привкус. Казват, че каквото сам си направиш, никой не може да ти го направи. И за калоферци важи същото. Хем искат да печелят от гостите, хем им слагат ограничения. Язък за хубавите традиции, щом ще ги опошляват така. Идеята на хорото е в споделянето. Ръка за ръка (или пояс за пояс) се хваща и младо, и старо. Познати до непознати. Приятели до заклети неприятели. Границите се размиват, ограниченията отпадат. Всички стават едно цяло. Да отцепиш ВИП-хоро за калоферци в река Тунджа и да опънеш един басейн на входа на града, в който да се плицикат туристите от страната, е като да обявиш Калофер за държава в държавата. Нищо чудно македонците, които играят подобно хоро да се окажат по-разсъдливи и да се класират те за ЮНЕСКО, докато калоферци разбутват и изтласкват нежеланите гости с частна охрана. Паметна дата, на която китайският космически апарат \"Чанъе-4\" кацна на обратната страна на Луната, а у нас пуснаха тол-системата. И двете инициативи бяха обявени за успешни. Привечер от Националното ТОЛ управление дадоха отбой след многобройните новогодишни пожелания от страна на шофьорите към близки техни роднини. Телевизионната черешка на тортата - покъртителен и поучителен репортаж с прочута иначе репортерка в ролята на държач на микрофон, в който някакъв хахо обяснява как е маал гащи на Черни връх в новогодишната нощ, а някакви гадни типове не пожелали да му влязат в положението и го оставили да мръзне гол до кръста на минус 15 градуса вън. Всеки луд с номера си. Някои – с цял арсенал. Веганка пощуря и започна да яде само месо, след като разви инфекция от ухапване от паяк, съобщи в. „Дейли мейл“. През юли 2017 г. Силвия Табор от Сакраменто била на къмпинг с приятели, когато я ухапал паяк. Отначало не обърнала внимание на пъпчицата на глезена си, но когато се изринала цялата, а една от пришките набъбнала колкото ябълка, се наложило Силвия да легне под ножа. Още повече я шашардисали лекарите, когато й казали, че е развила така наречената „месоядна болест“. Оказало се обаче, че месото е единственото, което прероденият й за нов живот стомах приема, без да го изкарва навън в течно състояние. Понастоящем Силвия е заклет месоядец и отказва категорично да се върне към веганското си минало, гласи новината, която като нищо може да се окаже фалшива. Всеки знае, че веганите не ходят на лекар, а на агроном. Веганите, към които Силвия от Сакраменто вече не принадлежи, са жестоко племе. Насилието буквално извира от тях. Дерат картофите, пускат ги живи във вряла вода или в сгорещено олио. А компирите са невинни душици, всеки е индивидуалист, има собствен стил, заоблени форми, излъчване. Не на последно място – всеки картоф е способен да даде живот на ново картофче. Докато кюфтето – вари го, печи го, нищо не дава. Както се знае – веганите имат изначална вина за всичко. Ако Ева беше изяла змията, вместо да се полакоми за ябълката, още щяхме да пърхаме с крилца в рая. За тези, които още не са разбрали – Нова година мина и замина. Който пил-пил, който ял-ял. На някои от баницата им се паднаха късметите, на други – калориите. Олекването е трудно, но не и невъзможно. Ето, данъчните напомниха, че кампанията за одрусване на миналогодишните доходи стартира от 10 януари. Такива акценти водят със себе си различни симптоми – от диария до тежък махмурлук. На фона на новогодишните пространни репортажи от дома на кметицата на Младост Иванчева, на драгия зрител откровено му липсва за десерт включване на живо от ареста на олигаршата Евгения Банева, която да сподели въжделенията си за живота и да покаже бутикова затворническа мода. Архивите помнят прозренията на буля Баневица, че в тази държава „всички сме бедни“. През 2014 г., когато се кандидатираше за евродепутат, Банева заяви на всеослушание: „Влизам с послание към подобряване на състоянието и на благосъстоянието на българските граждани“. Тя поне няма грижи в това отношение. Така е в живота – някои са по-оправни, разчитат на много ум, а ако и той липсва – на специфични умения. Ако ги хванат накрая, винаги може да врътнат изтърканата плоча, че за всичко е виновна държавата. Калпава държава, не случи на олигарси. 4 дни след идването на Новата година във фитнеса нахлува запъхтяна пълничка дама. Инструкторът я поглежда с разбиране: - Новогодишно обещание, а? - Аха – клати глава тя ентусиазирано. - Имаме нещо точно като за вас – еднодневен курс с четири селфита.", "date": "2019.01.04", "title": "Седмичен мониtоринг  (31 декември 2018 – 4 януари 2019)"}
{"url": "https://www.monitor.bg:443/bg/a/view/zaloviha-kradcite-na-majstora-153710", "text": "Заловиха посредниците, които са купили похитените от крадци картини на Владимир Димитров – Майстора и други двама художници. Това стана ясно на извънредна пресконференция на СДВР вчера. Заподозрените, които са се оказали с белезници, са двама. Разследващите са намерили 10 от откраднатите произведения. Първоначално се смяташе, че те са девет, но впоследствие се оказаха с едно повече. Откраднатите картини на Майстора не са 9, както беше първоначалната информация, а 5. По-голямата част от 16-те произведения вече са намерени, а съвсем скоро ще бъдат върнати на собственика им. Стойността на сделката била 10 бона, докато стойността на картините е милиони левове. В четвъртък стана ясно, че са откраднати картини на Владимир Димитров-Майстора от столичен апартамент. били собственост на един от наследниците на художника. Картините не са били застраховани. Сред тях имало и други произведения. Собственикът на ограбения дом Павел Антонов, който е син на племенничка на Владимир Димитров-Майстора, обясни, че вероятно кражбата е станала на 30 декември, но той е уведомил полицията в четвъртък, тъй като бил извън България. Малко след престъплението излязоха данни, че къщата била с отворени прозорци. Ударът, който за момента се определя от криминалистите като една от най-сериозните кражби на произведения на изкуството, станал най-вероятно в дните около Нова година. За него се разбрало, след като жената, която поддържала част от къщата, видяла, че вратата е разбита. Тя се обадила на сина на племенничка на Майстора, който живеел в Унгария и бил собственик на имота, а той от своя страна подал сигнал до СДВР. При преброяването на платната се оказало, че освен деветте картини на Владимир Димитров, липсвали още седем скъпи произведения на изкуството, както и други ценни вещи и предмети. „Не можем да определим но със сигурност надхвърля милион лева. Само цената на една картина на Майстора стартира от поне 65-70 хил. лева по търговете. Останалите платна също са били ценни“, обясниха криминалисти пред „Монитор“. Според неофициална информация сред платната има такива на българския художник Димитър Киров. Липсвала и старинна цигулка, както и предмети с антикварна стойност. „От близък строеж са ползвали ток от къщата и тя е седяла с отворени прозорци. Не знаем обаче дали през тях са влезли, или директно през вратата, тъй като и тя е била разбита“, обясниха разследващи пред „Монитор“. Извършителите на кражбата обаче оставили 4 изключително ценни картини на Владимир Димитров-Майстора, съобщи Павел Антонов, който е собственик на имота. Не е ясно дали са ги забравили, не са ги видели или не са осъзнавали тяхната стойност. Павел Антонов обясни още, че е разговарял с колекционери, които му казали, че стойността на откраднатите картини е огромна. Той не успя да назове точна сума, тъй като не са били оценявани. Картините не са били застраховани. Павел Антонов планирал след Нова година да премести част от тях, да направи охрана с аларма на къщата или да ги застрахова, но крадците го изпреварили. Единият от тях - Божидар Нейков, отдавна се занимавал с търговия с културни ценности, нумизматика и антикварни стоки. Именно в апартамента му в столичния квартал \"Лозенец\" полицията открила 10 от откраднатите картини. „Добре, че бях снимала картините. Това е чиста случайност. И че бързо изпратих снимките на племенника ми.” С тези думи лелята на Пламен Антонов балерината и съпруга на великия художник Димитър Киров Русалия Кирова коментира намирането на откраднатите от бащината й къща в София платна на Ди Киро и на Владимир Димитров-Майстора.", "date": "2019.01.04", "title": "Заловиха посредниците от удара по картини на Майстора (ОБЗОР)"}
{"url": "https://www.monitor.bg:443/bg/a/view/seksmaniak-napadna-s-noj-pazardjiklijka-153691", "text": "Сексманиак от Пазарджик, нападнал жена и я заплашил с нож, е задържан от служители на сектор „Криминална полиция“ при Районното управление на МВР в града. Оказало се, че нападателят е стар познайник на органите на реда и е бил задържан отново преди месеци заради непристойни действия спрямо други жени в града. Случката се разиграла в сряда вечерта около 20.00ч. в района на бул. „Христо Ботев“. 36-годишна жена се прибирала към къщи, когато към нея се приближил непознат. Той започнал да й отправя неприлични предложения. Втрещена, тя продължила по пътя си, но тогава мъжът извадил нож и я заплашил. Жертвата започнала да вика за помощ и нападателят избягал. След получаване на сигнал за случилото се са предприети незабавни оперативно-издирвателни действия от страна на служители от сектор „Криминална полиция“ при Районното управление на МВР в Пазарджик. Не след дълго бил задържан 29-годишният Я.Р. от областния град. Преди няколко месеца мъжът също е бил задържан за извършвани непристойни действия спрямо жени на територията на Пазарджик. Срещу него се води полицейско производство.", "date": "2019.01.04", "title": "Сексманиак нападна с нож пазарджиклийка"}
{"url": "https://www.monitor.bg:443/bg/a/view/toto-pechalbi-tiraj-1-153693", "text": "„6 от 49“: Числа - 3, 8, 21, 26, 29, 35. Печалби: 6 – няма, 5 – 4 по 6121,20 лв., 4 – 555 по 44,10 лв., 3 – 10 207 по 3,30 лв. ДЖАКПОТ: 6 624 538,03 лв.  Числа - 1, 2, 28, 33, 39, 41. Печалби: 6 – няма, 5 – 3 по 3229,00 лв., 4 – 204 по 47,50 лв., 3 – 3533 по 3,90 лв. ДЖАКПОТ: 677 295,72 лв.  I теглене: 13, 19, 20, 21, 25. Печалби: 5 – няма, 4 – 174 по 195,60 лв., 3 – 6513 по 6,90 лв. II теглене: 3, 5, 7, 10, 29. Печалби: 5 – няма, 4 – 296 по 115,00 лв., 3 – 7319 по 6,20 лв.  Числа - 22, 29, 38, 39, 42; Зодия 8 – Скорпион. Печалби: 5+1 – няма, 5 – няма, 4+1 – няма, 4 – 2 по 500,00 лв., 3+1 – 13 по 100,00 лв., 3 – 147 по 10,00 лв., 2+1 – 201 по 5,00 лв., 1+1 – 1081 по 1,50 лв., 2 – 2089 по 0,80 лв., 0+1 – 2053 по 1,00 лв. ДЖАКПОТ: 3 000 000,00 лв.  Позиция - 1, 3, 5; цифра – 4, 8, 7. Печалби: 3 – 4 по 5839,20 лв., 2 – 475 по 49,20 лв.  Година 10, месец 02, дата 17, ден 7. Печалби: I група – няма, II група – няма, III група – няма, IV група – 1 по 209,80 лв., V група – 5 по 42,00 лв., VI група – 8 по 21,00 лв., VII група – 12 по 17,50 лв., VIII група – 14 по 12,00 лв., IX група – 37 по 6,80 лв., X група – 68 по 4,30 лв., XI група – 105 по 3,20 лв., XII група – 147 по 2,90 лв., XIII група – 446 по 2,00 лв., XIV група – 1028 по 1,40 лв., XV група – 1916 по 1,20 лв. ДЖАКПОТ: 14 811,08 лв. Печалба Игра Фиш № Район Ford EcoSport 6/49 024800711 Банско 1000 лв. 5/35 531831491 Бургас 1000 лв. 5/35 895236696 Пазарджик 1000 лв. 5/35 294152419 Раднево 1000 лв. 5/35 654286787 Стара Загора 1000 лв. 5/35 594487922 СофиЯ", "date": "2019.01.04", "title": "Тото печалби, тираж №1"}
{"url": "https://www.monitor.bg:443/bg/a/view/real-startira-s-izdynka-godinata-153692", "text": "“Реал” (Мадрид) стартира годината с равенство 2:2 като гост на намиращия се в зоната на изпадащите в Примера дивисион “Виляреал”. Двубоят беше отложен от 17-ия кръг поради ангажиментите на \"белия балет\" на световното клубно първенство. Домакините откриха чрез Сантяго Касорла още в 4-ата минута. Само три по-късно Карим Бензема изравни, а в 20-ата Рафаел Варан направи обрата пълен. В 82-ата минута Касорла обаче върна равенството и наказа разсеяната игра на световните и европейски клубни шампиони. Така “Реал” остана на четвъртата позиция във временното класиране с 30 точки, две по-малко от третия “Севиля” и на седем от лидера “Барселона”. “Много сме разочаровани от равенството, защото имахме много повече положения от съперника. Не мисля, че участието ни на Световното клубно първенство е оказало негативно влияние, просто бяхме разсеяни“, коментира вратарят на „Реал“ Тибо Куртоа.", "date": "2019.01.04", "title": "“Реал“ стартира с издънка годината"}
{"url": "https://www.monitor.bg:443/bg/a/view/11-milimetra-potopiha-nepobedimija-livyrpul-153690", "text": "Актуалният шампион на Англия “Манчестър Сити” успя да победи запътилия се към титлата “Ливърпул” с 2:1 в изключително интригуващ мач от 21-ия кръг на Висшата лига. Поражението бе първо за мърсисайдци този сезон в първенството. “Ливърпул” на Юрген Клоп не познаваше вкуса на загубата от цели 21 мача, като за последно тимът от \"Анфилд\" падна на 6 май - 0:1 от “Челси” на \"Стамфорд Бридж\", след което последваха 18 победи и 3 равенства. На стадион \"Етихад\" “Сити” поведе чрез Серхио Агуеро в 40-ата минута, а Роберто Фиримино изравни в 64-ата. В герой за \"гражданите\" се превърна Лерой Сане, който в 72-ата се разписа за 2:1. След ценния успех отборът на Пеп Гуардиола скъси дистанцията от лидера на само 4 точки. “Ливърпул” оглавява класирането във Висшата лига с 54, “Сити” има 50, а трети с 48 точки е “Toтнъм”. Битката за титлата се разгоря с пълна сила, а любопитното е, че за това помогна и уникален малшанс. При 0:0 в 18-ата минута „Ливърпул“ бе на косъм да поведе в резултата. След рикошет топката се запъти към вратата на домакините и Джон Стоунс я изби в последния момент. Всички бяха убедени, че има гол, но видеоповторенията показаха, че с 11 милиметра топката е успяла да закачи голлинията. Според правилата в такъв случай няма попадение, защото коженото кълбо не е минало с целия си обем зад линията. След мача мениджърът на „Ливърпул“ Юрген Клоп поздрави играчите си и изрази претенции към главния съдия за спестен червен картон на Венсан Компания заради грубо нарушение срещу Салах. „Те ни вкараха гол с греда, а наш изстрел се удари в гредата, но не влезе. Това е футболът, понякога трябва и късмет. Не е фатално, че загубихме, оставаме на върха в класирането. Много харесвам Компани, но мисля, че за нарушението срещу Салах трябваше да бъде изгонен”, коментира германският специалист. Колегата му в „Сити“ Пеп Гуардиола пък призна, че е изхабил много нерви, докато наблюдава случващото се на терена. „Това беше мач на изключително високи обороти, положенията се редуваха пред двете врати. През цялото време бях нервен и треперех, защото „Ливърпул“ е отбор, който може да наказва и най-малката грешка“, обобщи испанецът.", "date": "2019.01.04", "title": "11 милиметра потопиха непобедимия „Ливърпул“"}
{"url": "https://www.monitor.bg:443/bg/a/view/anonimni-zaplahi-tormozjat-belgijski-politici-153689", "text": "Трима изявени белгийски политици са получили анонимни заплахи в последните дни, съобщиха местни медии. На 31 декември бившият държавен секретар по убежището и миграцията Тео Франкен получи в дома си плик, в който бе открит бял прах. След проверка бе установено, че пликът е съдържал брашно. Председателят на партията Християндемократи и фламандци Утер Беке съобщи, че в централата на политическата организация е пристигнало писмо, изпратено до него и също пълно с бял прах. Тази проверка също показа, че съдържанието не е било опасно. Отново вчера плик с бял прах бе получен в общината в Завентем, предградие на Брюксел. Няколко дни по-рано сходна пратка бе открита в съдебната палата в близкия до столицата град Льовен. В петък сутринта бе съобщено, че евродепутатът Луи Мишел е получил писма със смъртни заплахи на домашния си адрес. Службите за сигурност уточняват, че възприемат заплахите съвсем сериозно. Мишел е отказал лична охрана, но домът му е бил поставен под наблюдение. Луи Мишел е баща на настоящия служебен премиер на Белгия Шарл Мишел. Преди да стане евродепутат през 2009 г., Луи Мишел бе външен министър (1999-2004 г.) и еврокомисар (2004-2009 г.). Той неколкократно бе открито порицаван за сътрудничеството си с президента на ДР Конго Жозеф Кабила. Луи Мишел бе цитиран да заявява, че белгийският крал Леополд Втори, наложил суров ред в личната си колония Белгийско Конго в края на XIX в., е бил \"истински визионер за времето си и герой\". Според различни сведения управлението на Леополд Втори в тази част на Конго е свързано с експлоатацията и смъртта на милиони местни жители.", "date": "2019.01.04", "title": "Анонимни заплахи тормозят белгийски политици"}
{"url": "https://www.monitor.bg:443/bg/a/view/big-bradyr-bazi-kyshtata-muzej-na-majstora-v-shishkovci-153697", "text": "Биг брадър пази от крадци къщата-музей на известния български художник Владимир Димитров – Майстора в село Шишковци. Мярката е предприета от поне две години, като обекта се охранява и от СОТ. „Аз като кмет направих всичко възможно да се охранява къщата на Майстора. Не веднъж или два пъти е имало опити за кражби. Преди години вандали дори откраднаха бронзовата му статуя в центъра на селото, а след което беше открита нарязана на 300 парчета в пункт за скрап в Перник“, разказа кметът на Шишковци, Климент Терзийски. По негови думи само до преди 10 дни в една от къщите в Шишковци е съхраняван портрета на „Дафина“, рисуван от Майстора. Картината е била на д-р Христова, след чиято смърт дъщеря й решава да я предостави за срок от 5 години на Художествената галерия в Кюстендил. „Дафина е живяла в началото на XX век. Когато Майстора я избира за модел, тя вече е болна от туберкулоза. Момичето умира едва на 30 години. Тя е нарисувана само веднъж. Но само как. Знаете ли, че Майстора не рисувал най-красивите, нито най-популярните, нито най-богатите. Той търсел българския тип и явно го е намерил. В Кюстендил имаше един мит, че след като умира Дафина, Майстора рисува един портрет, който подарява на съкрушените й родители. Това е именно този портрет, разказа и художникът Евгени Серафимов. Оказва се, че има още една непоказвана картина на Майстора. Тя също е собственост на шишковчани и се съхранява в сейф. Какво обаче е изобразено на нея все още не се знае. В Шишковци Майстора е живял и творял повече от 30 години, там е създал повечето от шедьоврите си. ", "date": "2019.01.04", "title": "Биг брадър бази къщата-музей на Майстора в Шишковци"}
{"url": "https://www.monitor.bg:443/bg/a/view/trygna-razsledvane-sreshtu-drogiranija-vodach-na-avtobus-prevozval-deca-na-ekskurzija-153688", "text": "Районната прокуратура в Дупница започна разследване срещу 36-годишният водач на автобус Ц. Н.,, който беше спипан да превозва деца на екскурзия след употреба на наркотици. Случаят е от 27 декември, м.г., когато пътни полицаи спират за проверка автобус „Мерцедес Спинтер“.  36-годишният водач е проверен на път Е-79, в района на пътен възел „Кочериново“. По това време в автобуса са пътува 17 ученици от столично училище, който е трябвало да отидат на екскурзия в Банско. Водачът на автобуса – Ц.Н., бил тестван за употреба на алкохол и наркотични вещества. По надлежния ред с техническо средство било установено, че мъжът се намира под въздействие на опиати. В хода на разследването е констатирано, че Ц.Н. е осъждан за извършени от него грабежи. Тогава 36-годишният мъж е отказал да даде кръвна проба за анализ. Децата са били превозени от друг шофьор, изпратен на място два часа по-късно.  ", "date": "2019.01.04", "title": "Тръгна разследване срещу дрогирания водач на автобус, превозвал деца на екскурзия "}
{"url": "https://www.monitor.bg:443/bg/a/view/adam-lavin-si-kupi-imenieto-na-ben-aflek-na-ch-ng-153694", "text": "Фронтменът на Maroon 5 Адам Лавин и семейството му платиха 32 милиона долара за да се сдобият със звездното имение на Бен Афлек и Дженифър Гарднър. Сделката е била сключена в края на 2018 година и сега музикантът и красивата Бехати Принслу са новите собственици на огромната недвижимост в Пасифик палисейдс. На територията на имота има басейн, баскетболно игрище, спортна зала, киносалон и художествено ателие. Домът дори не е бил обявяван за продан, като сделката е била сключена в частен порядък между представители на Афлек и Лавин. БенАфлек и Дженифър Гарнър се разделиха през 2015 година, но продължиха да живеят на едно и също място. Актьорът се изнесе в дома за гости на имението. Официалният развод на звездната двойка бе оформен през месец ноември 2018 година, а явно малко след това и имението е станало твърде неудобно за живот на двама разведени.", "date": "2019.01.04", "title": "Адам Лавин си купи имението на Бен Афлек на ЧНГ"}
{"url": "https://www.monitor.bg:443/bg/a/view/selo-vryshta-kym-nov-jivot-147-godishen-hram-153678", "text": "Кампания за набирането на средства, с които да започне реставрацията на стенописите в построения преди близо век и половина храм „Свети свети Кирил и Методий“ стартира настоятелството в сливенското село Блатец. Кампания за набирането на средства, с които да започне реставрацията на стенописите в построения преди близо век и половина храм „Свети свети Кирил и Методий“ стартира настоятелството в сливенското село Блатец. По думите на енорийския свещеник отец Михаил Михалев за цялостното обновяване на стенописите ще бъдат необходими поне 20 000 лв, от тях към момента имало набрани едва 1 400 лв. С идеята се е ангажирал младият сливенски художник Мартин Маринов, чийто родови корени са от Блатец. 33-годишният възпитаник на сливенската художествена гимназия и на факултета по изобразително изкуство при великотърновския университет е готов да започне работа ако се намери дарител на скелето и при осигурени минимални средства за покупката на качествени материали. „Стенописите са в изключително окаяно състояние, при докосване с ръка се разпрашват, върху част от тях през десетилетията са правени груби замазки с цимент и гипс. Има огромна разлика между зографията на стените и иконите, които са радост са оцелели и поне на този етап не се нуждаят от реставрация…“, сподели Мартин Маринов, чиято дипломна работа при завършване на гимназията е била направата копие на икона от същата черква. За идеята той е запазил по-възрастния си колега с голям опит в подобни проекти Адриан Аврамов и по-младия Бойко Банчев, който е родом от Блатец. „Вероятно през лятото ще започна да работя сам, за да видят местните жители, че нещата тръгват и че не всичко е само на думи…“, заяви Маринов. Според стари записи в църковната кондика основният камък е бил положен през 1872 година, а две години черквата е била осветена от първия сливенски митрополит Серафим. Няма преки данни за зографите на стенописите, но за поне част от иконите се знае, че са работа на прочутия представител на Дебърската художествена школа Нестор Траянов (Трайков) Фръчковски /1840-1919 година/. За него се знае, че е работил в Сливен , Нова Загора и околните села заедно с майсторите Христо, Исай и Макрий  Макриеви. Името му е сред подписалите през 1917 година известния „Мемоар на българи от Македония“ срещу предложенията на американския президент Удроу Уилсън за принципите, които трябва да бъдат в основата на мирните договори след приключването на Първата световна война.Черквата е била частично ремонтирана със средства от дирекцията по вероизповедания през 2014 година.През 2016-а сливенският митрополит Йоаникий носи там копие на чудотворната икона на Пресвета Богородица Керкирска, дарена от бесарабска българка с корени от Блатец.", "date": "2019.01.04", "title": "Село връща към нов живот 147-годишен храм"}
{"url": "https://www.monitor.bg:443/bg/a/view/spidi-kupuva-proizvoditel-na-softuer-za-4-mln-leva-153681", "text": "Куриерската компания „Спиди“ придобива софтуерна фирма за близо 4 млн. лева, става ясно от oфициaлнo cъoбщeниe дo Бългapcĸaтa фoндoвa бopca (БФБ). \"Спиди\" e пpидoбилa 100% oт производителя на компютърни програми \"OMГ Moбaйл\". Стoйнocттa нa cдeлĸaтa, ĸoятo e билa oĸoнчaтeлнo пpиĸлючeнa нa 2 янyapи, e 2 милиoнa eвpo или мaлĸo нaд 3,9 милиoнa лeвa. ОМГ разработва софтуер за „Спиди“ от 2012г., като в периода 2015-2017 г. са били пуснати в експлоатация изцяло нови приложения обслужващи основната дейност на куриерите в България, Румъния и Гърция, става ясно още от съобщението. До момента приложенията са се използвали при лицензионен режим, като след сделката интелектуалната собственост става собственост на Спиди и приложенията няма да са достъпни за трети страни. Сделката е структурирана с плащане за 5 г. и 75% от цената ще се плаща под условие, че ключовите разработчици останат да работят за компанията в този период. Минaлaтa гoдинa ĸypиepcĸaтa ĸoмпaния \"Cпиди\" AД и \"Paпидo Eĸcпpec Eнд Лoджиcтиĸc\" след разрешение зa Комисията за защита на конкуренцията през октомври. Cдeлĸaтa бe oбявeнa пpeз мaй мeceц, ĸaтo тoгaвa cтaнa яcнo, чe cтoйнocттa нa тpaнcaĸциятa e мeждy 6 дo 12 милиoнa eвpo.", "date": "2019.01.04", "title": "„Спиди“ купува производител на софтуер за 4 млн. лева"}
{"url": "https://www.monitor.bg:443/bg/a/view/gerb-s-pyrvo-zasedanie-na-predizbornija-shtab-153700", "text": "ГЕРБ проведе първо заседание на Националния предизборен щаб на партията за предстоящите европейски и местни избори през 2019 г. , съобщиха от партията.  По време на заседанието е била утвърдена структурата на щаба, който се ръководи от зам.-шефът на ГЕРБ  и председател на парламентарната група Цветан Цветанов. По време на срещата е решено другата седмица до 11 януари щабът  да изработи методическите указания, хронограмата и организационната подготовка за сформиране на областните и общинските предизборни щабове за двата избора Самото утвърждаване на щабовете трябва да приключи до 20 януари. Били са обсъдени и сроковете за провеждане на събрания за номиниране на кандидати за евродепутати и организационната подготовка за кампанията за евровота. Номинационните събрания трябва да се проведат и да приключат до 20 февруари. На 20 януари пък ГЕРБ ще проведе Национална предизборна среща в София. По време на форума щабът ще представи всички мероприятия и организационни дейности, които трябва да извършат общинските, областните и националният предизборни щабове на ГЕРБ. Във форума ще вземат участие членовете на Изпълнителната и Контролната комисии на партията, народните представители, евродепутатите, членовете на областните и общинските ръководства, кметовете и представители на Общинските съвети, избрани с листата на ГЕРБ. В срещата ще се включат и министрите от квотата на партията. По време на предизборна среща ще бъде обявена и инициативата за провеждане на национален граждански диалог по основните секторни политики във всичките 29 области на страната. Гражданският диалог ще е под мотото „Европа в нашия дом“ и ще се проведе в периода от  февруари до април.  Предизборният щаб разгледал и цялата хронограма за събитията на партията до 15 декември 2019 година, като следващата седмица щабът ще заседава отново.", "date": "2019.01.04", "title": "ГЕРБ с първо заседание на предизборния щаб "}
{"url": "https://www.monitor.bg:443/bg/a/view/aleksandra-krysteva-sjada-v-stola-na-mariana-vekilska-153680", "text": "Репортерът на bTV Александра Кръстева ще смени преките включвания с комфорта, но и отговорността на телевизионното студио на предаването „Тази събота и неделя“. След като преди няколко дни титулярката Мариана Векилска оваканти стола си до Жени Марчева и Диана Любенова, след 20 години на екран, Александра поема щафетата още тази седмица. В минутите с новата водеща всеки уикенд на фокус ще бъдат актуалните социални и здравни теми, които са част от всекидневието на българина. даде заявка Кръстева в сутрешния блок на bTV. Като част от школата на bTV Александра Кръстева е именно такъв професионалист. Вярвам, че зрителите на предаването ще следят с интерес темите и гостите, с които тя ще ги среща”, коментира Венелин Петков, директор \"Новини, актуални предавания и спорт\". Александра ще дебютира в „Тази събота и неделя“ с интервю с унгарската Виктория Маринова – Виктория Макай. Тя е ултрамаратонка, която през октомври 2018-та, докато тича в парка, е нападната от мъж, пребита и изнасилена, но има късмета съпругът й да я спаси. „Това е първото й интервю за българска медия“, похвали се Кръстева. Веднага след като излиза от болницата унгарката прави фотосесия със синините и започва открито да говори за случилото се, за да подтикне други жени да не се срамуват от това престъпление. През изминалите осем години репортажите на Александра на социална и лайфстайл тематика, както и разказаните истории на хората от малките кътчета на България, оставят отпечатък и не спират да вълнуват и трогват. Тя обича да разказва именно тези истории, защото чрез тях вижда, че „щастието може да се изразява в две простички неща – човек да е здрав и да има някого до себе си“. Четири „(Не)обикновени истории“ от изминалата година, представени от Александра Кръстева, зрителите ще видят и в bTV Репортерите още на 6 януари. разказа за опита си новата водеща.", "date": "2019.01.04", "title": "Александра Кръстева сяда в стола на Мариана Векилска"}
{"url": "https://www.monitor.bg:443/bg/a/view/alo-izmamnicite-se-sybudiha-sled-praznicite-153679", "text": "Първи случай на ало – измама за новата година е регистриран на 3 януари в Стара Загора, жертва на познатата  схема „МВР търси подкрепа от гражданите!“ е станала 78 – годишна жена.     Първи случай на ало – измама за новата година е регистриран на 3 януари в Стара Загора, жертва на познатата  схема „МВР търси подкрепа от гражданите!“ е станала 78 – годишна жена. Пострадалата е подала жалба във Второ РУ „Полиция“ към 18,00 часа след като два часа по-рано оставила плик с 2 300 лв в него под паркиран на улица „Чая“ автомобил. В жалбата си пострадалата съобщила, че към 14,00 часа е получила на домашния си телефон няколко последователни обаждани със заплахи за живота, след което позвънил непознат мъж, представил се за старши полицай. Мнимият криминалист я „уведомил“ че е набелязана от престъпници, но те са вече „под контрол“, за да бъдели задържани тя трябвало да съдейства  на „неговите хора“, като им предаде наличните си пари и ценности. Сумата щяла да й бъде възстановена в рамките на деня. Образувано е първото за годината досъдебно производство по член 109 от НК. Репортерска проверка установи, че за 12-те месеца на миналата 2018-а ало-измамниците са успели да приберат от жертвите си на територията на Старозагорска област над 0,5 млн лв. Само през декември в Града на липите има два случая с пенсионери, които оставиха над 130 000 лв по същата схема, като в единия парите са били дадени на „два транша“ в два последователни дни.Сред осъдените по делата на пръстите на едната ръка се броят основни „играчи“ в измамите, основно пред Темида са заставали мулета. Сред тях е и 75-годишна пенсионирана библиотекарка от Хасково, която станала „муле“ след като била измамена с 50 000 лв. Жената е подсъдима за общо 4 измами, по първото дело е осъдена на 10 месеца условно след сключено споразумение с прокуратурата.", "date": "2019.01.04", "title": "Ало-измамниците се „събудиха“ след празниците"}
{"url": "https://www.monitor.bg:443/bg/a/view/pusnaha-ot-aresta-chetirimata-zadyrjani-za-butafornite-kalashnici-153684", "text": "Четиримата младежи, които размахваха бутафорни автомати „Калашников” от бели джипове в Асеновград, са пуснати от ареста. Те били арестувани вечерта в четвъртък и по случая било образувано досъдебно производство за хулиганство. Младежите били привикани в полицията да дадат обяснения и били оставени да преспят зад решетките. Пред разследващите те обяснили, че снимали аматьорски видеоклип, който бил нужен за проект на тяхна приятелка студентка. Двама от задържаните учели в НАТФИЗ. Опитът им да заснемат видеоклипче с участието на двата бели джипа и още една – две коли, удари на камък. В четвъртък те се качили по колите, нарамили пластмасовите играчки. Когато се подали от прозорците на возилата в движение, носейки бутафорните автомати, били заснети от случайни минувачи, а кадрите били разпространени в социалните мрежи. Един – двама асеновградчани се обадили на 112 и съобщили за съмнителни мъже, които размахват автомати от два бели джипа. Полицейски патрул реагирал моментално и спрял автомобилите на кинаджиите аматьори. След 24 часа в ареста четиримата били освободени без да им бъде повдигнато обвинение. Разследващите възнамеряват да обследват записите, за да се установи дали има данни за хулиганска проява и възмутени от автоматите играчки хора.", "date": "2019.01.04", "title": "Пуснаха от ареста четиримата задържани за бутафорните калашници"}
{"url": "https://www.monitor.bg:443/bg/a/view/spasiha-testis-na-momchence-s-novogodishna-operacija-153687", "text": "Хирурзи от Пловдив посрещнаха Новата 2019г. на операционната маса, където спасиха завъртян тестис на 5-годишен пациент от град в Южна България. Момченцето е било прието в Клиниката по детска хирургия в Пловдив по спешност на 31 декември вечерта. Веднага е бил сформиран екип, който да направи операцията, съобщи ръководителят на клиниката проф. д-р Пенка Стефанова. По думите й, ако това не е било направено, е имало реална опасност момченцето да изгуби единия си тестис и да няма пълноценен живот, когато порасне. „По чудо успяхме да го спасим. Този малък пациент ни бе първият за Новата година. Оперирахме го 20 минути след полунощ на Нова година”, каза проф. Стефанова. Малчуганът е бил приет в клиниката на 16-тия час след като родителите му са забелязали травмата. Преди това те обиколили други болници в Южна България, откъдето ги насочили към Детска хирургия в Пловдив. Тестисът бил буквално почернял и мъртъв, но детските хирурзи от Пловдив са успели да го затоплят и операцията била успешна. По думите на проф. Стефанова в това има и символика, тъй като в древните тракийски вярвания мъжкият тестис е символ на плодородие. Тя обаче изрично подчерта, че съветва родители на момченца, ако забележат подобен проблем у децата си, веднага да ги заведат на преглед при детски хирург. „Да не изчакват, а да търсят детски хирург, защото ако се колебаят, със сигурност резултатът няма да е добър”, обясни тя.", "date": "2019.01.04", "title": "Спасиха тестис на момченце с Новогодишна операция"}
{"url": "https://www.monitor.bg:443/bg/a/view/novo-klipove-na-deca-presichashti-ulici-s-vyrzani-ochi-zalivat-you-tube-153685", "text": "Не стихва популярността на видеоклиповете в YouTube, подтикващи младите хора към неразумни действия, опасни за здравето и живота им. След няколкото Интернет предизвикателства, които доведоха до многобройни сериозни наранявания и загуба на млади животи, като например \"екстремното селфи\", в самото начало на годината се появи предизвикателство, вдъхновено от новия филм на ужасите \"Bird Box\". В него Сандра Бълок е майка на две деца, която заедно с тях трябва да измине определено разстояние със завързани очи по заповед на субект, подтикващ хората към самоубийство. Именно идеята да се стигне от една точка до друга със завързани очи, като например да пресечеш улицата по този начин, е основата на новото предизвикателство в интернет. Критиците на тези предизвикателства изтъкват факта, че в почти всяко от по-ранните такива рискови начинания са ранени и/или загинали млади хора.", "date": "2019.01.04", "title": "Ново: Клипове на деца, пресичащи улици с вързани очи, заливат YouTube"}
{"url": "https://www.monitor.bg:443/bg/a/view/nov-epizod-ot-karanicite-kitaj-kanada-153683", "text": "Китай е арестувал 13 граждани на Канада след ареста на главния финансов директор на китайския комуникационен гигант Huawei Мън Ванчжоу в канадския град Ванкувър, съобщават канадските медии. Майкъл Ковриг, Майкъл Спейвър и Сара Макливър са единствените, които са известни от 13-те задържани. Осем души са били освободени, сред които Макливър, който беше обвинен, че е работил незаконно в Китай. Бившият дипломат Майкъл Ковриг и бизнесменът Майкъл Спейвър обаче са все още в ареста и са изправени пред обвинения в увреждане на националната сигурност. Пекин преди беше предупредил Отава за \"сериозни последици\", ако Мън Ванчжоу не бъде освободена. Тя беше пусната от канадския съд под гаранция в размер на 7,5 млн. долара, след ареста й на 1 декември във Ванкувър по искане на САЩ заради нарушаване на търговските санкции, въведени от Вашингтон срещу Иран. Ванчжоу в момента носи електронна гривна и не напуска пределите на Ванкувър.", "date": "2019.01.04", "title": "Нов епизод от караниците Китай-Канада "}
{"url": "https://www.monitor.bg:443/bg/a/view/tesla-e-na-krachka-da-prodava-e-mobili-v-evropa-153677", "text": "Tesla е близо до получаване на одобрение за влизане на европейския пазар, предава от Bloomberg. Според анонимен източник компанията е в изчакване на зелена светлина за продажба на Model 3 в региона, чиято цена падна с 2 000 долара преди няколко дни заради спада в данъчните облекчения от 7 500 на 3 750 долара. Технологичният гигант работи съвместно с властите и очаква да получи разрешение, след като някои лица се върнат от празнична почивка, коментира още анонимният източник пред изданието. Пускането на модела на европейския пазар е основен приоритет на главния изпълнителен директор на „Скучната компания“ Илън Мъск. „Имаме желание да пуснем Model 3 в Европа и Азия следващата година, но това ще стане само ако пазара за седани със среден размер е добър“, каза той през октомври 2018 г. по време на изслушване за печалбите на компанията. И не е случайно – миналата седмица скандалният Мъск обяви, че смята да покрие Европа със станции за зареждане на електромобилите до 2020 г. До момента Tesla е получила одобрение за безопасност, шум и е отговорила на изискванията за производството и околната среда според датския регулатор RDW. Според правилата на ЕС пък стига автомобилопроизводител да получи одобрение от една страна, то той може да разпространява дейността си и в други държави членки. Гигантът вече получава разрешения за различни компоненти на автомобилите, но чака сертификат за цялостния модел.", "date": "2019.01.04", "title": "Tesla e на крачка да продава е-мобили в Европа"}
{"url": "https://www.monitor.bg:443/bg/a/view/cecka-cacheva-podpisa-zapovedite-za-novite-notariusi-153686", "text": "Министърът на правосъдието Цецка Цачева издаде заповеди за вписване в регистъра на Нотариалната камара на класираните кандидати за нотариуси за съответните съдебни райони. Издадени са 74 заповеди, а вакантните места са общо 52 във всички съдебни райони в страната. В районните съдилища Велики Преслав, Котел, Крумовград, Омуртаг и Харманли за обявените места няма класирани кандидати, а за съдебен район на Районен съд Ивайловград е останало едно незаето място. Предвид равните резултати на част от кандидатите в Асеновград, Нова Загора и Панагюрище, министърът на правосъдието ще разкрие допълнително още едно място в тези райони. Всички участници в процедурата ще преценяват дали желаят да обжалват заповедите в 14-дневен срок. Ако няма подадени жалби, Съветът на Нотариалната камара трябва веднага да осъществи вписването на спечелилите конкурса.", "date": "2019.01.04", "title": "Цецка Цачева подписа заповедите за новите нотариуси"}
{"url": "https://www.monitor.bg:443/bg/a/view/ujtu-2-ostavi-pyrvi-sledi-na-obratnata-strana-na-lunata-153669", "text": "Китайският роувър луноход \"Юйту-2\" - в превод \"Нефритен заек-2\" - остави първи следи върху меката лунна повърхност 12 часа след кацането си с китайския космически апарат \"Чанъе-4\",предаде Асошиейтед прес. Китайската космическа агенция показа снимки как роувърът излиза от космическия апарат и започва да се движи. \"Лунната повърхност е мека и движението по нея наподобява движение по сняг\", каза Шън Чжънжун - конструктор на роувъра, пред китайската телевизия Си Си Ти Ви. Всъщност тъмната страна на Луната не е лишена от слънчева светлина, тя просто никога не се обръща към Земята. Далечната страна на Луната е изследвана само от орбита и \"Юйту-2\" е първият роувър, който изучава тази област директно.  Изследването ще спомогне за придобиване на нови данни за ранните дни на Слънчевата система и за раждането на първите звезди във Вселената. Шестте колела на роувъра имат собствено задвижване, така че той може да продължи да работи, дори ако едното от колелата му се повреди. Максималната скорост на роувъра е 200 м/час. Той може да изкачва стръмнини с наклон 20 градуса и да преодолява препятствия с височина 20 см.", "date": "2019.01.04", "title": "Юйту-2 остави първи следи на обратната страна на Луната"}
{"url": "https://www.monitor.bg:443/bg/a/view/bnb-puska-moneta-za-plovdiv-kato-stolica-na-kulturata-153673", "text": "Нова възпоменателна монета “Пловдив - Европейска столица на културата” ще бъде пусната в обращение от следващия понеделник. Това стана ясно на представянето на металния знак в Българската народна банка (БНБ). Цената на монетата е 78 лева и   на касите на БНБ, Fibank, Банка ДСК, Райфайзенбанк, както и Таксим Банк. През първите два дни, след пускането на монетата, ще се продават само по 2 броя на човек, а след това без ограничения. Монетата ще бъде пусната на касите от понеделник, на 7 януари. “По традиция пускаме възпоменателни монети по време на важни събития, а такова е Пловдив като европейска столица на културата”, коментира главният касиер на БНБ Стефан Цветков. По думите му над 50% са гласувалите в анкета са подкрепили идеята монета да е посветена на Пловдив, който таза година е столица на културата на ЕС. На лицевата страна е изобразена емблемата на БНБ с годината 1879, надписи „БЪЛГАРСКА НАРОДНА БАНКА“, годината на емисия 2019 г. и номиналната стойност „10 лева“. На обратната й страна е изобразен Античният театър в Пловдив с надписи „ПЛОВДИВ“ и „ЕВРОПЕЙСКА СТОЛИЦА НА КУЛТУРАТА“. Номиналната стойност на монетата е 10 лв., а тиражът е 3 000 броя. Пробата й е 925/1000. Пламен и Преслав Черневи са авторите на художествения проект. ", "date": "2019.01.04", "title": "БНБ пуска монета за Пловдив като столица на културата"}
{"url": "https://www.monitor.bg:443/bg/a/view/kevin-hart-se-vryshta-kato-vodesht-na-nagradite-oskar-153670", "text": "Кевин Харт заяви, че е готов обмисли подновяването на договора си с Американската филмова академия и да застане начело на 91-ата церемония по раздаването на наградите „Оскар“. Това комикът направи в шоуто на Елън Дедженеръс. Епизодът ще бъде излъчен официално тази вечер, но промо кадри вече разкриха, че актьорът има желание да извърви пътя си обратно до сцената в Dolby Theatre, където ежегодно се раздават престижните киноотличия. До смекчаването на тона се стигнало именно след намесата на Дедженесър. Още след като води за втори път наградите през 2014 г. комедиантката лобирала Харт също да изпробва потенциала си на тази позиция. Тази година трябваше да е неговият звезден момент на оскарите, но недоволство от страна на киноманите, свързани със стари негови хомофобски изказвания, го принуди да се откаже. В началото на декември, само два дни, след като участието му в церемонията бе официално съобщено, той получил ултиматум от Академията да се извини или да се откаже от мястото си под светлината на прожекторите. „Аз съм гей и съм също изключително чувствителна, когато става въпрос за насилие над хора с различна сексуална ориентация. Въпреки това смятам, че Кевин е изкупил греха си, извинявал се е многократно и качването му на сцената на Dolby Theatre би било поучително“, категорична бе Дедженеръс, която се свързала и с Академията. От там също заявили, че имат огромно желание да работят с Харт. гласял отговора на киноинституцията. Въпреки че към момента и Харт, и Академията изявяват желание да работят отново заедно, това все още не е официално потвърдено.", "date": "2019.01.04", "title": "Кевин Харт се връща като водещ на наградите „Оскар“"}
{"url": "https://www.monitor.bg:443/bg/a/view/obshtestvenijat-transport-v-karachi-minava-na-oborski-tor-153674", "text": "За да изчисти въздуха си и да намали парниковите газове в света пакистанският пристанищен град Карачи ще пусне по-екологично чисти автобуси, задвижвани с определено \"мръсно\" гориво - оборски тор. Благодарение на финансиране от фонда Green Climate Карачи ще пусне в действие мрежа от \"зелени\" автобуси за бързо придвижване - BRT с нулеви емисии вредни газове. Така 200 автобуса ще бъдат задвижвани с биометан. Според местното население новата автобусна система, която се очаква да заработи през 2020 година, ще помогне да се намали замърсяването на въздуха и уличния шум, която в момента е в тежко състояние. Системата за обществен транспорт на Карачи напълно се срина и повечето хора трябва да използват онлайн таксиметрови услуги и авторикши, каза 45-годишният Афзал Ахмет, който работи като търговски представител на медицински изделия и редовно пътува. След проблеми с ръководството, принудили транспортната корпорация на Карачи да прекрати дейност преди около две десетилетия, внесените от Китай автобуси на компресиран природен газ стават негодни и са изтеглени, което задълбочава неволите с обществения транспорт, отбелязва той. Малик Анин Аслам, съветник по климатичните промени на пакистанския премиер Имран Хан, каза, че системата BRT е първият транспортен проект, одобрен от фонда Green Climate и ще донесе множество екологични и икономически ползи. Проектът няма да изисква оперативни субсидии, допълни той. Евтината, чиста автобусна мрежа ще обслужва 320 000 пътници дневно и ще намали парниковите емисии на планетата с 2,6 милиона тона еквивалент на въглероден диоксид за 30 години, според проектните документи. Мрежата BRT ще представлява 30-километров коридор, който ще използват 1,5 милиона жители, като ще бъдат открити 25 нови автогари, ще се осигурят пешеходни пътеки, тротоарите ще бъдат ремонтирани, ще има велоалеи и системи за споделяне на велосипеди. Фондът Green Climate е създаден в резултат на климатичните преговори на ООН с цел да осигурява финансиране за развиващите се страни, което да им помогне да растат без да замърсяват и да се приспособят към затоплящия се климат. Той ще даде 49 милиона долара за проекта в Карачи, чиято обща стойност е 583,5 милиона долара. Другите големи финансови поддръжници на проекта са Азиатската банка за развитие и правителството на провинция Синд, където са намира Карачи. Системата BRT, която ще се внедрява четири години, ще разполага с 200 хибридни автобуса, които ще се движат с биометан, произведен от тора на 400 000 млекодайни водни бивола в Карачи и събиран от властите. Проектът ще предотврати попадането всекидневно на около 3200 тона тор в океана. В завод за биогаз отпадъкът ще бъде превръщан в енергия и в тор, като ще бъдат спестени над 50 000 галона прясна вода, която сега се използва за отмиването на отпадъка в залива, казва Аслам. Али Таукер Шейх, главен изпълнителен директор на неправителствената организация Leadership for Environment and Development (LEAD) казва, че изчисляването на цялостното влияние на проекта върху околната среда е сложно, тъй като автобусите ще бъдат пускани поетапно. Пакистанските власти често нямат достатъчно бюджет за поддръжка, отбелязва той, посочвайки риска, автобусите да се развалят и да останат непоправени. В Пакистан има доста случаи, сочещи, че страната не използва оптимално финансирането на проекти от донори, допълва той. Ако обаче всичко върви добре, казва Шейх, проектът, като първа \"зелена\" BRT система на страната, ще постави основите за \"умни\", екологични градски транспортни системи на други места. Той може да промени из основи подхода към обществения транспорт сред планиращите и взимащите решения, като послужи за модел на другите градове, включително Лахор, Мултан, Пешавар и Файсалабад, каза той. Пакистан трябва да внедрява такива проекти в големите градове, за да не насърчава използването на лични автомобили, като така ще намали вредните газове от трафика и смога, и същевременно ще подобри качеството на въздуха и общественото здраве, допълва Шейх. Той препоръчва да се постави цел 70% от градското население да използва обществен транспорт. Друг начин за намаляване на замърсяването на въздуха е да се внасят по-качествени петролни горива за автомобилите, допълва той. Внасяме нискокачествени горива, а нашите рафинерии имат капацитет да рафинират само третокачествено гориво, каза той. Ахмад Рафай Алам, адвокат в областта на околната среда, посочи, че предишни проекти BRT в големи пакистански градове не са се съсредоточили върху устойчивостта в екологично отношение. Хората, които изготвят плановете, трябва да започнат за свързват транспортните системи с по-широкото градско развитие, посочи Алам. Трябва да въведем транспортно ориентиран модел на градска среда като насърчим използването на обществения транспорт и не поощряваме използването на частните автомобили, за да налавят вредните емисии, допълва той. Зиа Ур Рехман, журналист от Карачи, отразяващ гражданските проблеми, отбелязва, че местното правителство на Синд е пуснало по-малко от 50 автобуса в града през последните 10 години, а частните автобуси и микробуси са намалели от 25 000 на 8000. Една от причините е, че автобусите са горени по време на стачки и при политически вълнения, казва той. Само новата автобусна система едва ли ще реши транспортните проблеми на града, но ще бъде облекчение в краткосрочен план за редовно пътуващите и ще помогне замърсяването на въздуха да намалее, отбеляза той. ", "date": "2019.01.04", "title": "Общественият транспорт в Карачи минава на оборски тор "}
{"url": "https://www.monitor.bg:443/bg/a/view/top-lovdjijki-grymnaha-3-divi-praseta-v-ushi-153675", "text": "3 диви прасета попаднаха на точния мерник на дамите от ловната дружинка в село Уши. Въпреки, че в дружинката преобладават мъже, редом до тях са и 3 дами, които обожават ловните излети, които се организират всеки уикенд.  „През този ловен сезон можем да похвалим жените. Едната от тях успя да убие две диви прасета. Тя е дългогодишен ловец и през почивните дни идва от София, за да прекара малко време сред природата в Уши“, обяснява председателят на ЛРД „Елен“, Венко Калинчев. С попадение през последните седмици се е записала и жена от района на Пернишко, която също е избрала да се присъедини към ловците в Уши. Иначе общо 30 са дружинките към ЛРД „Елен“ с 2 200 ловци, като сред тях има и не малко жени - 23. От началото на ловния сезон пък в Кюстендилско са установени и 4 случая на трихинелоза при отстреляни диви свине.  ", "date": "2019.01.04", "title": "Топ ловджийки гръмнаха 3 диви прасета в Уши"}
{"url": "https://www.monitor.bg:443/bg/a/view/ferer-zavyrshi-karierata-si-v-avstralija-s-pobeda-153664", "text": "Испанският ветеран Давид Ферер записа победа в последния си мач на сингъл в Австралия като професионален тенисист. 36-годишният Ферер, който обяви, че ще прекрати кариерата си през май след турнира на родна земя в Мадрид, надделя над французина Люка Пуй с 6:4, 6:7(5), 7:6(2) в двубой от третия кръг в група \"А\" на надпреварата за смесени отбори \"Хопман Къп\" в Пърт. Така Испания постигна първи успех в надпреварата, след като преди това Габрине Мугуруса се справи с Ализе Корне с 6:1, 6:3 в женския сингъл. Иберийците завършиха на трето място в групата и не успяха да се класират за полуфиналите. Ферер, 125-и в световната ранглиста, няма да участва в квалификациите на Откритото първенство на Австралия, които започват на 9 януари. \"За мен беше чест да играя на централния корт на \"Хопман Къп\". Никога преди това не бях участвал в този турнир и се радвам, че получих тази възможност. Това са последните мачове в кариерата ми и се опитвам да се наслаждавам на всеки един момент\", коментира бившият номер 3 в света Ферер, който има 27 титли в професионалната си кариера.      ", "date": "2019.01.04", "title": "Ферер завърши кариерата си в Австралия с победа"}
{"url": "https://www.monitor.bg:443/bg/a/view/150-lv-globa-za-shamar-v-novogodishnata-nosht-153657", "text": "150 лв. глоба отнесе от съда мъж за шамар в новогодишната нощ.  На 1 януари минути след като посрещнал новата 2019 г. на площада в град Елена, 20-годишният местен жител влязъл в конфликт с 27-годишен мъж от Велико Търново, гост на града. При спора по-младият изведнъж замахнал с ръка и ударил опонента си по лицето. След подадения сигнал той бил арестуван от полицията и отведен в районното управление. В първия работен ден след новогодишните празници, районният съд в град Елена наложи на нападателя 150 лв. глоба за нарушение на Указа за борба с дребното хулиганство. 21-годишен мъж от Горна Оярхомица също е арестуван и ще бъде изправен на съд за притежание на дрога. На 3 януари около 22,40 ч. полицаи отиват на адрес след подаден сигнал за шумна компания. В жилището те установяват група купонясващи младежи, а във въздуха силна миризма на марихуана. при направения обиск на младежите, у един от тях е намерена свивка с листна маса, която при извършения полеви тест реагирала на марихуана. мъжът е задържан за срок до 24 часа с полицейска мярка. Срещу него е започнато бързо производство.", "date": "2019.01.04", "title": "150 лв. глоба за шамар в новогодишната нощ"}
{"url": "https://www.monitor.bg:443/bg/a/view/vyzrasta-na-aloizmamenite-sliza-nadolu-153666", "text": "Вчера 38-годишна жена от Гоце Делчев е била „сготвена“ от алоизмамници – съдействието й на мними полицаи й коствало около 30 000 лева + златни накити. В днешния бюлетин на ОДП-Благоевград се съобщава, че на 03.01.2019г. около 12:50 часа в РУ-Гоце Делчев е получен сигнал от 38-годишната  жена  за това, че на същата дата непознато за нея лице, което се е представило за полицейски служител й поискал парична сума като съдействие за залавяне на телефонни измамници. На потърпевшата е нанесена щета на приблизителна стойност около 30 000 лева. По случая е образувано досъдебно производство. За кой ли път ОД на МВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. За  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2019.01.04", "title": "Възрастта на алоизмамените слиза надолу"}
{"url": "https://www.monitor.bg:443/bg/a/view/karadajy-za-ch-rd-na-dps-pazim-ustoite-na-demokracijata-153671", "text": "Лидерът на ДПС Мустафа Карадайъ поздрави актива на партията по повод рождения ден на формацията. В тази връзка Карадайъ пусна обръщение към членовете на ДПС в профила си във Фейсбук. \"Днес се навършват 29 години от основаването на Движение за права и свободи и това е повод да се поздравим за постигнатото в името на мира и на демокрацията, в името на правата и свободите в нашата Родина и да си пожелаем нови успехи\", започва Карадайъ. Той припомня времето, когато е създадена партията, когато обществото било разделено и разединено. \"Беше време за големия избор за бъдещето на България. Тогава ние избрахме мира и демокрацията пред реваншизма и омразата\",пише лидерът на ДПС. Именно тогава ДПС участвало активно и „съзидателно“ в изграждането на основите на демокрацията, за да бъдат основите здрави и процесът да е необратим. \"Тогава нашият почетен председател д-р Ахмед Доган начерта перспективите за развитие, показа пътя на страната и условието за това, а именно: България да е част от евроатлантическите структури – НАТО и Европейски съюз\", казва Карадайъ. По думите му вече 29 години ДПС стои сериозно на политическата сцена и отстоява правата и свободите на българските граждани, достойнството на всеки един човек, пазят и защитават демокрацията, защото твърдо вярвят че единствено тя може да гарантира мира и благополучието, справедливостта, правата и свободите. Според него днес обществото отново е разединено, езикът на омразата и агресията са навсякъде, не само в България, но и в Европа и света. \"Като че ли демокрацията е в отстъпление, а перспективите за бъдещето са все по-тревожни и мрачни. Но ние, където и да сме, винаги оставаме отговорни, пазим устоите на демокрацията и намираме опора в евроатлантическите ценности\", аргументира се Карадайъ. По думите му без мира демокрацията е в риск. \"Сега, когато отново е време на омраза и разединение, ние трябва да се обединим около нашите ценности и силно и мощно да защитим мира и демокрацията. Само така можем да направим света по-добър, да гарантираме правата и свободите, да работим за по-добър живот тук и сега, да гарантираме бъдещето на нашите деца\", заключва лидерът на ДПС. Той пожелава на актива здраве и много сили, дързост и вдъхновение заедно да постигат нови победи и много успехи, за по-доброто бъдеще на България, региона и Европа.", "date": "2019.01.04", "title": "Карадайъ за ЧРД на ДПС: Пазим устоите на демокрацията"}
{"url": "https://www.monitor.bg:443/bg/a/view/guardian-xo-max-promenja-stroitelstvoto-i-promishlenostta-153672", "text": "Съвсем скоро, работниците на строителни обекти ще могат бързо да разтоварват и местят тонове материали, благодарение на високотехнологични екзокостюми. Sarcos Robotics ще помогне за това, като вече приема предварителни поръчки за Guardian XO Max, първия в света, захранван от батерии, промишлен екзоскелет за цялото тяло, който ще започне да се доставя в началото на 2020 година. След години разработване на Guardian XO Max, Sarcos Robotics вече изглежда е създал практична система, която не се използва кабели. Екзокостюма може да работи до осем часа с едно зареждане на батерията и също така е проектиран, лесно да се подменят батериите, докато костюма работи на терен.   Компанията твърди, че Guardian XO Max предлага на потребителите 20 към 1 усилване на силата, което означава, че около 45 кг трябва да се усещат леки, колкото 2.2 кг. Също така казват, че практически няма латентност между движенията на човека и тези на екзоскелета. Така че, костюмът трябва лесно да функционира интуитивно, в реално време, според индивидуалните движения и рефлекси на всеки работник. Вече има редица по-малки версии на тази технология за екзоскелети, която навлиза във фабриките по целия свят. Миналата година, след успешни проби, Ford въведе екзоскелет за горната част на тялото във всичките си фабрики. LG също е много близо до търговска версия на своя екзоскелет SuitBot, който помага на работници във фабрики да вдигат по-тежки товари и да работят по-дълго време. Много скоро, този вид роботизирана технология ще промени напълно строителството и индустрията, а Guardian XO Max на Sarcos Robotics ще е първия от очакваните екзоскелети, обещаващи да увеличат силата и подобрят ефективността на човека.  ", "date": "2019.01.04", "title": "Guardian XO Max променя строителството и промишлеността"}
{"url": "https://www.monitor.bg:443/bg/a/view/jenata-otslabva-za-da-dade-mjasto-na-dolara-153661", "text": "Позициите на йената отслабнаха на валутния пазар в петък, предават от Reuters. Промяната в сигурната валута се дължи на надеждите на инвеститорите, че търговията между Китай и САЩ ще се подобри. Въпреки това обаче цялостната картина на борсата не е добра – търгуващите все още изпитват несигурност и се притесняват от забавящите се темпове на растеж на глобалната икономика. Японската валута се сви с 0.6% в края на пазарния ден като падна на 108.31. За сметка на това по-рисковият австралийски долар обаче се покачи с 0.2% на 0.7020 долара. Според търговците причината за промяната в обмяната на долари/йени се дължи на загубата от четвъртък, когато японската валута се сви на инфлационен минимум от 105.25 при техническа продажба. „Интересът леко се измести към позитивната страна, затова и йената се свива за сметка на австралийския долар“, коментира пазарният експерт за CMC Markets Маргарет Йънг, цитирана от Reuters. Заради заплахата от бърз спад в темповете на икономически растеж обаче се очаква инвеститорите да не прибягват до рискови покупки на валути като австралийския долар в близките седмици. Доларовият индекс остана почти непроменен със стойност 96.3, макар и в предишната сесия да е паднал с 0.56%. Еврото също не отбеляза големи промени в края на пазарния ден и затвори позициите си на 1.1405 долара за едно евро. Британската лира спадна с 0.23% или това са 0.0018 пункта надолу. При петрола работният ден приключи с положителни растежи. Индексът Ice Brent Crude се покачи с 1.69%, а Nymex Crude Oil с 1.73%. Най-голям е ръстът за ICE Gas Oil, който е в размер от 2.94% или това са 15.50 пункта нагоре.", "date": "2019.01.04", "title": "Йената отслабва, за да даде място на долара "}
{"url": "https://www.monitor.bg:443/bg/a/view/eto-kak-shte-izglejdat-novite-stancii-na-metroto-153676", "text": "През есента софиянци ще могат да се движат по първата част от новоизградения трети лъч на метрото в участъка между метростанция „България“ и „Красно село“. Към момента са готови 81% от дейностите по проекта като в края на годината трябва да бъдат готови нови 8 км от метрото. Как ще изглеждат новите метростанции показа изпълнителният директор на „Метрополитен” на Urban Development Forum Sofia 2018, организиран от „Градът“.  ", "date": "2019.01.04", "title": "Ето как ще изглеждат новите станции на метрото (СНИМКИ)"}
{"url": "https://www.monitor.bg:443/bg/a/view/kitaj-i-sa-sht-shte-vodjat-tyrgovski-pregovori-idnata-sedmica-v-pekin-153662", "text": "Китай и САЩ ще водят на 7 и 8 януари в Пекин преговори по търговската война, заплашваща да подкопае световния икономически растеж, съобщиха световните агенции, позовавайки се на китайското министерство на търговията. Срещата ще бъде на равнище заместник-министри на търговията. Американската делегация ще бъде водена от заместник търговския представител на САЩ Джефри Гериш, който ще пристигне в Китай за \"положителни и конструктивни разговори\" с китайските си колеги, се посочва в съобщение, публикувано на сайта на министерството. Двудневните преговори целят да изпълнят споразумението от миналия месец между президента на САЩ Доналд Тръмп и китайския му колега Си Цзинпин за отлагане на новото повишаване на митата, посочи министерството, като не даде повече подробности за програмата на преговорите и участниците. Китайското правителство съобщи миналия месец, че преговорите ще започнат с теми като селскостопанските продукти, енергията и автомобилите, припомня Асошииейтед прес. Двете правителства взаимно си повишиха митата върху стоки за милиарди долари във връзка с обвиненията на САЩ, че Пекин краде или принуждава компаниите да му предават технологиите си. Тръмп и Си Цзинпин се споразумяха да отложат поредното повишаване на мита за 90 дни, но според анализатори този срок е прекалено кратък за решаване на споровете, които изостриха отношенията между САЩ и Китай. ", "date": "2019.01.04", "title": "Китай и САЩ ще водят търговски преговори идната седмица в Пекин"}
{"url": "https://www.monitor.bg:443/bg/a/view/borisov-obshtinite-da-poddyrjat-shosetata-bez-vinetka-153663", "text": "Общинските съвети да вземат решения кои шосета от републиканската пътна мрежа, минаващи през тяхна територия искат да бъдат без винетка и да поемат ангажимент да си ги поддържат. Това каза днес премиерът Бойко Борисов по време на срещата си в министерския съвет с представители на Националното сдружение на общините (НСОРБ). Той посочи за пример пътищата между Варна и курорта Златни пясъци, Варна-Аксаково и Пловдив-Асеновград. „Мисля, че е справедливо и правилно. Има разделение на власите и трябва да ни уведомите за решението ви”, допълни Борисов. По отношение на неразбориите с електронните винетки от началото на годината премиерът да заработи нормално и да може и през банкоматите да се плащат пътните такси. „С голямо извинение за трудностите мога да кажа, че когато се минава от хартиен на електронен носител, винаги има такива сътресения. След това ще е много по-лесно за всички”, допълни Борисов. Във връзка с банкоматите, шефът на АПИ инж. Светослав Глосов обясни след срещата, че се разработва софтуер, който да дава възможност електронните винетки да се плащат и през банкоматите, като това ще стане до няколко дни. Регионалният министър Петя Аврамова припомни, че по закон движението по републиканската пътна мрежа става само с платена винетка и средствата отиват за строеж, ремонт и поддръжка на шосетата. „По искане на общините Агенция „Пътна инфраструктура” ще прехвърли съответния участък за поддръжка от общината и по него няма да се плаща винетна такса”, добави тя. Кметът на Велико Търново Даниел Панов, който е председател на НСОРБ припомни, че и досега проблемът е можело да се реши по този начин. По думите му „Ще направим проучване и до няколко седмици ще уведомим премиера”, добави той. Кметът на Варна Иван Портних поясни пред репортери, че ще предложи на Общинския съвет да се разгледа вариантът отсечките от републиканските пътища в града да минат към общината. „Имаме финансова готовност да се справим, но решенето ще се вземе от Общинския съвет, което предстои да разгледаме”, добави той. Строителният министър Петя Аврамова поясни, че исканията на общините засега са само за освобождаване от винетна такса, В отговор на въпрос за статута на Северната скоростна тангента (ССТ), обявявана някога се вещаеше да стане като бул. „Цариградско шосе”, Аврамова обясни, че отсечката винаги е била проектирана като транзитен път, свързваща магистралите „Люлин”, „Тракия” и „Хемус” и пътя София-Калотина. Според нея логично е тя е включена в платената пътна мрежа. „При желание от Столична община нямаме нищо против тази отсечка да премине за поддръжка към общината”, добави тя. Министърът коментира и вчерашното изявление на шефа на тол управлението на АПИ инж. Антон Антонов от четвъртък, че до 15 януари ще може да се пътува без винетки. Тя поясни, че Шефът на пътната агенция инж. Светослав Глосов, потвърди, че става дума за толерантност от страна на проверяващите. По думите му, от това че ще има неполучени приходи от АПИ, въпреки, че, според него, 90% от автомобилите се движат с винетки с валидност до края на месеца. „Системата е нова и наистина има някои затруднения”, призна инж. Глосов и добави, че проблемите се отстраняват и вече на 100% е осигурено купуването на винетка онлайн. „От понеделник ще се увеличи и броят на търговските обекти, където ще може да се купуват електронните винетки. В населените места, където няма бензиностанции, нито специални пунктове, закупуването ще става през пощата, както и досега. Има закъснение по монтажа на автоматите за самотаксуване по някои от граничните пунктове. От изпълнителя имаме уверения, че до края на седмицата ще бъдат монтирани”, добави той. Относно поддръжката на Северната скоростна тангента, за която Столична община иска да няма винетки, шефът на пътното ведомство обясни, че изхарчените средства от агенцията са малко, защото съоръжението е в гаранция. За този срок са били сменени дилатационните фуги. „Засега АПИ подменя за своя сметка само са щетите от катастрофи и повредените пътните знаци“, поясни и Глосов припомни, че след 6-8 години ще трябва да се подменя асфалтът на тангентата. Шефът на пътното ведомство потвърди и възможността за санкциониране на виновните за отговорните по неуредиците с въвеждането на електронните винетки.", "date": "2019.01.04", "title": "Бойко Борисов: Общините да поддържат шосетата без винетка (ОБЗОР)"}
{"url": "https://www.monitor.bg:443/bg/a/view/neno-dimov-jirardeli-e-100-sobstvenik-na-ulen-153660", "text": "„Марк Жирадели е придобил „Юлен” някъде през 2015 – 2016 г., водил е разговори и преговори още от 2012 г. – това е бил дълъг процес. За конфликт на интереси не съм компетентен да отговоря дали има”, обясни в предаването „Тази сутрин” по bTV министърът на околната среда и водите Нено Димов. Ще поискаме независим международен консултант, който да прегледа всичките точки по концесионния договор с „Юлен”, посочи още той. Витоша има същите проблеми, каквито има и Банско, отбеляза министърът на околната среда и водите. „Витоша е абсолютно замряла като курорт, тя трябва да бъде върната на софиянци, но и възможността да имаме зимна младежка олимпиада също е шанс да развием България като ски дестинация”, каза Нено Димов. „В планинските и полупланинските райони живеят най-бедните хора в страната, това е начин местните общности да използват ресурса, който им е даден. В Доломитите, който е национален парк на Италия и под егидата на ЮНЕСКО, има над 1200 км писти и стотици съоръжения”, посочи като пример Нено Димов. „Зелените атакуват и проект в Миджур, за който има окончателно решение от Върховния административен съд за разрешаване за строеж на ски зона, която е свързана с общината – един от най-бедните райони, във Видин и Монтана. Тук виждаме един целенасочен опит на тези политици да провалят всички възможни инвестиционни намерения в България\", подчерта Димов. „Има поредица от проекти, които са забавени – магистрала „Струма”, магистралата от Русе до Велико Търново, както и други спорове, от това България губи по 1 милион лева на ден”, заяви още министърът.", "date": "2019.01.04", "title": "Нено Димов: Жирардели е 100% собственик на „Юлен”"}
{"url": "https://www.monitor.bg:443/bg/a/view/uvelichavat-se-rusnacite-prodavashti-imotite-si-na-nashenci-153665", "text": "Все повече руски граждани продават имотите си у нас на българи. В този тип сделки българските купувачи вече достигат 60% от всички купувачи на ваканционни имоти на морето и около 70% от тези в зимния ни курорт Банско. Руснаци постепенно напускат пазара, поради влошеното икономическо състояние в страната им. Девалавцията на рублата например прави пътуването им до България и обслужването на имотите им у нас доста скъпо. Освен от страна на българите, има стандартен интерес от купувачи от Западна Европа, както и повишен интерес от купувачи от Полша и Израел. Стандартното търсене е свързано с имоти за по 15 – 25 000 евро с цел използване за почивка за седмица и отдаване през останалото време, показва проучване международната агенция за недвижими имоти Newestate. „Тази тенденция е породена от атрактивните цени, които достигат до 300 евро за кв. в Банско и 400 евро по морето. От значение е също и видимо по-добрата покупателна способност на българите, породена от повишаването на доходите и възможността за евтини ипотечни заеми” - коментира Горян Върбанов от агенцията.", "date": "2019.01.04", "title": "Увеличават се руснаците продаващи имотите си на нашенци"}
{"url": "https://www.monitor.bg:443/bg/a/view/veche-priemat-zajavlenija-za-mesechna-pomosht-za-dete-bez-pravo-na-nasledstvena-pensija-153643", "text": "Агенцията за социално подпомагане (АСП) приема заявления-декларации за предоставяне на месечна помощ за дете без право на наследствена пенсия от починал родител по Закона за семейни помощи за деца (ЗСПД). Това съобщиха от пресцентъра на АСП. Заявленията се подават в дирекциите \"Социално подпомагане\" (ДСП) в цялата страна по настоящ адрес на лицето. Помощта ще може да се получава с останалите видове помощи, предвидени в ЗСПД, но не и заедно с персонална пенсия, отпусната за дете по Кодекса за социално осигуряване. Отпуснатите до 31 декември 2018 г. персонални пенсии на деца ще продължат да се изплащат в размерите, определени към тази дата по досегашния ред. Персоналната пенсия на дете, за което е отпусната новата месечна помощ, ще се прекратява поради отпаднало основание за получаването й. Месечна помощ ще се предоставя независимо от доходите на семейството и детето, на другия родител или на настойника/попечителя, които отглеждат детето и живеят постоянно в страната. Необходими условия за отпускането на помощта са: детето да няма право на наследствена пенсия по чл. 82, ал. 1 от Кодекса за социално осигуряване; да не е настанено за отглеждане извън семейството по реда на чл.26 от Закона за закрила на детето (ЗЗД); редовно да посещава подготвителните групи в детските градини или подготвителните групи в училищата за задължителна предучилищна подготовка на децата, освен ако това е невъзможно поради здравословното му състояние; до завършване на средно образование, но не повече от 20-годишна възраст; редовно да посещава училище, освен ако това е невъзможно поради здравословното му състояние; да има направени всички задължителни имунизации и профилактични прегледи съобразно възрастта и здравословното му състояние; да живее постоянно в страната. Помощта ще се предоставя и на семействата на роднини и/или близки, при които е настанено дете по реда на чл. 26 от Закона за закрила на детето в случаите, когато семейството не получава месечна помощ за него по реда на същия закон. Размерът на помощта се определя ежегодно със Закона за държавния бюджет на Република България, като не може да бъде по-малък от предходната година. За 2019 г. нейният размер е 115 лв.  Образецът на заявлението-декларация за отпускане на новата месечна помощ и необходимите документи за кандидатстване са публикувани на интернет страницата на АСП в раздел \"Административни услуги\", подраздел \"Административни услуги\".", "date": "2019.01.04", "title": "Вече приемат заявления за месечна помощ за дете без право на наследствена пенсия"}
{"url": "https://www.monitor.bg:443/bg/a/view/idris-elba-debutira-na-koachela-153625", "text": "Британската звезда Идрис Елба ще дебютира на култовия музикален фестивал Кочалела. Това стана ясно, след като от организацията на американския форум обявиха основните звезди, които ще изнесат на гърба си тазгодишната програма. Елба, който е популярен с участието си във филми като „Тъмната кула“, „Денят на Бастилията“, „Мандела: Дългият път към свободата“ и др., ще изненада феновете си със собствен диджей сет, като ще излезе на сцената на 13 и 20 април с псевдонима си DJ Big Driis. Макар встрани от светлината на прожекторите, актьорът се занимава с музика от години, като дори се погрижи за музикалното оформление на едно от предсватбените празненства на принц Хари и Мегън Маркъл. За хедлайнъри на феста тази година са обявени Ариана Гранде, Чайлдиш Гамбино,Tame Impala и Джанел Моне. Сред другите изпълнители в афиша са още Джейдън Смит, DJ Снейк, Дипло, Соланж и Уизър. Двуседмичният форум, който се провежда ежегодно в Южна Калифорния, ще се състои в уикендите от 12 до 14 април и от 19 до 21 април.", "date": "2019.01.04", "title": "Идрис Елба дебютира на Коачела"}
{"url": "https://www.monitor.bg:443/bg/a/view/ambyr-hyrd-djoni-sam-se-narichashe-chudovishte-153668", "text": "“Джони и аз наричахме тази, другата част от неговия характер „чудовището“. Става въпрос за личността, в която се превръщаше, когато ме пребиваше.“ Думите са част от показанията на актрисата Амбър Хърд по бракоразводното й дело с Джони Деп от месец август 2016 г. Непоказвани до момента документи от съдебната битка между холивудските звезди са придобити от изданието The Hollywood Reporter, като скоро ще бъдат използвани и в делото за клевета, което екранният капитан Джак Спароу заведе срещу британския таблоид The Sun. Повод за това пък стана заглавие на вестника, което назовава актьора като „побойник на жени“. Самата Хърд също е заявила, че иска да даде показания в съда на Острова, но адвокатите на бившия й съпруг категорично били против, като дори я заплашили с нова среща пред Темида. Според появилите се документи, в полза на Хърд свидетелстват още двама нейни приятели. Ракел Пенингтън, която пристигнала в дома на семейството в злополучната нощ, в която Деп ударил половинката си с телефон, е категорична, че има снимкови доказателства за това, че Амбър е била цялата посинена, а счупени стъкла обсипвали целия под. Полицаите, дошли след сигнал до 911, обаче заявили, че звездата от „Аквамен“ не е имала видими белези по тялото си от насилие, а къщата изглеждала подредена, без счупени вещи. Всички тези показания ще влязат отново в заседателната зала, в която The Sun ще трябва да докаже, че написаното определение „побойник на жени“ е вярно. Делото ще се състои на 22 февруари.", "date": "2019.01.04", "title": "Амбър Хърд: Джони сам се наричаше чудовище"}
{"url": "https://www.monitor.bg:443/bg/a/view/branshovite-sdrujenija-v-transporta-na-sreshta-s-vlastta-153651", "text": "Браншовите сдружения ще проведат среща с властта днес във връзка с организирането и провеждането на международния протест на превозвачите. Причината е недоволството им срещу т.нар. пакет \"Макрон\" Превозвачите се готвят да изпратят 150 камиона на 10 януари 2019 г. на площад „Люксембург“ в Брюксел, където е кварталът на европейските институции и се намира сградата на Европейския парламент. Същия ден евродепутатите от транспортната комисия ще обсъждат т. нар. пакет \"Мобилност 1\". Около 300 човека ще се съберат в центъра на белгийската столица с два чартърни полета от София. Взетите решения предвиждат на всеки четири седмици шофьорите на камиони да се връщат за седмица у дома.  ,", "date": "2019.01.04", "title": "Браншовите сдружения в транспорта на среща с властта"}
{"url": "https://www.monitor.bg:443/bg/a/view/hakeri-pusnaha-dannite-na-chlenovete-na-bundestaga-merkel-i-stotici-drugi-bjaha-153667", "text": "Хакери публикуваха в интернет лични данни на стотици германски политици от различни партии, съобщиха немските медии. Сред тях е целият кабинет на канцлера Ангела Меркел, както и самата Меркел, чиито данни - имейл адрес, номер на факс и писма от и до нея, са изтекли в Туитър. Германският президент Франк-Валтер Щайнмайер също не е пропуснат от кибербандитите. Данните на политиците, разпространени в Туитър, включват информация за кредитни карти, адреси, номера на мобилни телефони, лични писма и копия от лични карти. Няма потвърждение дали всички данни са истински. Самоличността и мотивите на хакерите засега са неизвестни. От кибератаката, изглежда, са засегнати всички парламентарно представени партии освен \"Алтернатива за Германия\". Говорител на парламентарната група на \"Левите\" каза, че лидерът на партийната фракция в Бундестага Дитмар Барч е бил лично засегнат, предаде Ройтерс. Министърката на правосъдието Катарина Барли осъди изтичането на данните, което нарече \"сериозно\" и атака срещу германската демокрация. Извършителят на тази атака иска да накърни доверието в нашата демокрация и в институциите ни, каза тя и подчерта, че той трябва незабавно да бе открит и да се изясни какви са били мотивите му. Данните са разпространени чрез онлайн платформа, регистрирана в Хамбург. По-рано това чрез този акаунт, който има 16 000 последователи, са разпространени и класифицирани данни за редица германски знаменитости. Според в. „Билд“ данни са откраднати не само от политици, но и от представители на някои музикални групи, телевизионни репортери и редица журналисти. Разкрити са и над 3,4 Гигабайта данни и лични снимки на известния сатирик Ян Бьомерман, който преди две години разгневи турския президент Ердоган със стихотворение. Самоличността на хакерите и мотивите им не са известни, се уточнява в информацията. Няма потвърждение дали всички данни са истински. Засега не е установен какъвто и да било принцип в избора на целите на хакерската атака. Именно по тази причина неясен е и източникът на атаката – толкова разнообразна информация едва ли би могла да бъде получена от едно място. В рамките на пресконференция на немското правителство говорителката Мартина Фиц заяви, че Ангела Меркел не е чувствително засегната от хакерската атака, но правителството на Германия гледа много сериозно на случилото се. Според първоначални данни, цитирани от в. Билд“, по-голямата част от изтеклите данни са истински, като засега не е ясно дали те идват от базите данни на Бундестага. Като вероятни източници на атаката се разглеждат държави като Русия и Китай, пише вестникът. При това Русия е особено заподозряна, заради дългогодишните масивни хакерски атаки срещу Германия. Освен това не се изключва връзката на Москва с дясноекстремистки групи в Германия. Смята се, че изтеклите сега данни най-вероятно са само част от плячката на киберпрестъпниците. Сред германските партии най-засегнати са съюза ХДС/ХСС (публикувани са данните на 405 депутати от Бундестага, Европарламента и местните парламенти. При социалдемократите потърпевши са 294 политици, а сред „Зелените“ - 105. При Левите засегнатите са поне 82-ма, а при свободните демократи – 28 депутати. Първоначалните разследвания в самите партии са установили, че хакерите най-вероятно са получили достъп до програмата за електронна кореспонденция Outlook (Microsoft).", "date": "2019.01.04", "title": "Хакери пуснаха данните на членовете на Бундестага, Меркел и стотици други политици (ОБНОВЕНА)"}
{"url": "https://www.monitor.bg:443/bg/a/view/nap-pogna-13000-firmi-za-izmami-s-dds-i-danyci-153652", "text": "Данъчните инспектори започват проверки на дружества, в чиито баланси за 2017 г. има големи материални запаси спрямо приходите от продажби. Ще бъдат проверявани близо 13000 дружества, като от приходното ведомство ще извършват и инвентаризации на място, за да установят точното количество на стоките. Според анализа на НАП при определено съотношение на материалните запаси и продажбите възниква съмнение, че част от тях са отдавна продадени без документи, като не са платени дължимите корпоративен данък и ДДС. На всички фирми в рисковата категория са изпратени писма в края на миналата година, като те имат възможност в едномесечен срок да извършат доброволна корекция, допълват от приходната агенция. Продължава и контролната кампания на НАП спрямо фирми с голяма касова наличност. Година след началото на проверките на НАП сумата, налична в касите на дружествата намаля с 5 млрд. лв., като беше отчетено увеличение на данъка върху дивидентите с над 130 млн. лв. В последния месец обаче при внезапни проверки са открити сериозни нарушения като наличност в касата на 21 лв. при стойност по отчет над 200 000 лв., както и внасяне на средства в деня преди инвентаризацията на касата и изтеглянето им на следващия ден. И на двете фирми са възложени ревизии за 5 години назад, на стотици други предстоят инвентаризации на касовите наличности, предупреждават от НАП. „Материалните запаси имат голям фискален потенциал. Ще насочим в тази кампания достатъчно ресурс, за да осигурим спазването на закона, продължаваме непрекъснато и с проверките за касови наличности, като основната ни цел е подпомагането на доброволното спазване на задълженията от страна на икономическите оператори.“, каза по повод кампанията зам. шефът на НАП Пламен Димитров.", "date": "2019.01.04", "title": "НАП погна 13000 фирми за данъчни измами"}
{"url": "https://www.monitor.bg:443/bg/a/view/ronaldo-prebori-svetovni-shampioni-za-porednata-si-nagrada-153650", "text": "Кристиано Роналдо получи наградата за най-добър футболист в света за 2018 г. на Globe Soccer Awards, която се връчва от Европейската асоциация на футболните агенти и от Европейската асоциация на клубовете. Наградата за португалското крило на \"Ювентус\" е пета подред, което е абсолютен рекорд. По традиция церемонията се проведе в Дубай. Кристиано изпревари световните шампиони с Франция Килиан Мбапе и Антоан Гризман. Награди бяха връчени и в още няколко категории. Призът за най-красив гол на изминалата година отново отиде при Кристиано Роналдо. Избрано беше попадението му за \"Реал\" (Мадрид) във вратата на \"Ювентус\" на четвъртфинала в Шампионската лига.   Най-добър треньор на годината е Дидие Дешан за спечелената с Франция титла на Световното първенство през 2018 година в Русия. За най-добра треньорска кариера беше отличен италианецът Фабио Капело.", "date": "2019.01.04", "title": "Роналдо срази световни шампиони за поредната си награда"}
{"url": "https://www.monitor.bg:443/bg/a/view/fotoizlojba-gol-sred-goli-shashna-tel-aviv-153624", "text": "Фотоизложба „Гол сред голи“ на арт проекта „Гол свят“ (Naked World) бе открита в Тел Авив. Във вернисажа се включиха около 20 членове на общността на израелските натуристи „Паштут“, които се срещнаха с авторите на проекта и с някои от моделите в изложбата. На нея са представени 25 работи, показващи човешката голота в най-неочаквани обстоятелства. „Винаги ме е интересувало следното: върви си някакъв сериозен човек с много сериозно изражение на лицето – би ли изглеждал все така сериозен, ако си свали костюма?! Сериозната физиономия обикновено не хармонира с голото тяло“, коментира авторът на идеята Александър Йонатан Видгоп, сценарист и режисьор на арт проекта. Видгоп е театрален режисьор и е подходил към фотопроекта като към спектакъл или филм. Той провел кастинг за участниците, които не трябвало да са професионални модели. „Търсехме обикновени хора с обикновени фигури, които почти винаги се срамуват от тялото си или са недоволни от него. Искахме да ги покажем такива, каквито са в действителност“, обяснява той пред израелски медии. Очаква се експозицията да бъде показана и в Европа, обогатена с още голи кадри.", "date": "2019.01.04", "title": "Фотоизложба \"Гол сред голи\" шашна Тел Авив"}
{"url": "https://www.monitor.bg:443/bg/a/view/sto-leva-za-bogojavlenskija-kryst-v-blagoevgrad-153655", "text": "   Сто лева ще получи от храма „Въведение Богородично“ този, който улови Богоявленския кръст от река Благоевградска Бистрица,  съобщи за „Монитор“ Аделина Стефанова, секретар на Светата обител. Празничният ден ще започне в неделя от 7.30 часа в храм „Въведение Богородично“, където ще бъде отслужен велик богоявленски водосвет, по време на който ще бъде осветен кръстът. Ритуалът по неговото хвърляне във водата ще започне от 10.30 часа на моста до паметника на Ильо Войвода. Записванията за участие в ритуала ще продължат до 10.00 часа в празничния ден. Всеки желаещ да се включи задължително трябва да е кръстен. Всяка година на Богоявление мераклиите да се хвърлят за кръста са винаги над 30-40. В Благоевград мъжкото хоро се нарича комитско.", "date": "2019.01.04", "title": "Сто  лева за Богоявленския кръст в Благоевград"}
{"url": "https://www.monitor.bg:443/bg/a/view/borisov-se-sreshta-s-kmetove-na-obshtini-153644", "text": "Какви са нормативните механизми за освобождаване на определени участъци от пътната мрежа у нас от заплащане на винетна такса - това ще обсъждат днес кметове на общини с премиера Бойко Борисов. Срещата беше насрочена, след като правителството включи Северната скоростна тангента в София в списъка на пътищата, за които се изисква винетка, но ще трябва да го изключи от този списък, заради разпореждането на премиера гражданите да пътуват удобно. Към момента Северната скоростна тангента е част от републиканската пътна мрежа и се поддържа от Агенция \"Пътна инфраструктура\", а до края на месеца работна група с представители на агенцията и Столичната община трябва да намерят законов механизъм, по който шофьорите да не плащат винетна такса, а в същото време пътната агенция да си осигурява приходи. ", "date": "2019.01.04", "title": "Борисов се среща с кметове на общини"}
{"url": "https://www.monitor.bg:443/bg/a/view/obviniha-atanas-kolev-v-plagiatstvo-153608", "text": "По-малко от два месеца след като бившите му продуценти от Stereo Room, компанията на Мария Илиева, изтриха песните на Наско Колев от Youtube, нов скандал се развихря около последния му проект „Нека“. Парчето направи своята премиера на 19 декември и само за две седмици събра 1 240 000 гледания. Потенциалният хит, който бързо се изкачи до номер 1 в класацията на платформата за видеосподеляне „Trending“ е като прераждане след трудностите на победителя във „ВИП Брадър: Женско царство“. Но бързо се оказа, че май като се обявява за автор на музиката, текста и аранжимента. С това обвинение излезе колежката му – певицата Вяра Атова във фейсбук. „Първо да кажа, че нямам абсолютно нищо против Атанас Колев, даже го харесвам като артист и също смятам, че се представи страхотно във VIP Brother, но не за това иде реч.... Може ли освен да вземеш мелодията от припева на последния ми сингъл “Ела Насам”, да вземеш и текста?!?! Аз ли нещо не разбирам ... така ли стават нещата вече, като взимаш по малко от разни парчета?!?  И това е директен въпрос към Атанас Колев, който се е писал като автор на музика, текст и аранжимент“, написа тя и допълни, че нейната песен е дело на Николай Николов X-a. В припевите си двете парчета имат сходни думи. Наско рапира: „Ела насам, по-насам, по-насам. Ела насам, много мога да ти дам“, а седем месеца по-рано Вяра е изпяла: „Ела насам, по-насам, по-насам. Чудесно знам какво да ти дам“. Видимо копирането не е дословно, а бийтът е близък в двете песни, но е същият като в още десетки парчета, които в момента е модерно да се правят. Атова намери поддръжници в социалната мрежа в лицето на колежките си Веси Бонева и Лорина Камбурова, но и доста хора критикуваха публикацията й с тезата, че не виждат нищо, което може да се нарече плагиатство. Въпреки директният призив за обратна връзка Наско така и не е коментирал под обвиненията на Вяра. Пред „Монитор“ тя разказа, че се е свързал с нея на лично съобщение в социалната мрежа. Първоначално я обвинил, че не може да коментира публично, „едва ли не аз съм сложила забрана, а такова нещо няма“, поясни певицата. След което допълнил, че не вижда нищо общо между двете песни. Пред нас Колев заяви същото. „Няма какво да се говори за това. Пуснете си двете песни една след друга и вижте дали има смисъл да се коментира плагиатство. коментира рапърът и отказа да влиза в повече подробности. „Това, че е по-популярен от мен не значи, че трябва да си мълча. Защото от дистанцията на времето, когато се забрави коя песен е излязла първа някой ще каже: Вижте я Вяра е плагиатствала Наско“, заяви певицата, която пусна сингъла си „Ела Насам“ в края на май 2018-та. Все още обаче обмисля дали да подаде иск срещу колегата си. „Знаем, че в нашата държава трудно може да докажеш подобно нещо. Пък и не знам дали ми се вкарва в разточителни дела“, колебае се Атова, която разбрала за евентуалното плагиатство след като много нейни приятели й изпратили песента на Наско. За момента просто иска: „Да не изглеждам като глупава блондинка, която не забелязва какво става. Не съм конфликтна, но не мога да замълча като толкова сериозно ми влизат в територията“, добавя Вара. Като музикант тя допуска, че в песните може да се чуят еднакви акорди или реплики, но за нея е необяснимо как чува еднакъв ритъм, мелодия и текст в двете конкретни парчета.", "date": "2019.01.04", "title": "Обвиниха Атанас Колев в плагиатство"}
{"url": "https://www.monitor.bg:443/bg/a/view/trymp-posochi-uiljam-bar-za-glaven-prokuror-153653", "text": "Американският президент Доналд Тръмп официално внесе в сената кандидатурата на Уилям Бар за главен прокурор. Това съобщи пресслужбата на Белия дом. Обсъждането на кандидатурата на Бар ще се проведе в Сената на 15 и 16 януари, разкрива телевизия Си Би Ес. След като кандидатурата му бъде одобрена от правната комисия, решението трябва да бъде взето от сената, където мнозинството принадлежи на републиканците. Ако бъде назначен от главен прокурор, Бар ще получи контрол не само върху американското министерство на правосъдието, както и върху разследването на предполагаемата намеса на Русия в президентските избори в САЩ. Това разследване е водено от специалния прокурор Робърт Мюлер. Както припомня в. \"Уолстрийт джърнъл\", Бар вече критикува някои аспекти на разследването. Уилям Бар е бил главен прокурор от 1991 г. до 1993 г. по време на президентския мандат на Джордж Буш-старши. Междувременно президентът Тръмп поздрави демократа Нанси Пелоси за избирането й за председател на Камарата на представителите, предадоха световните агенции. \"Надявам се, че ние ще можем да работим заедно и ще свършим доста неща, като инфраструктури и много други неща. И аз знам, че те наистина го искат\", каза Тръмп, визирайки демократите. Той определи избирането на Пелоси за председател на Камарата на представителите като \"страхотно, страхотно постижение\". На произведените през ноември междинни избори за Конгрес в САЩ републиканците на президента запазиха мнозинството си в Сената, но демократите установиха контрол над Камарата на представителите. Вчера Нанси Пелоси, демократ от Калифорния, бе избрана отново за председател на долната камара на Конгреса. Пелоси е първата жена, заемала този пост - третия в държавната йерархия в САЩ. Тя вече бе председател на Камарата на представителите от 2007 до 2011 г. Тръмп поздрави Пелоси на импровизирана пресконференция, която даде в стаята на Белия дом за пресбрифинги. Любопитното е, че той посети тази стая за първи път, откакто стана президент на САЩ преди близо две години. \"Здравейте, всички. Това е великолепно място\", заяви в началото Тръмп. По-късно новата Камара на представителите в Конгреса на САЩ, доминирана от демократите, одобри два законопроекта за финансиране на федералното правителство. Те обаче не предвиждат пари за изграждане на стена по границата с Мексико, както иска президентът Доналд Тръмп, и на практика няма шанс да бъдат приети, предадоха световните агенции. Гласуването до голяма степен бе по партийна принадлежност. Одобряването на двата текста още през първия ден от работата на новата Камара на представителите има символно значение, но е малко вероятно да доведе до изход от задънената улица, довела до частично спиране на работа от федералното правителство. Първият законопроект, одобрен с 239 гласа \"за\" при 192 \"против\", предвижда временно финансиране на министерството на вътрешната сигурност до 8 февруари. Вторият, одобрен с 240 гласа \"за\" при 190 \"против\", осигурява финансиране на редица министерства, включително на земеделието и на вътрешните работи, до 30 септември. Очаква се контролираният от републиканците Сенат да отхвърли двата законопроекта. А дори горната камара на Конгреса да ги одобри, се очаква президентът да им наложи вето. Една четвърт от федералното правителство на САЩ е парализирана от 22 декември, тъй като републиканците и демократите не могат да се разберат за нейното финансиране. Тръмп свика лидерите на двете партии на нова среща в Белия дом днес по обед, за да търсят решение на проблема. Ситуацията обаче изглежда патова. След подобна среща в сряда Тръмп предупреди, че спирането на работа от част от федералното правителство може да продължи още дълго време.", "date": "2019.01.04", "title": "Тръмп посочи Уилям Бар за главен прокурор"}
{"url": "https://www.monitor.bg:443/bg/a/view/kristian-kostov-dava-ton-za-pesen-v-rialiti-v-kitaj-153595", "text": "Кристиан Костов ще влезе с песен на уста в култовото риалити предаване Singer, излъчвано в Китай. Певецът, който ни даде повод за национална гордост с второто си място на „Евровизия“ през 2017 г., е единственият чуждестранен гост в шоуто, като участието му бележи третата година, в която световна звезда огрява ефира в азиатската страна. През 2016 г. на сцената на Singer се качи казахстанският певец Димаш Кудайберген който си завоюва среброто. Миналата година пък трофеят отиде в ръцете на номинираната за „Грами“ R&B звезда Джеси Джей. Дали Костов ще се пребори за първото място, ще разберем от 11 януари, когато ще стартира предаването в Китай. Очаква се епизодите да се проточат до април. В тях отличникът от X Factor е промотиран като български певец. Към азиатската страна Костов замина още в първите часове на новата година. Стотици фенове посрещнаха изпълнителят на Get It на терен, като настоятелно се редяха на опашка за селфи и автограф. Със стъпването си на терен, Крис веднага се захвана за работа, като промоционалното видео, с което ще бъде обявено участието му в Singer 2019 е вече заснето и се очаква да направи премиерата си съвсем скоро. Междувременно навръх Нова година руският Първи канал включи Костов в празничната си програма. Там той блестя с изпълнението си на Beautiful Mess. Певецът бе позициониран пред елха на открита пързалка в Москва. Около него със съчетание на леда впечатли шампионката по фигурно пързаляне Евгения Медведева. Припомняме, че именно на фона на тази песен тя танцува и в рамките на галавечерта на Гран при “Скейт Канада” в края на октомври.", "date": "2019.01.04", "title": "Кристиан Костов дава тон за песен в риалити в Китай (СНИМКА)"}
{"url": "https://www.monitor.bg:443/bg/a/view/sofija-praznuva-141-godini-ot-osvobojdenieto-si-153659", "text": "София отбелязва на 4 януари 141 години от Освобождението на града от турско робство. С празнично биене на камбаните на централните софийски храмове, благодарствен молебен и литийно шествие ще бъде отбелязана годишнината от навлизането на руските войски под предводителството на генерал Йосиф Владимирович Гурко в София и освобождението на града от турско робство. София е освободена преди 141 години без насилия, без пожари, както се е планирало, без избиване на населението. Тук бързата реакция на руските войски, които проникват светкавично в града и съпротивата на западните консули, които са отказали да го напуснат, както и волята на жителите на града, водят до неговото освобождение през 1878 г. Благодарственият молебен беше в храм „Света Неделя”, където се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко. Благодарственият молебен ще се състои в храм „Света Неделя” от 10.00 ч. Именно там преди 140 години се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко. Литийното шествие и поднасянето на цветя и венци пред паметниците на Генерал Гурко и Цар Освободител ще бъде от 10.30 ч., а от 11.00 ч. ще се състои литературно-музикална програма и поднасяне на венци пред паметника на Българския опълченец.", "date": "2019.01.04", "title": "София празнува 141 години от Освобождението си"}
{"url": "https://www.monitor.bg:443/bg/a/view/vynshno-ne-hodete-v-tajland-idva-burja-153656", "text": "В редица популярни туристически дестинации в Тайланд като Пукет, Кох Самуи и Краби се очакват проливни дъждове и вятър. Министерството на външните работи препоръчва на българските граждани, които възнамеряват да пътуват до посочените дестинации, да отложат плановете си до нормализиране на ситуацията. Сънародниците ни, пребиваващи в посочените райони, следва да проявят предпазливост и да спазват стриктно указанията за безопасност на компетентните служби. При нужда от съдействие българските граждани могат да се свържат с посолството на България в Джакарта, както и със Ситуационния център на Външно министерство. Тропическата буря Пабук навлезе на територията на Южен Тайланд. Очаква се към 5 януари да достигне региона на остров Пукет и границата между Тайланд и Мианмар.", "date": "2019.01.04", "title": "Външно: Не ходете в Тайланд, идва буря"}
{"url": "https://www.monitor.bg:443/bg/a/view/d-r-veselin-vasilev-bylgari-prouchvat-moje-li-da-ima-obitaema-baza-na-lunata-153619", "text": "Необходими са 8 милиона специалисти по космически технологии, казва в интервю пред \"Монитор\" изп. директор на клъстер за аерокосмически технологии. - Това наистина е голям технически успех, защото може да бъде мисията, която за първи път от 40 години ще предостави материал от лунната повърхност на Земята. Бих го определил като голям пробив. Целта на тази мисия е много интересна, защото е свързана с дългосрочните планове на Китай да се установи като водеща космическа сила, която конкурира САЩ. Конкретната мисия цели да изследва един район на Луната, който е формиран от създаването й като небесно тяло - няколко милиарда години назад във времето. Мястото позволява да се изследва материал, свързан с основната структура на планетата, излязъл на повърхността. Това ще позволи да се установи какъв е потенциалът за използване на минералните ресурси и суровините на Луната за изграждане на обекти там. Тази мисия ще изследва нови части от Луната, които досега не са били проучвани. - Искам първо да уточня, че обратната страна на Луната не е тъмна, както смятат повечето хора. Просто не се вижда от Земята, а там също грее слънце. Поради движението на Луната и Земята няма пряка видимост. Съответно радиовълните не могат да достигнат до тази страна, няма директна радиокомуникация. А знаете, че тя е основната за управлението на всякакви системи. По този начин е трудно да се изследва, защото няма толкова добре развити роботизирани системи. Заради това досега не е бил изпращан космически апарат там. Новото в китайската мисия е, че разполага с друга архитектура, която позволява да се осъществява друга комуникация с Луната. Екипът разполага с орбитална станция, която обикаля около Луната и ретланслира информацията към Земята. По този начин данните могат да се анализират. - Кратерът е формиран преди няколко милиарда години. Той представлява терен, формиран от удар на небесно тяло с Луната в ранните стадии на формирането. Като структура представлява скали, произлезли от сърцевината на Луната. По този начин позволява да се изследва този материал. Най-вероятно китайският екип е избрал равна площадка, защото апаратът не може да има голяма проходимост. Но е важен съставът на самата повърхност, защото произлиза не от горните части на планетата, а от вътрешността. Това позволява, без да се правят дълбоки сондажи в недрата на Луната, да се проучи какъв е потенциалът за използването на нейните минерални ресурси. - Искам отново да подчертая, че въпреки че се говори за Марс като една атрактивна дестинация, Луната на практика в момента концентрира усилията за практическото усвояване на нови технологии по Космоса. Китай дори планира през 2030 година да имат космонавти на Луната. В момента дори се разработва ракетата Long, която ще позволи на космонавтите да стъпят на лунната повърхност. През втората половина на 2019 година пък Индия също планира да изпрати лунната сонда, подобна на китайската. Това е друга разработка, но отново има орбитален модул, който ще спусне луноход. Това е мисията „Чандраян-2“. В сътрудничество с европейската космическа агенция САЩ също много активно работят по програма за създаване на международна космическа станция около Луната. Тоест, следващият етап ще бъде създаване на такава станция, която ще бъде обитавана и ще позволи много по-лесно да се доставят товари и ресурси на Луната и да се прави връзката със Земята. - Луната е много по-привлекателна за космическата индустрия и тук вече много широко навлиза и частният сектор. В момента НАСА работи с няколко частни фирми и сключва договори за доставка на комерсиални товари на Луната. Създава се една цяла инфраструктура, за да може човечеството да достигне до Луната, да изпраща хора, да използваме ресурси. - Все още не е ясно дали бизнесът има икономическа възвращаемост. Има първоначални изследвания, които показват, че минералите, които се намират на Луната, имат добра комерсиална стойност. Може да се използват за построяване на лунни бази. По този начин няма да има нужда да се извозват материали от тук, а да се използват от Луната, което е много по-евтино. Всичко това е свързано с проучване как изобщо човек може да се засели на Луната. - Има големи възможности, защото изследвания твърдят, че в световен мащаб през следващото десетилетие ще са нужни 8 милиона инженери и специалисти в областта на космическите технологии. Има голям глад за специалисти. България участва в тези изследвания от много време. Нека тук споделя, че в първата мисия „Чандраян-1“ участваше български дозиметър. В момента български екипи чрез инициативи на НАСА участват в симулация на виртуална база на Луната за проучване на възможността да се създаде лунна база, която да е обитавана от хора. Всяка година се провеждат тренинги на различни екипи от цял свят. Всеки един от тях трябва да пресъздаде виртуално определен компонент от тази лунна база. От нашата страна до момента участват студенти от Софийския университет, от Военноморското училище във Варна и др. Техният принос ще е свързан с жилищната зона, която трябва да се обитава от астронавтите, както и космическата оранжерия, където ще се създават храните. - Темата за усвояването на Космоса е ключова. Става дума за изследвания за осигуряване на човешкия живот там. Действително много малък брой хора са живели в Космоса - и то в много близък район около Земята и при изкуствени условия. Търсят се нови условия, които могат да позволят човек постоянно да живее в космическото пространство. Затова България има възможност да насочи усилията в тази посока. Това е гореща тема, която тепърва ще позволи младите хора да имат принос. Ние нямаме капацитета да изработим лунна ракета или космически станции да речем, но можем да участваме в технологии и компоненти, свързани с жизнеобезпечаването. Знаете, че българската оранжерия е една от първите, която летя на космически станции. Следващият етап е да отглеждаме храна в Космоса - растения, може би животни в един момент. Трябва да се прецени например какъв обем растителна маса трябва да бъде отгледана на Луната, за да осигури достатъчно кислород и хранителни вещества за база на Луната. Тази година ще организираме и няколко екипа от студенти, които искат да участват в тези симулации, целта е съвсем практическа. Това е възможност младите хора да участват в реални мисии. - На практика в момента тези технологии позволяват да се отглеждат много малки количества растения в орбита. Може би сте виждали в репортажи как космонавти си откъсват свежа салата. Но те са в лабораторни количества, които показват, че това е възможно. Трябва да се покаже, че това е устойчива система, която да генерира всички продукти като кислорода, да рециклира водата, така че да няма нужда да се доставят ресурси от Земята. Дори китайската сонда, която сега кацна на обратната страна на Луната, е програмирана да проведе биологични експерименти как могат различни семена да растат там. Китайците например смятат, че лененото семе е устойчиво на радиация и може да расте в тези условия. Искат да видят и копринените буби дали може да виреят там. - Да, радиацията е един от основните фактори, както и температурните разлики. Не е ясно и как тези растения ще са в безтегловност. Така че има още много неясноти, това е огромно поле за работа. Това е горещата тема за развитие. Изпълнителен директор на клъстер за аерокосмически технологии, изследвания и приложения - CASTRA, който обединява експертизата на 20 високотехнологични МСП, водещи ВУЗ и академични организации с цел развитие на сектора на космическите изследвания и индустрия Завършил е Образцова математическа гимназия „Акад. К. Попов“ в Пловдив, има магистърска степан по приложна физика от ПУ „П. Хилендарски“ и докторат по електроника от Университета на Льовен, Белгия Има около 20 години опит във водещи технологични компании в Европа и САЩ Лектор в магистърска програма „Аерокосмическо инженерство и комуникации“ към Физическия факултет на СУ „ Св. Климент Охридски“", "date": "2019.01.04", "title": "Д-р Веселин Василев: Българи проучват може ли да има обитаема база на Луната"}
{"url": "https://www.monitor.bg:443/bg/a/view/kubinci-letjat-v-chujbina-v-tyrsene-na-izgodni-i-deficitni-stoki-153649", "text": "Всеки следобед стотици кубинци наводняват кръстовищата в столицата на Хаити, най-бедната страна в Северното полукълбо, в търсене на дрехи, електрически крушки, парфюми и други стоки, които са дефицитни в родината им, информира Асошиейтед прес.  \"Кубинският пазар\" в Порт о Пренс е част от търговия, която според оценките ще превиши 2 млрд. долара и се подхранва от увеличената свобода на кубинците да пътуват в чужбина.  Облекло, домашни потреби, железария, продукти за лична хигиена и други стоки в държавните магазини в Куба са два или три пъти по-скъпи, отколкото в други страни, при положение че изобщо се продават на острова. Държавният монопол на Куба върху вноса и износа освен това изключва малкия, но жизнен частен сектор, в който работят над половин милион души, често печелещи три или четири пъти повече от заплатите в държавните предприятия.  кубинците масово летят до леснодостъпни дестинации като Порт о Пренс, Панама сити, Канкун, Гвиана, Тринидад и Тобаго и дори Москва, където натъпкват куфарите си със стоки за лична употреба или препродажба у дома.  В Панама, в свободната търговска зона \"Колон\" има \"Малка Хавана\", където през 2017 г. кубинците са похарчили 308 милиона ( ), а за 2018 г. показателят е на път да се увеличи с 8%, посочва помощник-генералният управител на зоната Луис Карлос Саенс.  Панама толкова нетърпелива да привлече кубинския бизнес, че посолството й в Хавана започна да издава на място \"туристически карти\" на кубинците с разрешителни за частен бизнес, заобикаляйки необходимостта от продължителен процес по издаване на визи.  Този вид туризъм диверсифицира търговията, дълго време съсредоточена около Южна Флорида, при която кубинците със семейни връзки в САЩ разчитаха на роднините си за осигуряване на стоки за лична употреба или бизнес цели. Това прекрати обработката на молбите за визи в дипломатическата мисия и принуди кубинците да пътуват до трети страни, за да кандидатстват за разрешение да пътуват до САЩ.  Кубинците са похарчили над 2 млрд. долара през 2017 г. за стоки, които да донесат у дома, оцени в доклад от август Хаванската консултантска група с централа в Маями. Тези разходи се равняват на между 2 и 5% от брутния вътрешен продукт на Куба, според различни оценки.  пренасящи стоки за препродажба, технически е забранена според някои официални изявления, но рядко се преследва от властите.  Хаити, която се бори с нарастващо насилие и обезценяване на националната валута, изглежда привлича все повече кубинци, пазаруващи в чужбина.  В квартала около \"Кубинския пазар\" десетки кубинци въртят семейни хотели за пазаруващите, взети под наем от хаитяни. Десетки хаитянски \"водачи\" пък помагат на кубинците да издирят специфични стоки.  Кубинци, интервюирани на пазара, разказват, че харчат около 700 д. за самолетни билети, храна и настаняване и още 700 д. за стоки, които да препродадат с достатъчно голяма надценка, за да изкарат печалба от неколкостотин долара на пътуване. Повечето посочват, че пътуват почти всеки месец, изкарвайки допълнително над 2000 д. месечно в страна, където годишната държавна заплата е под 400 долара.", "date": "2019.01.04", "title": "Кубинци летят в чужбина в търсене на изгодни и дефицитни стоки"}
{"url": "https://www.monitor.bg:443/bg/a/view/apple-razocharova-investitorite-i-potopi-v-cherveno-svetovnite-borsi-153648", "text": "Акциите на Apple се сринаха с 10% днес, а световните фондови пазари бяха заляти от разпродажби. Това стана, след като американският технологичен гигант съобщи за намаляване на продажбите на своя водещ продукт, iPhone, най-вече на ключовия китайски пазар. Инвеститорите приеха това като сигнал, че световната икономика се забавя. Технологичният гигант изтри за един борсов ден 74,6 милиарда долара от пазарната си стойност. Акциите на компаниите производители на части за мобилни телефони също поевтиняха. Това е най-големият спад на акциите на Епъл от 2013 г. Caмo зa 3 мeceцa ĸoмпaниятa oт Kyпepтинo е загубила 446 млpд. дoлapa oт пaзapнaтa cи ĸaпитaлизaция, ĸoeтo e в пъти пoвeчe oт cтoйнocттa нa гoлeми ĸoмпaнии ĸaтo Wеllѕ Fаrgо, МсDоnаld'ѕ, Соѕtсо и Rауthеоn, пocoчвa СNВС. Bлoшeнитe oчaĸвaния нa Аррlе зaмъглиxa пpoгнoзитe зa пeчaлбaтa нa шиpoĸ cпeĸтъp oт ĸoмпaнии - oт дocтaвчицитe нa пoлyпpoвoдници дo тъpгoвцитe нa eлeĸтpoниĸa. Асошиейтед прес отбелязва, че новината за спада на продажбите на айфон е разтърсила пазарите и е засилила опасенията за забавяне на световната икономика. Ситуацията бе влошена допълнително от изненадващо слаби данни за американското промишлено производство. Акциите на технологичните компании като цяло се понижиха на Уолстрийт днес с 5 процента - най-сериозният спад от 2011 г. Промишленият индекс Дау Джоунс изгуби 660 пункта (2,8 процента от стойността си), спадайки до 22 686 пункта. По-широкообхватният индекс Стандард енд Пуърс 500 се понижи с 62 пункта (2,5 процента) до 2447 пункта, а индексът на високотехнологичните дружества Насдак - с 202 пункта (3 процента) до 6463 пункта. Облигациите поскъпнаха, като тяхната доходност намаля рязко, тъй като инвеститорите потърсиха \"сигурни убежища\" за вложенията си. Cъвĸyпнocттa oт лoши нoвини pязĸo пpeĸъcнa нaй-дoбpия пeтднeвeн циĸъл нa пaзapa нa aĸции oт 2011 г. нacaм, ĸaтo Ѕ&Р 500 бeшe нaтpyпaл пeчaлбa oт 7.2%. Aзиaтcĸитe пaзapи ce тъpгyвaxa cмeceнo, ĸaтo япoнcĸитe aĸции и индeĸcи пaднaxa, a ĸитaйcĸитe лeĸo ce пoвишиxa. Япoнcĸият Nіkkеі 225 ce пoнижи c 2.68% в cлeдoбeднaтa тъpгoвия, дoĸaтo индeĸcът Торіх cпaднa c oĸoлo 1.9%, ĸaтo пoчти вcичĸи ceĸтopи oтчeтoxa cпaд. Цeннитe ĸнижa нa гoлeми ĸoмпaнии ĸaтo ĸoнглoмepaтa Ѕоftbаnk ce пoнижиxa c oĸoлo 3.3%, a тeзи нa Fаѕt Rеtаіlіng, ĸoмпaниятa зaд мaгaзинитe зa oблeĸлo Unіqlо, cпaднa c близo 6%.", "date": "2019.01.04", "title": "Apple разочарова инвеститорите и потопи в червено световните борси"}
{"url": "https://www.monitor.bg:443/bg/a/view/jylt-i-oranjev-kod-za-stud-i-snjag-v-njakolko-oblasti-153642", "text": "Днес още преди обяд от север валежите ще започнат да отслабват и спират, най-късно, вечерта, в Рило-Родопската област и югозападните райони. След обяд и вятърът ще отслабва. Застудяването ще продължи и максималните температури ще са между минус 3 и 2 градуса. Атмосферното налягане ще се повишава и след обяд вече ще е по-високо от средното за месеца. Жълт код заради очаквани валежи от сняг и силен вятър е обявен за общо 13 области в страната - Монтана, Враца, Ловеч, Габрово, Благоевград, Пазарджик, Пловдив, Хасково, Кърджали, Смолян, Ямбол, Варна и Добрич. В други две области предупреждението е от по-висока оранжева степен - Бургас и Сливен.   В сутрешните часове ще бъде с умерени снеговалежи, в комбинация със силен до бурен вятър от север-североизток с пориви 30 м/с. В тези райони ще има условия за виелици и навявания. Очаква се да се образува снежна покривка до 10-15 см.  В планините ще е облачно с валежи от сняг. До сутринта в Рило-Родопския масив и западните и централните райони на Стара планина снеговалежите ще са значителни, все още ще е ветровито със силен, временно бурен вятър от север-североизток и ще има условия за навявания.   По Черноморието ще бъде предимно облачно и ще има валежи от сняг, по Южното Черноморие - преди обяд значителни. Ще е ветровито - през нощта и преди обяд със силен до бурен вятър от север-североизток. След обяд валежите ще спират, вятърът ще отслабва. Максималните температури ще са между 0-2 градуса. Вълнението на морето ще бъде 4-5 бала. Температурата на морската вода е около 7 градуса.", "date": "2019.01.04", "title": "Жълт и оранжев код за студ и сняг в няколко области"}
{"url": "https://www.monitor.bg:443/bg/a/view/opel-pregazi-69-godishna-jena-v-snega-153647", "text": "   69-годишна жена беше прегазена от лека кола „Опел“ вчера в късния следобед. Трагичния инцидент е станал в 17:38 часа в благоевградския квартал „Еленово“,  на ул. „Пею Яворов“ срещу хотел „Езерец“. Вече се смрачавало, а жената решила да пресeче натоварената по това време  с трафик улица на неразрешено място. За слабата видимост допринесъл и снеговалежа в тези минути. Лекият автомобил “Опел” се движел в посока кв.”Струмско”, но видял в последния момент пресичащата пешеходка. При последвалия удар я изхвърлил директно на тротоара. Веднага е подаден сигнал на телефон 112 , но до идването на линейката с екип на Спешен център , пострадалата жена починала. Шофьорът на опела е на 45 години, съобщиха от полицията.  Причините за катастрофата се изясняваха до късно вечерта от дежурна оперативна група. Участъкът е слабо осветен, мястото забранено за пресичане, а пътната настилка мокра, коментираха шофьори. Това е втората жертва в Благоевград за едно денонощие. Завчера токов удар уби 45-годишният строителен бизнесмен Борислав Борисов, докато монтираше реклама на билдборд в Кресненското дефиле.", "date": "2019.01.04", "title": "„Опел“ прегази 69-годишна жена в снега"}
{"url": "https://www.monitor.bg:443/bg/a/view/do-grobishtata-na-varna-i-letishteto-na-plovdiv-s-vinetka-153629", "text": "Във Варна до гробищния парк „Тополи“ с кола може да се пътува само с винетка. Същото важи и за летището на втория по големина град Пловдив, научи „Монитор“. Кметът на Варна Иван Портних ще поиска винетните стикери за жителите на селата Тополи и Константиново, както и на вилните зони около Варна със северната скоростна тангента. За да бъде намерен справедлив вариант за варненци, кметът Иван Портних започва преговори с Агенция „Пътна инфраструктура“. Те ще са за отмяна на винетките и за пътни участъци край Варна, съобщиха от кметския кабинет. В морската столица Тополи и Константиново са част от община Варна, но живеещите там пътуват до града по шосета, които са част от републиканската пътна мрежа. Затова в момента, за да отидат на работа или да закарат децата си на училище с кола, трябва да имат винетка. Такава е ситуацията и за варненци с адресна регистрация на север от града тъй като и курортът Златни пясъци е на общинска територия. Варненци припомнят, че още през 2005 г., месеци след въвеждането на винетните стикери от общината са поискали от правителството Това са пътищата до курортен комплекс Златни пясъци и до Тополи и Константиново. За целта табелите, указващи края на града, трябваше до бъдат преместени, а автомобилите да се движат в посочените зони без винетки. В Пловдив пък проблемът с пътуването до летището се изостря и от факта, че до аерогарата няма как да се стигне с друг транспорт, освен с лека кола. Влакът, пътуващ по жп линията от Пловдив към Асеновград и обратно не спира на летище Пловдив. Спирката „Маврудово”, както е обявявана от говорителите на БДЖ, по гарите, се намира току до входа на военната авиобаза. Качи ли се човек на трена с куфарите си и е за летището, и никак не е сигурно, че ще стигне навреме за полета си. Редовна автобусна линия между областния център и летището на Пловдив, защото аеропортът се намира в съседна община. До жп гарата в Разград гражданите на областния център също не могат да стигнат, ако нямат винетка. В Габрово е възможно да възникнат спорове да има за пътуването към кв. Войково, което става по пътя към Севлиево. В Монтана пък общината от няколко години чинно си плаща винетки за сметоизвозващите автомобили, които ползват малка отсечка от държавния път, за да стигнат до депото за битови отпадъци, отдалечено само на 2 км на града. Кметовете на Смолян и Търговище казаха за „Монитор“, че не очакват проблеми с пътуването по републиканските пътища в чертите на градовете и всичко ще бъде, както досега. От общината в Петрич, поясниха, че нямат информация по казуса. След като премиерът Бойко Борисов разпореди по Северната скоростна тангента на София да не се плаща пътна такса, бе решено да се демонтират табелите за винетки на магистралната отсечка. Вчера това все още не бе направено и най-вероятно ще стане в следващите дни. За днес е насрочена среща между министър-председателя и ръководството на Националното сдружение на общините (НСОРБ) за решаване на казусите с винетките по републиканските шосета, минаващи през населените места.", "date": "2019.01.04", "title": "До гробищата на Варна и летището на Пловдив с винетка"}
{"url": "https://www.monitor.bg:443/bg/a/view/800-bylgari-protestiraha-v-kioln-zaradi-smyrtta-na-4-godishno-dete-153646", "text": "Близо 800 българи протестираха пред клиника в западния германски град Кьолн заради смъртта на момиченце, съобщава \"Дьокотидиен\". 4-годишната Селин починала, след като била прегледана в спешното отделение на медицинското заведение малко преди Коледа. Момиченцето, чиито родители са дошли от България, имало висока температура - близо 40 градуса според майка й, 28-годишната Вероника. Лекарят, който прегледал Селин, обаче казал, че тя просто е хванала вирус, и й предписал ибупрофен, с който да бъде лекувана вкъщи, разказал бащата Норджан, също на 28 години. Впоследствие момиченцето починало.   Близо 800 души, предимно роднини и приятели на семейството от България, се събраха вчера на протест в Кьолн пред клиниката в квартал Порц. В. \"Билд\" публикува снимки от демонстрацията, на която се издигат лозунги \"Протест\" и \"Искаме лекарите да спасяват децата ни, а не да ги оставят да умират\".", "date": "2019.01.04", "title": "800 българи протестираха в Кьолн заради смъртта на 4-годишно дете"}
{"url": "https://www.monitor.bg:443/bg/a/view/pri-vloshavane-na-vremeto-shte-spirat-dvijenieto-153645", "text": "Около 1200 души и над 300 машини още от снощи са на терен и обработват превантивно настилките на републиканските пътища предвид очакваните снеговалежи и понижението на температурите, съобщи инж. Михаил Рашков, директор на дирекция „Поддържане на пътната инфраструктура“ и ръководител на Междуведомствения щаб за зимната обстановка, в които участват представители на Агенция „Пътна инфраструктура“, „Пътна полиция“, ИА „Автомобилна администрация“ и др. Прогнозата на метеоролозите е за снеговалежи в Южна България. В петък за областите Бургас и Сливен е определен оранжев код и са възможни поледици. Областните пътни управления и снегопочистващите фирми работят на 24-часов режим и са в готовност. Инспектор Илия Георгиев от „Пътна полиция“ подчерта, че при влошаване на времето има готовност да се спира движението на превозните средства над 12 тона, за да се извърши качествено снегопочистване на пътното платно. Той апелира шофьорите, тръгвайки да не забравят, че се пътува при зимни условия и да са добре подготвени - с изправни технически автомобили, с подходящи гуми и достатъчно гориво, да карат със съобразена скорост и повишено внимание, като спазват дистанция. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg и по всяко време от денонощието на тел. 0700 130 20 в АПИ.", "date": "2019.01.04", "title": "При влошаване на времето ще спират движението  "}
{"url": "https://www.monitor.bg:443/bg/a/view/bukmejkyri-otrejdat-triumf-za-rodi-se-zvezda-na-globusite-153640", "text": "„Роди се звезда“ ще е големият победител на предстоящата 76-а церемония по връчването на наградите „Златен глобус“. Това предвиждат букмейкърските сайтове предвид коефициентите, които отреждат на номинираните в ключовите категории. „Роди се звезда“ е фаворит за спечелването на голямото отличие за най-добър филм. Лейди Гага, която направи зашеметяваща роля като плахо пристъпващата в трънливия път на шоубизнеса Али, пък вероятно ще прибере статуетката за най-добра актриса в драма. Брадли Купър също го очаква актьорски приз, в случай че прогнозите на букмейкърите се окажат верни. Макар да служи и като режисьор на продукцията, той най-вероятно ще отстъпи наградата в тази категория на Алфонсо Куарон, чийто „Рома“ пък е гласен за най-добро чуждоезично заглавие. Сред претендентите за най-добър филм - мюзикъл или комедия, към момента предимство се дава на „Зелена книга“. Крисчън Бейл („Вице“) пък е най-спряганото име за лауреата в актьорската категория в тези два жанра. На телевизионния фронт, както по брой номинации, така и по големината на шансовете за триумф, убедителен лидер е минисериалът „Убийството на Джани Версаче“. Церемонията по раздаването на престижните отличия на Асоциацията на чуждестранните журналисти ще се състои на 7-и януари от 6 ч. сутринта българско време. Водещи на събитието ще бъдат актьорите Сандра О и Анди Самбърг. Отвъд Океана гала вечерта ще бъде излъчвана по телевизията NBC, като безплатни стриймове на живо ще бъдат провеждани по YouTube TV, Hulu Live TV и др. Платформите обаче са достъпни единствено на територията на САЩ. У нас ще можем да проследим кои са големите победители на отличията „Златен глобус“ с няколко часа закъснение – от 21 ч. на 7-и януари, в ефира на KINO NOVA.", "date": "2019.01.04", "title": "Букмейкъри отреждат триумф за „Роди се звезда“ на Глобусите"}
{"url": "https://www.monitor.bg:443/bg/a/view/siti-udari-livyrpul-v-shampionskija-maraton-153641", "text": "Водачът в класирането на Премиър лийг \"Ливърпул\" допусна първа загуба през сезона. Това се случи в 21-ия кръг при гостуването на настоящия шампион \"Манчестър Сити\", който скъси на 4 точки изоставането си от мърсисайдци след драматичен успех с 2:1 и направи битката за титлата още по-свирепа. Серхио Агуеро и Льорой Сане отбелязаха головете за \"гражданите\", а Роберто Фирмино беше точен за \"Ливърпул\". Преди почивката, при 0:0, Садио Мане уцели гредата. Мачът оправда огромните очаквания с непримиримата битка от първата до последната секунда, постоянната интрига и няколко брилянтни изпълнения. Първото полувреме беше подчинено изцяло на тактическото надиграване, а през втората част двата отбора демонстрираха какво могат в атака. \"Ливърпул\" дори завърши мача с по-голямо притежание на топката, което много рядко се случва срещу отбори, водени от Гуардиола, но победата бе за \"Манчестър Сити\".  ", "date": "2019.01.04", "title": "\"Сити\" удари \"Ливърпул\" в шампионския маратон"}
{"url": "https://www.monitor.bg:443/bg/a/view/kazka-vlizat-v-ukrainskata-nadprevara-za-evrovizija-153639", "text": "Популярната група KAZKA, чийто хит „Плакала“ бързо си проправи път към сърцата и на българските меломани, ще протегне ръка към победата в предстоящата Евровизия. Александра Зарицкая, Дмитрий Мазуряк и Никита Будаш обявиха преди броени часове, че ще влязат в надпреварата, с която Украйна ще избере своя представител на песенния конкурс напролет. Това ще бележи втория опит на създадената през 2017 г. банда да пробие на Евровизия. Тази година конкурсът  ще се проведе от 14 до 18 май в Тел Авив, като дизайнът на сцената е вече готов. След три поредни силни участия от българска страна, този път роден изпълнител няма да присъства на големите финали. Междувременно в последните дни на миналата година музикантите от KAZKA пуснаха и английската си версия на „Плакала“ – Cry. Към момента, след 6 дни живот в платформата на YouTube, песента има близо 1 милион гледания.", "date": "2019.01.04", "title": "KAZKA влизат в украинската надпревара за Евровизия"}
