{"url": "http://www.monitor.bg/a/view/87035-%D0%A1%D1%8A%D0%B4%D1%8A%D1%82-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BE%D1%82%D0%BD%D0%B5%D0%BC%D0%B0%D0%BD%D0%B5-%D0%BD%D0%B0-22-%D0%BC%D0%BB%D1%80%D0%B4-%D0%BB%D0%B2-%D0%BE%D1%82-%D0%91%D0%93-%D0%9C%D0%B0%D0%B4%D0%BE%D1%84/", "text": "\n                    \n\n\nСкандалният Софийски градски съд (СГС), който отявлено брани интересите на олигарсите у нас, буквално блокира делото за отнемане на имане за близо 2,2 млрд. лв. от банкера беглец Цветан Василев. До това се стига, след като 15-и състав на гражданското отделение на СГС е решил да изпрати преюдициално питане до Съда на Европейския съюз (СЕС) в Люксембург с питане дали гражданската конфискация у нас отговаря на европейското право.\n\nПитането е изпратено миналия четвъртък, а докато магистратите от Люксембург се произнесат по зададения въпрос, делото у нас е спряно.\n\n\n\nно практиката е показала, че минималният срок, който отнема на магистратите в Люксембург, за да вземат решение, е поне две години. Въпросът на българския съдия, решил по този начин реално да блокира за две лета конфискацията на имуществото на БГ Мадоф, подозрително наподобява друго питане. То е отправено към Върховния касационен съд от верния приятел на олигарсите Лозан Панов, отново в опит да се опази от отнемане имане, но на друг престъпен бос – Иво Прокопиев, което се гледа вчера във ВКС.\n\nЮридическият финт, с който процесът срещу Василев влиза във фризера за неопределен период от време, пък е извършен лично от съдията по делото Катерина Енчева, без някоя от страните да е поискала подобно допитване, става ясно от системата на СГС, в която може да бъде проследен ходът на делото от внасянето му досега. Там ясно се вижда, че след\n\n\n\nизведнъж съдийката е решила, че има нужда законовите норми за гражданска конфискация да й бъдат разтълкувани от Люксембург.\n\nСагата с отнемането на имането, заграбено от Българския Мадоф, започна преди няколко години, когато тогавашната Комисия за отнемане на незаконно придобито имущество (КОНПИ) първоначално запорира, а след това внесе и иск за конфискация на активи за близо 2,2 млрд. лв. от Василев. От иска на комисията става ясно, че това имущество е натрупано с пари, източени от банкера беглец от КТБ, и подлежат на отнемане в полза на държавата. Делото бе внесено за разглеждане в СГС на 29.2.2016 г., но вече втора година така и не тръгва по същество, тъй като бе блокирано от десетки искания и жалби на Василев и аверите му. Изненадващо, след като опциите за шиканиране на процеса от страна на мустакатия аферист и групата му се стопяват,\n\n\n\nна банкера беглец и стопира процеса с питането до Люксембург. Самата процедура по изпращането на подобни запитвания до СЕС е тромава, а решенията на евромагистратите се бавят с години, тъй като институцията има капацитет да решава едва 800 дела годишно, а исканията са в пъти повече. Въпреки че всички юристи са наясно с това, съдийката прибягва до тази хватка, с която процесът срещу Василев се озовава във фризера, без дори КОНПИ да има има право да обжалва решението на съда.\n\nПроверка в системата на СГС обаче показва друг много любопитен факт – въпреки че съдия Енчева се е почувствала несигурна в познанията си по гражданска конфискация,\n\n\n\nобразувано по искане на КОНПИ за отнемане на престъпно имане. Процесът обаче се води не срещу олигарх, задигнал близо 4 млрд. лв. от спестяванията на вложителите си, а срещу дедесарката Димитринка Фурбаджиева, купила куха фирма от Янчо Таков, наследник на БКП легендата Пеко Таков. Делото е стартирало през 2015 година и към момента вече върви към финал, като се изслушват експертизите, назначени по искане на КОНПИ.\n\n\n\nСъдийката от Софийски градски съд Катерина Енчева, която буквално е обслужила интересите на банкера беглец Цветан Василев, е от кохортата на скандалния Съюз на съдиите в България. Магистратската организация, която е най-известна с грантаджийските си връзки с олигархията, от години се използва като основен таран на задкулисието за атаки в Темида.\n\nИмето на Енчева изскача от редица учения и „акции“ на ССБ, още когато съюзът се оглавяваше от скандалната кандидатка за вицепрезидент и шеф на Апелативен съд София Нели Куцкова.\n\nВсъщност според юристи маньовърът на Енчева има за цел не просто да замрази за няколко години конфискацията на имане от БГ Мадоф, но и да обслужи и други закъсали с правосъдието олигарси. Така например разградският бос Иво Прокопиев може да поиска делото за конфискация на близо 200 млн. лв. от неговото незаконно богатство също да бъде спряно до произнасянето на Люксембург. Колко още ще последват примера му, също не е ясно, но според правни експерти преюдициалното питане може буквално да блокира работата на наследника на КОНПИ - Комисия за противодействие на корупцията и отнемане на незаконно придобито имущество (КПКОНПИ). Друга възможна последица от финта на съдийката е да завалят искания за вдигане на наложените запори върху имущество, за което се водят дела за конфискацията му заради дългия период, в който ще се чака произнасянето на СЕС.\n\nЧе случилото се е дело на дългата ръка на задкулисието у нас впрочем показва и фактът, че един от рупорите на Фабриката за фалшиви новини - сайтът на агент Академик на ДС Огнян Стефанов - \"Фрогнюз\", разпространи статия за случилото се по .\n\n \n\n \n\n \n\n \n\n\n \n                    ", "date": "2018.03.29", "title": "Съдът блокира делото за отнемане  на 2,2 млрд. лв. от БГ Мадоф"}
{"url": "http://www.monitor.bg/a/view/5270-%D0%A1%D1%82%D0%B5%D0%BD%D0%BE%D0%BF%D0%B8%D1%81-%D0%BD%D0%B0-%D0%9A%D0%BE%D0%B6%D1%83%D1%85%D0%B0%D1%80%D0%BE%D0%B2-%D0%B8-%D0%93%D1%8E%D0%B4%D0%B6%D0%B5%D0%BD%D0%BE%D0%B2-%D0%B3%D1%80%D0%B5%D0%B9%D0%BD%D0%B0-%D0%BF%D1%80%D0%B5%D0%B4%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8/", "text": "\n                     \n\n \n\nСтенопис с изображението на Бог Отец върху купола на старозагорския храм „Свети Николай Мирликийски“, дело на професорите Димитър Кожухаров и  Никола Гюдженов отпреди над 9 десететилетия грейна реставриран преди Великден. Реставрацията е извършена от Лука Делийски и сина му Емил, които от есента на м.г. са започнали почистването на стените от натрупаните за 90 години плътни слоеве сажди от пламъка на вощениците.\n\nОколо 3 т свещи се продават годишно в най-голямата старозагорска черква , която е била осветена през 1909 година, а зографията е направена през 1925/1926-а от професорите Никола Кожухаров и Димитър Гюдженов. Те са използвали изключително модерна за времето си техника на изписване.\n\n „Вътрешността на храма от привършването му в 1909 г. до 1925 г. е била много бедна. Стените били измазани с вар без всякакви стенописи, орнаменти и и зография поради липса на средства и най-вече заради трите войни от 1912 до 1918 година. Отначало към иконостаса били прикрепени иконите, подарени и взети от стара църква, които после били заменени в 1910 и 1911 г. с нови. Към 1924/25 г. църковното настоятелство е взело инициативата за изографисване цялата църква от професорите в художествената академия Д. Гюдженов и Кожухаров.За целта са били изразходвани около 440 000 лв…“, разказва председателят на храмовото настоятелство ставрофорен свещеноиконом Емилиян Димов.\n\nРеставрацията, която ще продължи до към края на т.г. ще бъде заплатена от собствените приходи на настоятелството, вече са почистени стенописите в амвона, част от балкона и почти цялата източна стена. Предстои освежаването на западната и изключително ценния  стенопис с изобразена проповедта на св. братя Кирил и Методий сред хазарите и сарацините.\n                    ", "date": "2018.03.29", "title": "Стенопис на Кожухаров и  Гюдженов грейна предвеликденски     "}
{"url": "http://www.monitor.bg/a/view/44974-%D0%93%D0%BE%D1%80%D1%8F-%D1%81%D0%B5%D0%BC%D0%B5%D0%B9%D0%BD%D0%B0-%D0%BA%D1%80%D1%8A%D1%87%D0%BC%D0%B0-%D0%BD%D0%B0-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA/", "text": "\n                     \n\n \n\nПреместваем търговски обект, кафе-аперитив“ със звучното име „Октопод“ пламна на старозагорската улица „Ангел Кънчев“. Сигналът е бил подаден на телефон 112 от съседното пазарче за плодове и зеленчуци, където търговците забелязали пламъците от задната част, където се намира кухненската част на заведението. Пристигналият на място екип на РЗ ПБЗН е успял да се справи с инцидента за петнадесетина минути, унищожена е част от покривната конструкция и обзавеждане. Образувано е досъдебно производство по член 331 , ал. 1 от НК за палеж срещу неизвестен извършител. Кръчмичката е семейна собственост на родителите на общинския съветник от ГЕРБ Станимир Стойчев, който коментира че инцидентът е в следствие запалване на мазнина от забравен включен фритюрник.За броени часове останките от пожара бяха разчистени, но заведението остана под ключ и на следващия ден.\n                    ", "date": "2018.03.29", "title": "Горя семейна кръчма на старозагорски съветник      "}
{"url": "http://www.monitor.bg/a/view/51140-%D0%A1%D0%BD%D0%B8%D0%BC%D0%B0%D1%82-%D0%BD%D0%BE%D0%B2-%D1%84%D0%B8%D0%BB%D0%BC-%D0%B7%D0%B0-%D0%BC%D0%B0%D0%B5%D1%81%D1%82%D1%80%D0%BE-%D0%95%D0%BC%D0%B8%D0%BB-%D0%A7%D0%B0%D0%BA%D1%8A%D1%80%D0%BE%D0%B2/", "text": "\n                     \n\n \n\nНов документален филм за живота и творчеството на маестро Емил Чакъров ще бъде заснет  през следващите няколко месеца, вече е започнала работата по него, съобщи в Стара Загора журналистът Георги Тошев.\n\nТой се е заел и с подготовката на книга за гениалния диригент, който си отиде от този свят  ненавършил 43 години на 4 август 1991 година.\n\nТошев, който е автор на поредица от документални книги за актьорите Невена Коканова, Катя Паскалева, Наум Шопов и Стефан Данаилов, както и за шведската група АББА , коментира , че в новата си творби- лентата и повествованието няма да търси евтина популярност със пикантни подробности около кончината на маестро Чолаков, а ще се опита да покаже значимостта му за нашата и световната култура.\n\nТой припомни, че Чакъров е бил най-младият лауреат на конкурса по дирижиране, организиран от великия Херберт фон Караян в някогашния Западен Берлин, спечелил го едва 23-годишен. На три пъти през годините вездесъщата ни ДС се е пробвала да го привлече за сътрудник, но закрилниците му в лицето на Людмила Живкова и дългогодишният министър на културата Георги Йорданов го овардили.Сред интервюираните в новата лента ще бъде и тенорът Пласидо Доминго.\n\n \n                    ", "date": "2018.03.29", "title": "Снимат нов филм за маестро Емил Чакъров     "}
{"url": "http://www.monitor.bg/a/view/61253-%D0%9A%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%BE-%D0%BC%D0%BE%D0%B4%D0%B5%D0%BB%D0%B8%D1%80%D0%B0%D0%BD%D0%B5-%D0%B2-%D1%82%D1%80%D0%B5%D1%82%D0%B8-%D0%BA%D0%BB%D0%B0%D1%81-%D0%BE%D1%82-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Учениците в трети клас ще учат \"Компютърно моделиране\" от учебната 2018/2019 г., научи „Монитор“ от Регионалното управление на образованието в София-град. Това е част от проекта на Национална програма \"Цифрова България 2025\". Той предстои да бъде обсъждан преди гласуването им в Министерския съвет.\n\nПо данни на НСИ от 2017 г. 58% от хората редовно използват интернет, но само 26% притежават основни умения в областта на цифровите технологии.\n\nИКТ секторът обаче е един от най-бързо развиващите се в икономиката ни със средно годишно увеличение от 17% от 2007 г. насам, а софтуерната индустрия е най-бързо развиващият се сегмент.\n\nПрез 2016 г. българският софтуерен бранш бележи устойчив двуцифрен ръст от 14%, като за последния 5-годишен период оперативните приходи са нараснали повече от два пъти – от 928 млн. лева през 2011 г. до 2 млрд. лева през 2016 г. или със 121%. За същия период делът на общите приходи на софтуерната индустрия спрямо БВП почти се е удвоил – от 1.16% през 2011 до 2.22% през 2016 г.\n                    ", "date": "2018.03.29", "title": "Компютърно моделиране в трети клас от септември"}
{"url": "http://www.monitor.bg/a/view/89361-25-%D0%B5%D0%BA%D0%B8%D0%BF%D0%B0-%D0%BA%D1%8A%D1%80%D0%BF%D1%8F%D1%82-%D0%B4%D1%83%D0%BF%D0%BA%D0%B8-%D0%BF%D0%BE-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%82%D0%B5-%D1%83%D0%BB%D0%B8%D1%86%D0%B8/", "text": "\n                    25 строителни екипи извършват текущи ремонти на пътната настилка в София днес, съобщи директорът на „Транспортна инфраструктура“ Даниел Евлогиев. Работи се по пътните платна на ул. „Никола Петков“, бул. „Дертлиев“, ул.„Боянски водопад“, бул. „ България“ , бул. „Евлоги и Христо Георгиеви“ ,“Чепинско шосе“, ул.„Димитър Пешев“, „Бусмански път“, локалното платно на бул. „Драган Цанков“, ул. „Резбарска“ и други. Приоритетно са ремонтират улици и булеварди, по които се движи градският транспорт или са основни улици в кварталите. Районните кметове имат за задача да следят работата на фирмите.\n\nОт „Московска“ 33 са заделили 39 млн. лв. за кърпене на дупките, образували се след зимния сезон.\n                    ", "date": "2018.03.29", "title": "25 екипа кърпят дупки по софийските улици"}
{"url": "http://www.monitor.bg/a/view/73909-%D0%91%D0%B5%D0%B7-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D1%8F-%D0%BF%D0%BE-%D0%B4%D0%B5%D0%BB%D0%B0%D1%82%D0%B0-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F/", "text": "Бандитите бързали да сключат договорка, за да „излязат бързо от затвора и да работят наново“\n                    \nСпоразумения по делата за корупция по високите етажи на властта няма да има. Това заяви ръководителят на спецпрокуратурата Иван Гешев, като подчерта, че борбата в тези случаи ще е до последно.\n\nКоментарът на Гешев дойде по време на отчета за резултатите от работата на спецпрокуратурата през изминалата 2017 г.\n\n \n\n\n\n \n\nпрез 2017 г. те са 270 срещу 136 през 2016 г. Над 50% от осъдените са получили присъди след сключване на споразумения с прокуратурата, които са били одобрени от съда. „Едно споразумение, потвърдено от съд, означава, че не противоречи на закона и морала. Споразумението е институт, който дава бързина на процеса и е добър институт, който се ползва в много държави. Не се притеснявам, че над 50% от присъдите са със споразумение. Това означава, че тези хора се признават за виновни“, обясни Гешев. Той даде пример с делото срещу наркобандата на Иван Слънцето, по което след споразумение обвиняемите са получили ефективни присъди по 3-4 г. Затвор. „Грубата криминална престъпност\n\n \n\n\n\n \n\nНа него му е ясно, че трябва да сключи споразумение, за да лежи по-малко, да излезе и да продължава да си работи. Това е техният бизнес. Така че за криминалните дела масово тези хора си го изживяват като нещо нормално, след като вече няма накъде - да сключиш споразумение, въпросът е да се бориш да лежиш колкото може по-малко. С тези дела е така“, допълни Гешев.\n\nТой даде да се разбере, че в качеството си на ръководител на спецпрокуратурата не е доволен от размера на наложените наказания, но в същото време отчита като положително през последната година и половина, че се сключват споразумения за ефективни присъди. Образуваните преписки от новия отдел \"Антикорупция\" в спецпрокуратурата за 4 месеца са 2 пъти повече в сравнение с тези към останалите отдели. Това се дължи на правомощията на спецпрокуратурата, която от 5 ноември м.г. се занимава с антикорупционни разследвания срещу кметове, депутати, министри и др. „На местно ниво има зависимости, вероятно ги има и на централно – тези зависимости, ако се констатират, трябва да се действа според закона. Получаваме стотици сигнали от цялата страна. Хората ни казват: „Имаме доверие само на вас“, посочи Гешев. Доверие в спецпрокуратурата изразявали и правоохранителните органи от цяла Европа. „Получаваме молби за правна помощ, които са цели досъдебни производства – за цялостно разследване с претърсване и събиране на доказателства. Тези хора ни имат доверие вече“, доволен е шефът на спецпрокуратурата. Според статистиката 60% от исканията за СРС в страната са от спецпрокуратурата, а спецсъдът е отказал използването им в около 30% от случаите. „Това означава доста сериозен съдебен контрол. Отказите са основно защото съдът иска допълнителни доказателства. Не може да се докаже дейността на организирани престъпни групи без СРС. Спецсредствата дават резултат под формата на веществени доказателства“, каза още Гешев.\n\n\n \n                    ", "date": "2018.03.29", "title": "Без споразумения по делата за корупция"}
{"url": "http://www.monitor.bg/a/view/34008-%D0%A1%D0%BB%D0%B0%D0%B3%D0%B0%D1%82%D0%B0-%D0%BD%D0%BE%D0%B2%D0%B8-%D1%82%D0%B0%D0%B1%D0%B5%D0%BB%D0%B8-%D0%BD%D0%B0-%D0%B4%D0%B2%D0%B0-%D0%B5%D0%B7%D0%B8%D0%BA%D0%B0-%D0%B7%D0%B0-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    В центъра на София ще бъдат поставени 40 информационни обекти - голям и малък тотем и стълб с табели. Видът им е разработен след анкета с 200 български и чуждестранни гости на столицата, които идват подготвени - знаят кои забележителности искат да посетят, но не и как да стигнат до тях. Всички текстове са изписани на кирилица и латиница. Големината на шрифта е над минимума, а цветовете са тествани и адаптирани за различни групи със зрителни затруднения.\nЕлементите позволяват надграждане и развитие на системата. Знаците са двустранни и насочват туристите и в четирите посоки. Горната част на новите табели е със светлоотразително фолио, за да се вижда ясно и вечер.\n                    ", "date": "2018.03.29", "title": "Слагат нови табели на два езика за туристите в столицата "}
{"url": "http://www.monitor.bg/a/view/66872-%D0%97%D0%B5%D0%BC%D0%B5%D0%B4%D0%B5%D0%BB%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BC%D0%B0%D1%80%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D0%BE%D1%80%D0%B8%D0%B2%D0%BE%D1%82%D0%BE-%D0%B7%D0%B0-%D1%84%D0%B5%D1%80%D0%BC%D0%B5%D1%80%D0%B8%D1%82%D0%B5/", "text": "\n                    Земеделският министър Румен Порожанов подкрепи идеята горивото, което ползват фермерите за дейността си да бъде маркирано. Това той направи след среща провела се днес с представители на браншови организации при премиера Бойко Борисов. „За самите земеделци маркираното гориво е по-удобно. То няма как да се използва за други цели. Включително и, ако предположим, че фермерът реши да си вземе една туба за личната кола, ще бъде потърпевш с хванато оцветено гориво. Такава е и европейската практика”, добави той.\n\nСпоред Порожанов земеделците нямат сметка да купуват контрабандни горива примерно с 30 ст. на литър по-евтини и по този начин да изгубят възстановяването на ДДС и акцизите, които надхвърлят 80-90 ст. „Винаги можем да засечем кога един фермер ползва над 20% повече гориво от необходимото по информацията за това какво той отглежда и на база на средните разходи за всяка култура или животни”, обясни министърът. По думите му всеки земеделски производител не е търговец, а е потребител на горива, които купува с платени акцизи и данъци. „Земеделският отрасъл много отдавна е излязъл от сивия сектор. За това спомогнаха всички програми свързани с еврофондовете. Трябва да се търсят разумните решения в закона, за да бъдат облекчени земеделските стопани от излишно финансово и административно натоварване. След обяд ще продължим да работим в министерството, за да се внесе яснота в каква посока ще се върви при второто четене на промените.\n\nТой определи темата за контрабандата с горива е много важна и припомни, че внесеният законопроект предвижда редица рестрикции за земеделските производители. „Борбата с контрабандата трябва да бъде основно „на входа” в данъчните складове, където се плаща акцизът и ДДС-то”, добави той.\n\nВчера ръководители на земеделски организации се заканиха преди и след Великден да протестират срещу включването на селските стопани в обхвата на Законопроекта за административното регулиране на икономическите дейности, свързани с нефт и продукти от нефтен произход.\n                    ", "date": "2018.03.29", "title": "Земеделският министър подкрепи маркирането на горивото за фермерите"}
{"url": "http://www.monitor.bg/a/view/80577-300-000-%D0%BD%D0%B0%D0%BC%D0%B5%D1%80%D0%B8%D0%BB%D0%B8-%D0%B2-%D0%B4%D0%BE%D0%BC%D0%BE%D0%B2%D0%B5%D1%82%D0%B5-%D0%BD%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%82%D0%B5-%D0%B4%D0%B0%D0%BD%D1%8A%D1%87%D0%BD%D0%B8/", "text": "\n                    \n 300 000 лева са намерени при обиск в домовете на задържаните данъчни. Това обясни Иван Гешев, който е административен ръководител на Специализираната прокуратура, след като 11 данъчни бяха задържани за рекет и пране на пари. Информацията, която са получили от ГДБОП, е тръгнала от данни за изтичане на информация от  междуведомствения координационен център за противодействие на контрабандата. Колегите са установили, че определени служители на НАП предупреждават търговци и други структури за предстоящи проверки. Оттам е започнала цялостната дейност на оперативните служби в борба с организираната престъпност. Под надзор на прокурор от Специализираната прокуратура беше образувано досъдебно производство и започна работа по случая. \nПо случая се работи от октомври. Гешев обясни по бТВ и какви са задържани - инспектори, включително ръководители екипи и ръководител на сектор в НАП. Обвинените са действали, като правили проверки на съответните търговки обекти - вместо търговците да плащат санкции, данъчните настоявали да им се плащат определени суми - между 500 и 5000 лева.\n\n \n\n\n \n                    ", "date": "2018.03.29", "title": "300 000 лева намерили в домовете на арестуваните данъчни"}
{"url": "http://www.monitor.bg/a/view/88174-%D0%92%D1%8A%D0%BE%D1%80%D1%8A%D0%B6%D0%B5%D0%BD%D0%B8-%D0%BE%D0%B1%D1%80%D0%B0%D1%85%D0%B0-300-%D0%B1%D0%BE%D0%BD%D0%B0-%D0%BE%D1%82-%D0%B8%D0%BD%D0%BA%D0%B0%D1%81%D0%BE-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB/", "text": "\n                    \nИнкасо автомобил на верига хипермаркети е обран снощи, а откраднатата сума надхвърля 300 000 лв., съобщи БНР. Вече има задържани за обира на инкасо автомобил в Плевен. Това съобщиха часове след това на брифинг от Окръжната прокуратура в Плевен.\n\nОбирът е станал след 21.00 часа снощи. Нападателите, чийто брой не се съобщава, са издебнали охранителите в момент, в който са прибирали пари от един от хипермаркетите в града. Нападателите са ударили един от охранителите, изтикали са го навън от микробуса, след което са избягали с него и с парите, които са били вътре.\n\nПолицията в Плевен и околните области издирва извършителите. По непотвърдена информация на радиото двама от тях са били въоръжени.\n\n\n \n                    ", "date": "2018.03.29", "title": "Въоръжени обраха 300 бона от инкасо автомобил"}
{"url": "http://www.monitor.bg/a/view/54909-%D0%A1%D0%BA%D1%80%D0%B8%D0%BF%D0%B0%D0%BB-%D0%BE%D1%82%D1%80%D0%BE%D0%B2%D0%B5%D0%BD-%D0%B2-%D0%B4%D0%BE%D0%BC%D0%B0-%D0%BC%D1%83-%D0%9C%D0%B5%D0%B9-%D0%B8-%D0%9C%D0%B5%D1%80%D0%BA%D0%B5%D0%BB-%D0%B7%D0%B0%D0%B5%D0%B4%D0%BD%D0%BE-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F/", "text": "\n                    ървият контакт на бившия руски шпионин Сергей Скрипал и дъщеря му с отровното вещество е бил в дома им във Великобритания, съобщи британската полиция. Експерти са установили, че най-високата концентрация от невротоксичния агент е била на входната врата на дома им, съобщи полицията в комюнике. Следи от отровното вещество са намерени на други места, които разследващите обработваха през последните седмици, но в много по-малки концентрации от намерените в дома им“, заяви Дийн Хейдън от лондонската полиция. Разследващите са блокирали достъпа до пейката, на която са намерени двете жертви на отравянето, както и една кръчма, ресторант и гроба на жената на Сергей Скрипал, които те са посетили преди симптомите на отравянето да се изявят. В разследването са включени 250 специалисти и то може да продължи месеци. Великобритания обвини Русия, че е отговорна за отравянето на Скрипал и дъщеря му Юлия, което Москва отрича. След като Лондон експулсира 23 руски дипломати, повече от 25 други страни обявиха в началото на седмицата подобни мерки, в знак на солидарност с Великобритания. Москва изрази негодуванието си от това и обеща да отговори на тези действия. САЩ също решиха да експулсират 60 руски дипломат. Сергей Скрипал и дъщеря му остават в кома в болницата.\nСъщевременно министър-председателят на Великобритания Тереза Мей и германският канцлер Ангела Меркел се договориха да продължат съпротивата си срещу \"разрастващата се руска агресия\". Това съобщава комюнике от кабинета на британския премиер. По данни на британската канцелария двете са провели телефонен разговор, по време на който Мей е изразила благодарността си към Меркел за \"силната подкрепа и солидарност\" във връзка с отравянето на бившия руски агент Сергей Скрипал в Солсбъри. \"Канцлерът и министър-председателят стигнаха до заключението, че е необходимо да продължат съвместната си работа, противопоставяйки се на увеличаващата се руска агресия\", добавиха от Даунинг стрийт 10. В прессъобщението се посочва още, че двете държавни ръководителки са обсъдили и временното освобождаване от плащането на мита върху стоманата и алуминия, обявени от САЩ миналата седмица. Освен това Май и Меркел са отбелязали важността от запазването на споразумението за иранската ядрена програма.\n\n \n                    ", "date": "2018.03.29", "title": "Скрипал отровен в дома му, Мей и Меркел заедно срещу Русия"}
{"url": "http://www.monitor.bg/a/view/14175-%D0%92%D0%B8%D0%BA%D0%B8-%D0%BE%D1%82-%D0%9C%D0%B0%D1%81%D1%82%D0%B8%D0%BB%D0%BE-%D0%BF%D0%BE%D0%BB%D1%8F-2-%D0%B3%D0%BE%D0%B4%D0%B8%D0%BD%D0%B8-%D0%B1%D1%80%D0%B0%D0%BA-%D0%B2-%D0%9A%D0%B5%D0%B9%D0%BF%D1%82%D0%B0%D1%83%D0%BD/", "text": "\n                    Вокалистката на „Мастило“ Виктория Терзийска отпразнува втората годишнина от сватбата си с пътешествие до перлата на Южна Америка Кейптаун. Заедно със съпруга й – бизнесменът Петър Величков, отпътуваха до екзотичната дестинация преди дни, а на терен имаха възможността да видят тюлени, лъвове, да дегустират вино, както и да си нащракат селфита с хора от местното население.\n\nТова не е първото туристическо приключение на семейството. След като се врякоха във вечна вярност Вики и Величков посетиха Сейшелите в рамките на медения си месец. Те се разходиха до олтара през 2016 г., малко преди изпълнителката на „В ръцете ти е най-добре“ да даде живот на дъщеричката им Маргарита, кръстена на майката на Терзийска. Искрата между тях пламна през април 2015, а по време на почивка на остров Капри Вики получи предложение за брак. Малката Маргарита не е първо дете за бизнесмена, който има двама сина от бившата си съпруга.\n                    ", "date": "2018.03.29", "title": "Вики от „Мастило“ поля 2 години брак в Кейптаун"}
{"url": "http://www.monitor.bg/a/view/32984-%D0%A7%D1%83%D0%B2%D1%81%D1%82%D0%B2%D0%B8%D1%82%D0%B5%D0%BB%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B7%D1%8A%D0%B1%D0%B8%D1%82%D0%B5-%D1%81%D0%B5-%D0%B7%D0%B0%D1%81%D0%B8%D0%BB%D0%B2%D0%B0-%D0%BF%D1%80%D0%B8-%D1%81%D0%BC%D1%8F%D0%BD%D0%B0-%D0%BD%D0%B0-%D1%81%D0%B5%D0%B7%D0%BE%D0%BD%D0%B8%D1%82%D0%B5/", "text": "Прекаляването с кисели и горещи храни води до напукване на емайла\n                    \n\n\n- По-скоро не или влияят индиректно. През пролетта и есента обикновено се увеличава зъбната чувствителност. Това може да се дължи на намаляване на имунитета. В резултат на това организмът може да реагира по този начин. Но по-скоро смяната на сезоните не може да окаже влияние върху денталното ни здраве.\n\n\n\n- При стрес най-често наблюдаваме бруксизъм и бруксомания. Бруксизмът е разтъркване на зъбите, докато човек спи. Бруксоманията е само стискане на зъбите. Те водят до изтриване, напукване на емайла, образуване на клиновидни дефекти в шийките на зъбите. Веднага се появява чувствителност и тя се засилва при смяна на сезоните. Но не тя е първичното за провокиране на тези проблеми.\n\n\n\n- Бруксизмът и бруксоманията водят до травматична захапка. На базата на това може да има и разрушаване на зъбодържащия апарат. Хората смятат, че това е възпаление на венците. По-скоро обаче е предизвикано от неправилно миене на зъбите или въобще немиене. При диабет също може да има поражение на венците. Лошо изработени коронки, мостове и пломби също са причина за това. Изобщо в устата всичко е свързано в една единна система. Хората, които правилно си мият зъбите и нямат общи заболявания, не страдат от възпаление на венците. Така че никаква смяна на сезоните не би им се отразила.\n\n\n\n- Когато става дума за възпалителен процес, болката е характерна. Най-силна е при грануломи и пулпити (възпаление на зъбния нерв). При гранулом болката е постоянна и силна. А при пулпит е предизвикана от студено, сладко и е продължителна. Може и да е спонтанна. За нея е характерно, че се появява предимно нощем. Докато при чувствителност на зъбите, болката не е толкова силна и е по-хаотична.\n\n\n\n- Индиректно може. Става дума за кръвни заболявания, автоимунни, заболявания, диабет, гастрит или -езофагеален \n\n\n\n\n\n\n\n\n\n \n\n\n \n                    ", "date": "2018.03.29", "title": "Чувствителността на зъбите се засилва при смяна на сезоните"}
{"url": "http://www.monitor.bg/a/view/7593-%D0%A0%D0%BE%D0%B4%D0%BD%D0%B8%D0%BD%D0%B0-%D1%80%D0%B0%D0%B7%D0%B1%D0%B8-%D0%BD%D0%BE%D0%B2%D0%BE%D1%82%D0%BE-%D0%A4%D0%B5%D1%80%D0%B0%D1%80%D0%B8-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82/", "text": "Братът на жена му го заби в дърво 3 часа след покупката\n                    \nЗвездата на „Астън Вила“ Люис Грабан едва ли вече прелива от топли чувства към шурея си. Само три часа, след като се изръси 250 000 паунда за чисто ново Ferrari 488 GTB, братът на жена му успя да го потроши, като го заби в дърво. Според оценката на застрахователите, щетите са за около 98 000 паунда.\n\nСлед като се сдобил с новия автомобил, футболистът трябвало по някакъв начин да го прибере в дома си в Потърс Бар, Хертфордшиър. В този момент обаче той имал ангажименти в отбора и затова помолил шурея си Майкъл О`Донъл да поеме грижите за екстравагантното возило.\n\nОще в автосалона О`Донъл веднага се снимал с колата, заедно със своя приятел – 26-годишния Гокан Кизлош. Естествено, след това двамата решили да запалят мотора и да пуснат в социалните мрежи съответните снимки и клипчета.\n\nТъй като предния ден О'Донъл бил контузил китката си, Кизлош щял да кара, а шуреят – да седи до него отпред. Въпреки факта, че не е имал застраховка да управлява превозно средство от толкова висок клас и с такава цена, приятелят казал на О'Донъл, че има опит, защото вече е карал „Порше“ и би могъл да се справи и с „Ферари“.\n\nДвамата потеглили, а зад тях се движел трети приятел - Лесли Кътбърт, който записвал пътуването. По неговите показания, дадени в Кралския съд в Сейнт Албанс, след като излязъл от улица „Уайнярд“ в Потърс Бар и се отправил към дома на Грабан и жена му Катрин, Кизлош настъпил по-рязко педала на газта и загубил контрол над колата, задницата й се завъртяла и новото “Ферари“ се забило в едно дърво. И двамата се признаха за виновни за потрошаването на автомобила. Това обаче не омаловажава факта, че Кизлош е карал без необходимата застраховка.\n\nСлед инцидента шурейчето и набеденият шофьор излезли ошашавени от колата и О'Донъл се обадил на сестра си, за да й обясни каква са я свършили. Катрин първоначално помислила, че брат й се шегува, но като отишла пеш на мястото на инцидента, разбрала горчивата истина.\n\n\n \n                    ", "date": "2018.03.29", "title": "Роднина разби новото „Ферари“ на футболист"}
{"url": "http://www.monitor.bg/a/view/16204-%D0%A5%D0%B5%D1%80%D0%BE-%D1%81%D0%B5-%D0%B3%D0%BE%D1%80%D0%B4%D0%B5%D0%B5-%D1%81-%D1%83%D1%87%D0%B5%D0%BD%D0%B8%D0%BA%D0%B0-%D1%81%D0%B8-%D0%9C%D1%8A%D1%80%D0%B8/", "text": "\n                    \n\nБившият треньор на „Иртиш“ (Павлодар) Димитър Димитров даде интервю за сайта sports.kz, в което говори за контролата между Казахстан и България и прогнозира, че под ръководството на Станимир Стоилов отборът е в състояние да повиши значително резултатите си. „Мога да поздравя казахстанците за добрата игра. Особено ми хареса второто полувреме, в което демонстрираха отличен контрол над топката и изглеждаха много по-добре от българите. Не го очаквах. Бях приятно впечатлен и изненадан. След почивката България игра под възможностите си, но това не ги оправдава“, сподели Димитров.\n\nПо думите му победата с 2:1 на родните национали не е била несправедлива като резултат и Казахстан тепърва ще развива потенциала си. „Знаете, че аз съм в много близки отношения със Стоилов. Той често казва, че аз съм негов учител. Изключително ми е приятно, но не това е важното. Ние с него сме приятели и аз винаги го подкрепям. Нямам никакви съмнения, че той е треньор от много висока класа. Сигурен съм, че скоро Казахстан ще подобри играта си. Стоилов много държи на дисциплината и има собствен стил. Когато играчите се раздават на 100% и спазват тактическа дисциплина, мисля, че имат възможности, които в крайна сметка ще им позволят да се постигнат добри резултати“, смята треньорът на „Лудогорец“.\n\n\n \n\n\n \n                    ", "date": "2018.03.29", "title": "Херо се гордее с ученика си Мъри"}
{"url": "http://www.monitor.bg/a/view/69185-%D0%92%D0%B8%D1%81%D0%BE%D0%BA%D0%B0-%D0%BE%D1%86%D0%B5%D0%BD%D0%BA%D0%B0-%D0%B7%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D0%BB%D1%8A%D0%B2%D0%BE%D0%B2%D0%B5/", "text": "\n                    \n\nСелекционерът на юношеския ни национален отбор до 19 години Ангел Стойков остана доволен от представянето на отбора в трите мача от Елитния кръг на квалификациите за Евро 2018. Според него футболистите му са дали всичко от себе си и в никакъв случай не е разчорован от представянето им. Младите „лъвове“ завършиха наравно с домакина Испания (0:0), а след това загубиха от Франция (0:2) и Белгия (0:2). „Нивото на нашата група беше като за финали на европейско първенство. Като влагане и отношение от страна на футболистите аз съм доволен. Момчетата дадоха всичко от себе си. Срещу Франция и Белгия можехме да постигнем и по-добри резултати, но не ни достигна късмет, а и умение пред гола. Пропуснахме поне 8 чисти положения в тези двубои”, сподели Стойков след завръщането на тима в България. По думите му най-важното е, че тимът ни се класира а Елитния кръг. „Явно за момента това е максимумът. След всеки мач и турнир си вадим поуки. В последната година срещнахме най-добрите отбори в Европа и нашите състезатели сами усетиха къде изостават. Дано това им послужи като стимул да се развиват, така че да попаднат в гарнитурите на националния отбор и в по-горните възрасти”, добави Стойков.\n\n\n \n\n\n \n                    ", "date": "2018.03.29", "title": "Висока оценка за младите „лъвове“"}
{"url": "http://www.monitor.bg/a/view/15065-%D0%A1%D1%8A%D0%B4%D0%B8%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D1%80%D0%B5%D0%B0%D0%B1%D0%B8%D0%BB%D0%B8%D1%82%D0%B8%D1%80%D0%B0-%D0%9A%D0%B0%D0%B1%D0%B0%D0%BA%D0%BE%D0%B2-%D0%B8-%D0%A7%D0%B8%D0%BD%D0%BA%D0%BE%D0%B2/", "text": "\n                    \n\nРеферът Георги Кабаков, който направи куп гафове в мачовете ЦСКА-София и „Лудогорец“ за Купата на България и „Дунав“ - ЦСКА-София за първенство, отново ще свири срещи от професионалния футбол. Той получи наряд за двубоя от Втора лига между „Нефтохимик“ и „Локомотив“ (София).\n\nТова реши Съдийската комисия, която е с нов председател от няколко дни. Йордан Сталев е взел решението за реабилитацията на Кабаков, който изтърпя санкция от три мача след двубоя в Русе, когато зачете гол с ръка на Фернандо Каранга, не отсъди дузпа за „Дунав“ и не изгони бранителя Чорбаджийски след удар на противников състезател. Наряд за Втора лига получи и Волен Чинков, който също бе остранен за изминалите три кръга. Последният му мач бе този между „Лудогорец“ и „Септември“, когато гостите изразиха сериозни претенции за дузпата, отсъдена в полза на разградчани. За старта в плейофите на Първа лига Съдийската комисия определи Станислав Ставров да ръководи домакинството на „Левски“ срещу „Берое“, а мачът между ЦСКА-София и „Ботев“ (Пловдив) бе поверен на Стефан Апостолов. Рефер на „Лудогорец“ и „Верея“ ще е Драгомир Драганов.\n\n\n \n\n\n \n                    ", "date": "2018.03.29", "title": "Съдийската комисия реабилитира Кабаков и Чинков"}
{"url": "http://www.monitor.bg/a/view/16247-%D0%92%D0%B0%D0%BD%D1%8F-%D0%94%D0%B6%D0%B0%D1%84%D0%B5%D1%80%D0%BE%D0%B2%D0%B8%D1%87-%D1%89%D0%B5-%D0%BF%D1%80%D0%B0%D0%B2%D0%B8-%D1%81%D0%BF%D0%BE%D1%80%D1%82%D0%BD%D0%BE-%D1%80%D0%B8%D0%B0%D0%BB%D0%B8%D1%82%D0%B8/", "text": "\n                    \nБившият футболист на „Берое“ Ваня Джаферович разкри за нов проект, върху който работи съвместно с приятеля си Димитър Господинов. Той и половинката си Жени, бивша плувкиня, бяха гости на Гала в предаването „На кафе“, където споделиха интересни подробности от живо си.\n\n„Имам идеи за телевизионни проекти. С моя приятел Димитър Господинов ще правим един проект през април, нещо като риалити формат, но няма да бъде дълго. Няма да се копира нищо, искаме да акцентираме върху спорта“, разкрива бъдещите си планове Джаферович.\n\nЖени пък сподели, че през май, в разгара на абитуриентските балове, ще ходи за един ден на курс при гримьора на Ким Кардашиян, който е албанец. Бившата плувкиня разкри, че в момента се изявява като влогър и се старае поне веднъж на седмица да качва по нещо ново. За да могат да отделят повече внимание на новите си увлечения те са поверили грижите за 6-годишната им дъщеричка Леа на нейната баба. Преди Нова година тримата и 3-годишният Бо посетиха вуйчото на Ваня в Тампа Бей, САЩ. Водили децата на Дисниленд, а Ваня посетил мачове по американски футбол и от НХЛ.\n\n„Страшен купон беше. Винаги съм искал спортните събития у нас да са като в САЩ. Да закараш цели семейства“, сподели мечтата си Ваня Джаферович.\n\n\n \n                    ", "date": "2018.03.29", "title": "Ваня Джаферович ще прави спортно риалити"}
{"url": "http://www.monitor.bg/a/view/82550-%D0%97%D0%BB%D0%B0%D1%82%D0%BA%D0%BE%D0%B2-%D0%B8-%D0%9A%D0%B8%D1%80%D0%BA%D0%BE%D0%B2%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%B8-%D0%B2-%D1%81%D0%BB%D0%B0%D0%BB%D0%BE%D0%BC%D0%B0/", "text": "\n                    \nКамен Златков защити титлата си в слалома на откритото държавно първенство по ски-алпийски дисциплини в Банско. Той завърши втори в надпреварата с време 1:41,87 мин., като остана на 28 стотни от секундата зад победителя Хуан Дел Кампо от Испания. Трети се нареди друг испанец Хоаким Селарич с 1:42,10 мин.\n\nСребърното отличие в националния шампионат заслужи Алберт Попов, който финишира четвърти в общото подреждане за 1:42,31 мин. С бронза се окичи Калин Златков, който остана 12-и в крайното класиране с 1:48,76 мин. В състезанието се включиха 53 състезатели от 14 страни.\n\nВ слалома при жените Мария Киркова финишира първа с 1:58,84 минута, след като беше най-бърза и в двата манша. Това беше общо 26-а национална титла в алпийските дисциплини в кариерата на 32-годишната Киркова. Тя изпревари с 2,07 сек. София Рали от Гърция. Трета на 9,89 сек. след първата завърши Силвия Маджарска, която взе среброто в държавното първенство.\n\n17-годишната Мира Гелова заслужи бронза за втори пореден сезон, след като финишира пета в общото подреждане за 2:19,50 мин. В състезанието при жените се включиха 12 алпийки от четири страни.\n\n\n \n                    ", "date": "2018.03.29", "title": "Златков и Киркова шампиони в слалома"}
{"url": "http://www.monitor.bg/a/view/50693-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D1%81%D0%B5-%D0%BF%D1%83%D1%81%D0%BA%D0%B0-%D0%B2-%D1%81%D1%83%D0%BF%D0%B5%D1%80%D1%88%D0%BE%D1%83-%D1%81-%D0%A0%D0%B8%D0%B2%D0%B0%D0%BB%D0%B4%D0%BE-%D0%B8-%D0%A2%D0%BE%D1%82%D0%B8/", "text": "Камата връща услуга на местен богаташ\n                    \n\nХристо Стоичков ще участва в грандиозно футболно шоу в Армения на 8 юли. Това съобщи един от най-богатите арменци Артур Согомонян, който организира празника. Името му се завъртя в родното публично пространство около юбилея на Христо Стоичков през май 2016 година. Тогава арменецът бе основна част от организацията, като още тогава се пишеше, че е поел голяма част от разходите на пристигналите звезди.\n\nОтношенията между Артур и Стоичков са прекрасни. Още през 2015 година арменецът покани Камата на 60-годишния юбилей на един от най-големите футболисти на страната Хорен Оганесян. Ицо бе в центъра на събитията заедно с Папен, Дасаев, Карпин, Саморано, Беланов, Роберто Карлос, Алдаир и много други звезди.\n\nСега за втори път в рамките на три години Стоичков ще взриви футболна Армения с присъствието си. Според местните медии на Камата и останалите звезди ще бъдат платени солидни хонорари, макар да не се уточнява точният им размер. Другите, които се очаква да присъстват, са Кафу, Ривалдо, Ернан Креспо, Хавиер Санети, Паоло Малдини, Юри Джоркаеф, Яри Литманен, Франческо Тоти, Ерик Абидал, Деметрио Албертини, Марсел Десаи, Андрий Шевченко и други. Преговаря се и с Габриел Батистута.\n\n\n \n\n\n \n                    ", "date": "2018.03.29", "title": "Стоичков се пуска в супершоу с Ривалдо и Тоти"}
{"url": "http://www.monitor.bg/a/view/49521-%D0%A1%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F%D1%82-%D0%A1%D0%B0%D0%B2%D0%B8%D0%B4%D0%B8%D1%81-%D0%B0%D1%83%D1%82-%D0%B7%D0%B0-3-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%84%D1%83%D1%82%D0%B1%D0%BE%D0%BB%D0%B0/", "text": "\n                    \n\nПечално известният президент на ПАОК Иван Савидис бе изхвърлен от футбола за 3 години и няма да има достъп до нито един футболен стадион през този период. Тежката санкция е заради това, че се превърна в главно действащо лице по време на инцидентите в края на дербито срещу АЕК. Тогава руският олигарх нахлу на терена въоръжен с пистолет заради това, че гол на ПАОК бе отменен заради засада. Освен това Савидис бе глобен и със 100 000 евро.\nОт актива на ПАОК пък се отнемат 3 точки сега, като отборът ще стартира следващия сезон с две точки по-малко. На АЕК е присъдена служебна победа с 3:0 в дербито. ПАОК ще трябва да изиграе следващите си три домакински мача без фенове, а глобата за клуба възлиза на 63 000 евро.\nСлед инцидента Савидис се извини, а гръцкото правителство спря първенството, докато се успокои обстановката.\n\n\n \n\n\n \n                    ", "date": "2018.03.29", "title": "Скандалният Савидис аут за 3 години от футбола"}
{"url": "http://www.monitor.bg/a/view/57536-%D0%9B%D0%B5%D0%B1%D1%80%D0%BE%D0%BD-%D0%B8%D0%B7%D1%80%D0%B0%D0%B2%D0%BD%D0%B8-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F-%D0%94%D0%B6%D0%BE%D1%80%D0%B4%D0%B0%D0%BD/", "text": "\n                    \nЛеброн Джеймс настигна Майкъл Джордан и изравни постижението му за най-много поредни мачове с двуцифрени точкови показатели в НБА. Крилото на „Кливланд“ вкарва поне по 10 точки във вече 866 поредни двубоя, в колкото го бе правил и Джордан. Случайно или не, това се случи срещу „Шарлът“ - отбор, чийто собственик е именно легендарния гард на „Чикаго“ и шесткратен шампион на НБА Майкъл Джордан.\n\n33-годишният Джеймс стигна до границата от 10 т. още в средата на втората четвърт, а в последствие изведе отбора си до убедителна победа със 118:105 срещу „Хорнетс“. Леброн завърши с 41 точки, 10 борби, 8 асистенции и 1 отнета топка за 37 минути игра.\n\nКемба Уокър вкара 21 т. за домакините, с което събра 9841 т. с екипа на „Шарлът“ и изпревари най-добрия реализатор в историята на клуба досега Дел Къри (9839 т.).\n\nКлубен рекорд падна и в „Минесота“. Постави го Карл-Антъни Таунс, който реализира 56 т. при успеха на тима със 126:114 над гостуващия „Атланта“. Таунс добави 15 борби и 4 асистенции, като подобри досегашното върхово постижение за отбора от 52 точки в един мач на Мо Уилямс.\n\n\n \n                    ", "date": "2018.03.29", "title": "Леброн изравни рекорд на легендарния Джордан"}
{"url": "http://www.monitor.bg/a/view/76430-%D0%9A%D0%B0%D1%80%D0%B0%D0%BD%D0%B3%D0%B0-%D0%B1%D0%B8%D0%BB-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D1%82%D1%80%D0%B0%D0%BD%D1%81%D1%84%D0%B5%D1%80-%D0%B2-%D0%9B%D0%B5%D0%B2%D1%81%D0%BA%D0%B8/", "text": "Роси трепери за Обертан преди домакинството на „Берое“\n                    \n\nЗвездата на ЦСКА-София Фернандо Каранга е бил пред трансфер в „Левски“. Това любопитно разкритие направи бразилският нападател в интервю за предаването „Другата игра“. Голаджията е имал предложение от ръководството на „сините“, но двете страни не са се разбрали и така той се озовал на „Армията“.\n\n„Преди време, когато играех в Бразилия, ме искаха от „Левски“, разказа Каранга. - Мениджърът ми сподели за тази възможност, но аз не съм говорил с никого. Явно офертата не е била добра и двете страни не са се разбрали“, сподели голаджията. Той също така повдигна завесата за личния си живот и ранните години като футболист в Бразилия, като призна, че все още помага финансово на роднините си. Освен това Каранга разкри, че прякорът му идва от стара кола и го е получил, когато е бил юноша. „Израснал съм в най-бедния район на Бразилия, много пъти съм играл футбол гладен, защото нямахме пари. Имам и дъщеря на 7 години, която роднините ми в Бразилия отглеждат. Жена ми има ясновидски способности, сериозно говоря. Казва ми, че днес ще направя асистенция или ще вкарам гол. Имам татуировка на Дева Мария, за мен религиозността не е поза. Прякорът Каранга ми го лепнаха, когато бяхме малки и тичахме по улиците. Каранга в североизтока се използва за стара кола, която обаче все още се движи. Започнаха така да ми викат и това се превърна в мое професионално име\", допълни бразилецът, който е наказан за предстоящия в събота мач срещу „Ботев“ (Пд) от старта на плейофите и ще гледа двубоя от ложите.\n\nВ същото време ръководството на ЦСКА-София направи жест към естрадната легенда Йорданка Христова, след като й подари сезонна карта за домакинските мачове на тима. Абонаментът бе връчен лично от спортния директор Пламен Марков. Както е известно, Йорданка Христова е изпълнителка на химна на \"армейците\" \"Сърца червени\" и от младини е страстен почитател на най-титулувания български клуб.\n\nВ лагера на „Левски“ пък също се готвят за първия мач от плейофите – домакинство на „Берое“ в неделя. Голямата въпросителна е участието на Габриел Обертан, който е с травма и тренира на облекчен режим. Наказан е Антонио Вутов, а Холмар Ейолфсон ще трябва да се пребори с часовата разлика, след като се завръща от турне на исландските национали в САЩ. Твърдо аут е Аймен Белаид, който има пробпеми с кръста и не тренира.\n\nПреди старта на плейофите разликата между ЦСКА-София и „Левски“ е 13 точки, а лидер с 3 точки аванс пред „червените“ е „Лудогорец“.\n\n\n \n\n\n \n                    ", "date": "2018.03.29", "title": "Каранга бил на крачка от трансфер в „Левски“"}
{"url": "http://www.monitor.bg/a/view/73280-%D0%9E%D1%81%D1%82%D0%B5%D0%BE%D0%BF%D0%BE%D1%80%D0%BE%D0%B7%D0%B0-%D1%83%D0%B4%D1%80%D1%8F-%D1%81%D0%B8%D0%BB%D0%BD%D0%B8%D1%8F-%D0%BF%D0%BE%D0%BB-%D1%81%D0%BB%D0%B5%D0%B4-55/", "text": "Алкохолът и мазните храни задълбочават диагнозата\n                    Остеопорозата удря и мъжете след 55 – годишна възраст. Проблем е, че при тях тя се открива по-късно и в по-напреднала фаза, тъй като я влачат с години без да се лекуват. Проблем е, че като цяло, представителите на силния пол ги е страх от лекарите, съобщиха от Българското дружество по ендокринология.\n\nКостите на мъжете изтъняват и започват да се чупят. Проблемът при тях е, че заболяването с години остава неоткрито, тъй като те рядко ходят на профилактичен преглед от страх „да не им открият нещо“.\n\nНад 1 милион българи са застрашени от това заболяване, тъй като злоупотребяват с алкохол, мазните храни и са обездвижени.\n\nПри остеопорозата болки няма.\n\nЗатова някои лекари я наричат „тихия крадец“.\n\nСигнал за тревога е смаляването на ръста с 1-2 см. годишно. В тези случаи трябва да се измери костната плътност. Тя се проверява като се изследват костите на китката или на петата. Дори при проверка на цялото тяло, което се налага при по-сериозни проблеми, облъчването е минимално като при снимка на един зъб.\n\nОсновна причина за по-високата чупливост на костите и за остеопорозата при мъжете е андропаузата. Състояние, което по-често наричаме мъжки климактериум. Свързано е като при жените със загуба на полови хормони и има много “лица” . При всички мъже над 55 г. нивото на тестостерона пада и повлича ред негативни последици, едно от които е остеопорозата. Костите изтъняват, но общото количество\n\nкостна маса е все още високо, затова промените остават незабележими. Мъжете са в по-благоприятна ситуация в сравнение с жените по отношение на остеопорозата. Те по-късно влизат в пубертет, затова по-дълго трупат костна маса, освен това по-късно и по-бавно губят полови хормони. Затова пък по-често се прекаляват с цигарите, алкохола, кафето и някои лекарства, за които е доказано, че допринасят за болестите промени в костите.\n\nВ резултат на това стават и различни по тежест счупвания. На остеопорозата се дължат 60-85 % от фрактурите на бедрената шийка и 70-90 % на прешлените при мъжете, сочи статистиката.\n\nКато правило, силният пол избягва каквито и да е срещи с доктора, затова и остеопорозата остава неоткрита. Ако мъжът обаче е имал вече една фрактура, рискът да получи втора се увеличава 2 пъти, твърдят специалисти.\n                    ", "date": "2018.03.29", "title": "Остеопороза удря силния пол след 55"}
{"url": "http://www.monitor.bg/a/view/71974-%D0%A4%D0%B8%D0%B7%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B8%D0%B7%D0%B3%D1%80%D0%B0%D0%B6%D0%B4%D0%B0-%D0%BA%D0%BE%D1%81%D1%82%D0%B8%D1%82%D0%B5/", "text": "\n                    Физическата активност изгражда костите. Затова болните от остеопороза трябва да се движат активно. Те могат да посещават специализиран курс по кинезетерапия, в който упражненията са съобразени със заболяването. Кинезитерапевтите обучават пациентите и как да стават от леглото, за да не натоварят някоя кост и да последва травма, как да вдигат тежки предмети, ако човек падне, как да щади китките, които са най-уязвими. Упражненията подобряват и координацията на движенията и при евентуално падане, рискът от тежки счупвания е по-малък.\n\n \n                    ", "date": "2018.03.29", "title": "Физическата активност изгражда костите"}
{"url": "http://www.monitor.bg/a/view/10918-%D0%92%D1%8A%D0%B7%D0%B2%D0%B8%D1%88%D0%B5%D0%BD%D0%B8%D0%B5-%D1%81%D1%82%D0%B0%D1%80%D1%82%D0%B8%D1%80%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D1%82%D1%83%D1%80%D0%BD%D0%B5-%D0%BE%D1%82-%D0%9A%D0%BE%D0%BF%D0%B5%D0%BD%D1%85%D0%B0%D0%B3%D0%B5%D0%BD/", "text": "\n                    Приключенията на двамата полу-бандити, полу-революционери Гичо (Александър Алексиев) и Асенчо (Стоян Дойчев) от филма „Възвишение“ на Виктор Божинов ще се пренесат на голям екран в три европейски столици. Превърналата се в мото на лентата реплика „От народа, за народа“ ще зарази любителите на седмото изкуство първо в Копенхаген на 8 април. След това „Възвишение“ ще се пренесе с две събития във Виена (13 и 14 април), където дебютният игрален пълнометражен филм на Божинов ще бъде показан като част от програмата на фестивала CEE International Film Festival.\n\nНай-бляскава ще бъде премиерата на филма в Лондон (21 април). Зрителите във Великобритания ще могат да проследят революционните подвизи на българските хайдути на голям екран в непосредствена близост до Бъкингамския дворец. На място се очаква да пристигне и голяма част от екипа на продукцията в лицето на Виктор Божинов, Антон Бакарски, Иван Дойков, Оксана Шаламанова, Нина Алтъпармакова, както и актьорите Алек Алексиев, Стоян Дойчев и Филип Аврамов.\n\nНамерението си да поведе „Възвишение“ на тур извън граница режисьорът обяви още в края на миналия ноември. Очаква се към настоящия график на обиколката на филма да бъдат добавени още дати и градове.\n\nПродукцията, вдъхновена от едноименния роман на Милен Русков, се разписа като най-гледания филм родно производство от 2010 г. насам. В рамките на 22-то издание на София Фил Фест пък „Възвишение“ триумфира като най-добър балкански филм.\n                    ", "date": "2018.03.29", "title": "„Възвишение“ стартира европейско турне от Копенхаген"}
{"url": "http://www.monitor.bg/a/view/2211-%D0%9E%D1%81%D1%8A%D0%B4%D0%B8%D1%85%D0%B0-dmx-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D0%B7%D0%B0%D1%82%D0%B2%D0%BE%D1%80/", "text": "\n                    \nРапърът DMX е осъден на 1 година затвор за данъчни измами на стойност 1, 7 милиона долара. Звездата, чието име по паспорт е Ърл Симънс, се призна за виновен в съда в Манхатън. Макар прокурорите да са искали присъда от 5 години, съдията Джед Рейкаф заяви, че DMX е „добър човек“ и затова получава само 12 месеца зад решетките. За смекчаване на обстоятелствата, адвокатът на рапъра пусна в залата и парчето му Slippin, в което се пее колко е труден животът му.\n\nСимънс не е декларирал приходите си, които възлизат на няколко милиона долара, от периода 2010 до 2015 г. Той не е използвал банкова сметка на свое име и е давал лъжливи декларации за доходите си в съда, когато е започнал процедура за несъстоятелност. Изпълнителят на Party Up е имал проблем със закона и с отказа си да плаща детски издръжки, което го прати в затвора за два месеца. Той има общо 15 наследника от 9 различни жени. DMX е задържан няколко пъти и за носене на оръжие без разрешително, притежание на наркотици, превишена скорост, агресивно поведение и проявена жестокост над животни.\n\n \n\n\n \n                    ", "date": "2018.03.29", "title": "Осъдиха DMX на година затвор"}
{"url": "http://www.monitor.bg/a/view/15522-%D0%9D%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%9A%D0%BE%D1%80%D0%B8-%D0%A4%D0%B5%D0%BB%D0%B4%D0%BC%D0%B0%D0%BD-%D0%B2-%D0%BA%D0%BE%D0%BB%D0%B0%D1%82%D0%B0-%D0%BC%D1%83/", "text": "\n                    \nНападнаха актьора Кори Фелдман в личния му автомобил в Лос Анджелис и сега той е настанен в болница. 46-годишната звезда твърди, че е намушкан с хладно оръжие, но според полицая Дрейк Медисън прободна рана от предполагаемата атака няма. За случилото се съобщи Фелдман в профила си в Туитър. „Тази вечер бях нападнат. Мъж отвори вратата на колата ми и ме намушка с нещо. Но съм добре!“, написа той към кадър от болничното легло. Кори сам е потърсил медицинска помощ след случилото се.\n\nПолицията в Ел Ей разследва обстоятелствата, като засега се мисли, че нападението е опит за грабеж. Звездата от „Дяволчетата“ обаче вярва, че някой иска да му запуши устата. Причината – през ноември той призна, че му е упражнявано сексуално насилие като дете, но тогава органите на реда отказаха да разгледат обвиненията поради изтекла давност. След това Фелдман сподели, че получава заплахи онлайн.\n\n \n\n\n \n                    ", "date": "2018.03.29", "title": "Нападнаха Кори Фелдман в колата му"}
{"url": "http://www.monitor.bg/a/view/17486-%D0%A1%D0%B5%D0%BB%D0%B5%D0%BD%D0%B0-%D0%93%D0%BE%D0%BC%D0%B5%D1%81-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B0-%D1%81-%D0%B4%D1%80-%D0%94%D1%83%D0%BB%D0%B8%D1%82%D1%8A%D0%BB-%D0%BA%D0%B0%D1%82%D0%BE-%D0%B6%D0%B8%D1%80%D0%B0%D1%84/", "text": "\n                    \nБившата старлетка на Disney Селена Гомес е сред актьорите, които ще дадат гласа си за животните в предстоящата комедия „Пътешествието на доктор Дулитъл“. Четириногият другар, който ще озвучи звездата от „Купонджийки“, е жирафката Бетси. Как тя ще попадне в полезрението на обичания от поколения деца ветеринар, ще разберем, когато лентата се появи на голям екран. Това се очаква да стане през 2019 г.\n\nГлавната роля в „Пътешествието на доктор Дулитъл“ е поверена на Робърт Дауни Джуниър. Именно той обяви и имената на актьорите, които ще говорят от името на животните в заглавието. Сред тях са още Ема Томпсън (папагалката Полинезия), Кумаил Нанджиани (щраусът Плимптън), Ралф Файнс (тигърът Бари), Октавия Спенсър (патицата Даб-Даб), Реми Малек (маймунката Чи-Чи), Крейг Робинсън (мишокът Флеминг), Джон Сина (мечокът Йоши) и Том Холанд (кучето Джип).\n\nВъв филма ще участват още Антонио Бандерас и Майкъл Шийн. Ролите им към момента обаче все още се пазят в тайна.\n\n\n \n                    ", "date": "2018.03.29", "title": "Селена Гомес пътешества с д-р Дулитъл като жираф"}
{"url": "http://www.monitor.bg/a/view/69377-%D0%A5%D0%BE%D1%81%D0%B5-%D0%9A%D0%B0%D1%80%D0%B5%D1%80%D0%B0%D1%81-%D1%81%D1%82%D0%B0%D0%B2%D0%B0-%D0%B4%D0%BE%D0%BA%D1%82%D0%BE%D1%80-%D0%BF%D0%BE-%D0%BC%D1%83%D0%B7%D0%B8%D0%BA%D0%B0-%D1%83-%D0%BD%D0%B0%D1%81/", "text": "Великият тенор ще бъде удостоен с почетното звание от Националната академия „Проф. Панчо Владигеров“ \n                    Един от най-великите живи гласове – испанския тенор Хосе Карерас, получи покана от Националната музикална академия „Проф. Панчо Владигеров“ да бъде удостоен с почетното звание „Доктор хонорис кауза“. Най-голямото отличие за заслуги в областта на музиката, образованието и културата ще се присъди на Маестрото на официална церемония у нас, в рамките на визитата за концерта му на 21 октомври в София.\n\n \n\n„За нас ще бъде чест и привилегия, ако Вие Маестро Хосе Карерас – един от най-великите изпълнители на нашето време, приемете поканата ни да бъдете награден с най-високата титла на нашата Академия – Доктор хонорис кауза“, гласи поканата към един от Тримата тенори.\n\n \n\nХосе Карерас пристига за още един впечатляващ музикален спектакъл в най-голямата зала у нас „Арена Армеец“. Патрон на грандиозното събитие е самият Кавалер на Златната топка Христо Стоичков, който ще се прибере в България специално за концерта на Маестрото. В паметното събитие участие ще вземе и новата оперна сензация на България – Росен Ненчев, който е един от 22-мата избрани от цял свят във втория майсторски клас на Хосе Карерас.\n\n \n\nПрез 2015 г. великият тенор направи прощално турне, с което обяви, че се оттегля от сцена и ще се посвети на работата във Фондацията си за борба с левкемията. Тогава София отново фигурираше между датите на обиколката, поради личния сантимент на Маестрото към родината ни. Явно обаче Карерас е променил крайното си решение и ще направи още един концерт след последния, благодарение на съдействието на личния му приятел Христо Стоичков. Това ще е четвъртата му визита у нас, след разпродадените концерти през 2005 г., 2012 г. и 2015 г. Билетите за музикалния му спектакъл вече са в продажба на цени между 70 и 180 лв.\n                    ", "date": "2018.03.29", "title": "Хосе Карерас става доктор по музика у нас"}
{"url": "http://www.monitor.bg/a/view/26645-%D0%9B%D0%B5%D0%BB%D1%8F%D1%82%D0%B0-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B0%D1%82%D0%B0-%D0%9A%D1%80%D0%B8%D1%81%D1%82%D0%B8%D0%BD-%D0%BD%D0%B0%D0%BF%D0%B0%D0%B4%D0%BD%D0%B0-%D0%94%D0%B8%D0%B2%D0%BD%D0%B0/", "text": "\n                    \n\nЛелята на моделът Кристин Илиева – Изабела Господинова, обвини Дивна за поведението й след катастрофата. Жената използва профила си във Фейсбук, за да се обърне към младата певица. „В каквото и състояние да се намираш заради стореното, състоянието на твоята „приятелка“ е много по-тежко. Но тя се бори и няма да се предаде. Колко по-леко щеше да бъде и за двете, ако не ѝ беше обърнала гръб и беше до нея в този момент. Приятелите са заедно и в добро, и в зло. И точно в нещастието, което ти ѝ причини, това приятелство щеше да бъде истинско. Ти трябваше и трябва да си до нея, да лекуваш душата ѝ, да не я предаваш!“, гласят част от думите й. Господинова казва още, че не заклеймява изпълнителката на „Какво пък толкова“ и й пожелава достойнство, за да може да гледа хората в очите.\n\nПрипомняме, че Кристин пострада тежко при катастрофа край с. Българене, Плевен, след като пътува заедно с Дивна по пътя Русе-София. Певицата управлявала автомобила, а до инцидента се стигнало, след като тя загубила контрол заради превишена скорост и се ударила в мантинелата. Дивна се размина без наранявания, а манекенката едва не изгуби краката си. Над 60 човека се отзоваха да дарят кръв за красавицата, но тепърва я очакват още операции.\n\n \n\n\n \n\n\n \n                    ", "date": "2018.03.29", "title": "Лелята на пострадалата Кристин нападна Дивна"}
{"url": "http://www.monitor.bg/a/view/61909-%D0%A4%D0%B5%D0%B9%D1%81%D0%B1%D1%83%D0%BA-%D0%BE%D0%B1%D0%B5%D1%89%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D1%81-%D0%BF%D0%BE%D0%B2%D0%B5%D1%87%D0%B5-%D0%BA%D0%BE%D0%BD%D1%82%D1%80%D0%BE%D0%BB/", "text": "\n                    Фейсбук обяви, че ще промени из основи инструментите си за настройка на сигурността на потребителите, те „ще имат повече контрол” над информацията, която има за тях в страницата на социалната мрежа. „Разбрахме, че настройките за сигурността, както и някои други важни инструменти, са доста трудни за намиране, и ние трябва да направим всичко възможно, за да държим хората информирани”, това съобщиха в блог пост шефът на сигурността - Ерън Еган и заместник главният съветник Ашли Берингер. „Ние ще предприемем мерки през следващите седмици да дадем повече контрол на хората върху тяхната лична сигурност”, потвърдиха още те. Предстоящите ъпдейти ще включат: бърз и улеснен достъп до потребителските настройки, меню за сигурност и инструменти за търсене, сваляне и изтриване на лични данни съхранявани от Фейсбук\n\n \n                    ", "date": "2018.03.29", "title": "Фейсбук обеща да се промени - потребителите с повече контрол "}
{"url": "http://www.monitor.bg/a/view/80671-%D0%9B%D0%B8%D1%87%D0%BD%D0%B8%D1%8F%D1%82-%D0%BB%D0%B5%D0%BA%D0%B0%D1%80-%D0%BD%D0%B0-%D0%A2%D1%80%D1%8A%D0%BC%D0%BF-%D1%81%D1%82%D0%B0%D0%B2%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80/", "text": "\n                    Президентът на САЩ Доналд Тръмп съобщи в Туитър, че уволнява министъра по въпросите на ветераните Дейвид Шулкин и номинира на негово място за шеф на агенцията за ветераните лекаря на Белия дом Рони Джексън, предадоха Ройтерс и Асошиейтед прес. Напрактика адмиралът от запаса Джексън е неговия личен лекар, коментира Би Би Си.\nШулкин, който бе единственият министър, останал от времето на президента Барак Обама, е поредният уволнен висш член на администрацията през последните седмици. Редица други пък напуснаха по собствено желание.\nУволнението на Шулкин бе очаквано след разразилия се в агенцията за ветераните етичен скандал заради скъпи негови и на съпругата му пътувания за сметка на данъкоплатците.\nВъпреки това Тръмп изрази на уволнения министър благодарност за службата му за страната и на \"нашите прекрасни ветерани\".\nДжексън, чието назначение трябва да бъде потвърдено от Конгреса, е бивш флотски адмирал и лекар по професия. От 2013 г. той е лекар на Белия дом. Той спечели значителна национална популярност в началото на тази година след предизвикала огромен интерес негова пресконференция за здравето на президента.\nИменно той през януари обяви, че Тръмп е \"годен за поста си\" и е \"физически много здрав и с много остър ум\" при първия редовен медицински преглед на президента след встъпването му в длъжност.\nДжексън е на поста си от времето на Джорд Буш младши и бе в Белия дом и през двата мандата на Барак Омаба.\nАгенцията за ветераните, която е с ранг на министерство, е второто по големина ведомство в администрацията, отговарящо за 9 млн. военни ветерани и за над 1700 здравни заведения, пряко управлявани от правителството.\nДо утвърждаването на Джексън, чието назначение се определя като изненадващо, агенцията временно ще се ръководи от Робърт Уилки - заместник-шеф на Пентагона по кадровите въпроси и готовността. Това временно назначение също бе изненадващо, защото Тръмп \"прескочи\" заместника на Шулкин - Том Боумън, който стана обект на някои критики, че не не действа с особен ентусиазъм за реализация на исканията на Тръмп за повече грижи за ветераните.\n\n \n                    ", "date": "2018.03.29", "title": "Личният лекар на Тръмп става министър"}
{"url": "http://www.monitor.bg/a/view/57800-68-%D0%B3%D0%B8%D0%BD%D0%B0%D1%82-%D0%BF%D1%80%D0%B8-%D0%B1%D1%83%D0%BD%D1%82%D0%BE%D0%B2%D0%B5-%D0%B2-%D0%B0%D1%80%D0%B5%D1%81%D1%82%D0%B0-%D0%B2%D1%8A%D0%B2-%D0%92%D0%B5%D0%BD%D0%B5%D1%86%D1%83%D0%B5%D0%BB%D0%B0/", "text": "\n                    \n68 души загинаха при бунт и пожар в полицейски участък във Венецуела, предаде Ройтерс.\nТрагедията стана в град Валенсия, столицата на щата Карабобо. Повечето жертви са умрели от задушаване в резултат на пламъците.\nОсвен арестанти, сред загиналите има и жени, които са им били на свиждане.\nПричина за трагедията станал сблъсък между две групи арестувани. В затворите и полицейските участъци във Венецуела цари хаос и много задържани свободно носят оръжие и гранати. Те често разоръжават надзирателите, отбелязва в. „Ел Мундо“. На тези места се върти и търговия с наркотици.\nБунтовете с десетки жертви са често срещано явление в местата за задържане и лишаване от свобода в южноамериканската страна, изтъква Ройтерс.\nВсе още не е ясно какво е довело до бунта в участъка във Валенсия. Разказите на затворници, полицаи и очевидци са противоречиви. Почти всички обаче твърдят, че всичко започнало, след като било отнето оръжието на един от надзирателите.\nСлед вестта за трагедията десетки хора се стълпили пред сградата на участъка. Те влезли в сблъсък с полицията.\nПравозащитници споделиха, че затворите и полицейските арести във Венецуела са на практика неуправляеми. Там задържаните са оставени да се разпореждат сами със себе си, като властите нехаят за случващото се зад стените.\n\n                    ", "date": "2018.03.29", "title": "68 гинат при бунтове в ареста във Венецуела"}
{"url": "http://www.monitor.bg/a/view/33062-27-%D0%B0%D0%BF%D1%80%D0%B8%D0%BB-%D0%B5-%D0%B4%D0%B5%D0%BD%D1%8F%D1%82-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%A1%D0%B5%D0%B2%D0%B5%D1%80%D0%BD%D0%B0-%D0%B8-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                    \nСеверна и Южна Корея ще проведат на 27 април първата си среща на високо равнище от повече от едно десетилетие, предадоха световните агенции, цитирайки представители на южнокорейските власти. На 4 април ще се проведе среща на работно ниво, за да бъдат обсъдени подробностите около срещата на върха, като протокола, сигурността и изявленията за медиите.\nДвете страни се стремят да подобрят връзките помежду си и да намалят военното напрежение. Представители от двете страни съобщиха, че разговорите между севернокорейския лидер Ким Чен Ун и южнокорейския президент Мун Дже Ин ще се съсредоточат върху превръщането на полуострова в зона, свободна от ядрени оръжия. По-рано Ким обеща да работи за постигането на тази цел, след като покани за диалог американският президент Доналд Тръмп. Тръмп постави условие това да стане само при ангажимент за денуклеаризация на Корейския полуостров.\nМеждувременно Япония изрази пред КНДР желание за двустранна среща на високо равнище и властите в Пхенян са обсъждали възможността за лидерски срещи с Япония и други страни. Правителството на президента Ким Чен Ун е информирало управляващата в страната Корейска трудова партия за възможността да бъдат организирани срещи на върха с Япония, Русия и други страни.\nНапрежението между Северна и Южна Корея отслабна значително след Зимните олимпийски игри в южнокорейския курорт Пьончан миналия месец. Технически двете страни все още са в състояние на война, тъй като Корейската война от 1950-1953 г. приключи с примирие, а не с мирен договор.\nСрещата на върха ще се състои в Дома на мира в южнокорейската част на селището Панминчжон, през което преминава границата между двете държави.\nПредишните срещи на високо равнище между двете Кореи, през 2000 г. и през 2007 г., се проведоха в Пхенян. Това означава, че Ким Чен Ун ще стане първият севернокорейски лидер, стъпил на южнокорейска територия, от 1953 г.\n\n \n\n\n \n                    ", "date": "2018.03.29", "title": "27 април е денят на срещата между Северна и Южна Корея"}
{"url": "http://www.monitor.bg/a/view/29862-%D0%95%D0%BA%D0%B2%D0%B0%D0%B4%D0%BE%D1%80-%D0%BE%D1%82%D1%80%D1%8F%D0%B7%D0%B0-%D0%BD%D0%B5%D1%82%D0%B0-%D0%BD%D0%B0-%D0%90%D1%81%D0%B0%D0%BD%D0%B6/", "text": "\n                    Правителството на Еквадор отне на Джулиан Асанж всички средства за комуникация с външния свят, тъй като е нарушил договореностите, при които е получил убежище, предадоха информационните агенции.\nОснователят на сайта WikiLeaks се укрива в посолството на Еквадор в Лондон от 2012 г., за да избегне съдебно преследване.\nРешението на еквадорското правителството е публикувано в профила в Twitter на министерството на съобщенията на латиноамериканската страна.\n\"Правителството на Еквадор спря работата на всички системи, позволяващи на Джулиан Асанж да общува с околния свят\", се казва в съобщението.\n\"Мярката е предприета във връзка с неизпълнение от страна на Асанж на писмен ангажимент, поет към правителството в края на 2017 г., да не разпространява съобщения, които биха представлявали намеса в отношенията с други държави.\" - уточняват еквадорските власти.\nИзданието \"Metro Ecuador\" цитира туитове на Асанж от 26 март, в които той заявява, че вината на Кремъл за отравянето на Сергей Скрипал и дъщеря му Юлия е недоказана. Според него експулсирането на руски дипломати от някои държави само ще помогне на Москва да налага своята версия за заговор срещу Русия, воден от САЩ.\nАсанж поиска политическо убежище от Еквадор, тъй като се опасява, че Лондон ще го екстрадира в САЩ, където е разследван за огласяване на секретна информация чрез WikiLeaks.\nТой не може да напусне еквадорското посолство, тъй като във Великобритания е издадена заповед за ареста му.\n                    ", "date": "2018.03.29", "title": "Еквадор отряза нета на Асанж"}
{"url": "http://www.monitor.bg/a/view/57693-%D0%9E%D0%B1%D1%81%D1%82%D1%80%D0%B5%D0%BB-%D0%B2-%D0%9A%D0%B0%D0%BD%D0%B4%D0%B0%D1%85%D0%B0%D1%80-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BD%D0%B0%D1%88%D0%B8/", "text": "\n                    Базата на международните коалиционни сили на летище \"Кандахар\", Афганистан, беше подложена на ракетен обстрел на 28 март 2018 г. в 21.06 часа местно време (19.36 часа българско време). Това съобщиха от пресцентъра на Министерство на отбраната. Няма пострадали български военнослужещи.\n                    ", "date": "2018.03.29", "title": "Обстрел в Кандахар - няма пострадали наши"}
{"url": "http://www.monitor.bg/a/view/83680-%D0%A0%D1%83%D1%81%D0%B8%D1%8F-%D0%B7%D0%B0%D1%82%D0%B2%D0%B0%D1%80%D1%8F-us-%D0%BA%D0%BE%D0%BD%D1%81%D1%83%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3/", "text": "\n                    Руското Външно министерство ще затвори консулството на САЩ в Санкт Петербург в отговор на прекратяването на работата на руското консулство в Сиатъл. Това съобщава в. „Известия“, позовавайки се на високопоставен чиновник от дипломатическото ведомство.\n\n          „По думите на източника на изданието, именно с такова предложение ще излезе МВнР пред президента Владимир Путин, който ще вземе окончателното решение по този въпрос“, пише в публикацията на „Известия“. Дипломати коментират, че изборът на Москва не е случаен, тъй като US консулството в северната руска столица е стратегически по-важно, отколкото американските представителства във Владивосток и Екатеринбург. Изданието съобщава още, че Русия ще отговори на Вашингтон и с огледално изгонване на американски дипломати от страната. По-рано властите на САЩ обявиха, че ще изпратят в родината им 60 служители на руската мисия.\n\n          Освен американската страна за изгонването на руски дипломати обявиха още балтийските страни, Канада, Украйна, Молдова, Германия Франция и др.  \n                    ", "date": "2018.03.29", "title": "Русия затваря US консулството в Петербург"}
{"url": "http://www.monitor.bg/a/view/52495-%D0%A8%D0%BE%D1%84%D1%8C%D0%BE%D1%80-%D1%81%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D1%80%D0%B5%D0%B3%D0%B0%D0%B7%D0%B8-%D0%B2%D0%BE%D0%B5%D0%BD%D0%BD%D0%B8-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Пореден опит за нападение над военни бе извършено във Франция в четвъртък сутринта. Двама мъже са се опитали да сгазят с колата си група от шестима военни, към 8:30 край казарми в градче близо до Гренобъл, Южна Франция. По-късно същата кола е налетяла на друга четворка военни, които правили сутрешната си гимнастика. Те били нападнати само от един шофьор. Френската полиция съобщи в Туитър, че мъжът е задържан в Гренобъл, недалеч от мястото на опита за нападение в подножието на френските Алпи.\n\nИнцидентът станал в селището Варс-Алиер-е-Рисе, където се намират военните от 93-и артилерийски полк. Колата, която нападателят е шофирал без книжка, е била Пежо 208. Първоначално бе съобщено, че нападателят е бил един и е отправили обиди и избягал. По-късно са били заловени и разпитани са двама. Единият е собственикът на автомобила, а другият е извършителят на втория опит за сгазване.\n\nЗасега властите проверяват варианта арестуваните имат нещо общо с тероризма. Според първоначални данни не става дума за терористичен акт, но прокуратурата в Гренобъл проверява всички версии.\n\nИнцидентът се случи ден след траурните церемонии в Южна Франция в памет на четирите жертви на атентата, извършен в петък от радикален ислямист.\n\nПри трагедията загина и полковникът от жандармерията Арно Белтрам, убит от джихадист, след като се размени за заложничка,\n\nНа погребението президентът на Франция Еманюел Макрон заяви \"Този коварен враг, тероризмът, изисква всеки гражданин да проявява бдителност и обществено съзнание\".\n                    ", "date": "2018.03.29", "title": "Шофьор се опита да прегази военни във Франция"}
{"url": "http://www.monitor.bg/a/view/5513-%D0%9E%D1%82%D0%BD%D0%BE%D0%B2%D0%BE-%D0%B2-%D0%9A%D0%B5%D0%BC%D0%B5%D1%80%D0%BE%D0%B2%D0%BE-%D0%B7%D0%B0%D0%BF%D0%B0%D0%BB%D0%B8-%D1%81%D0%B5-%D0%B0%D0%B2%D1%82%D0%BE%D0%B1%D1%83%D1%81-%D1%81-%D0%B4%D0%B5%D1%86%D0%B0/", "text": "\n                    Автобус, превозващ детски волейболен отбор от Ханти-Мансийск, се запали в Топинския район на Кемеровска област, съобщава в. „Известия“. По предварителни данни, рейсът возел младежите към летището в Толмачово, откъдето те трябвало да излетят за родния си град, уточнява изданието.\n\n          На 213-ия километър от магистралата М-53 „Байкал“ обаче се запалил моторът на автобуса, а салонът се изпълнил с дим. В момента на инцидента в него били шофьорът, един придружител и девет непълнолетни лица. Водачът веднага евакуирал пътниците и загасил огъня, като при аварията никой не е пострадал, посочват медиите. Паралелно проблем възникна и с автобус, превозващ деца от Германия в Русия, пише Deutsche Welle. При проверка на полицията в Берлин се оказало, че машината е неизправна – „не работели лявата предна и дясната задна спирачки, освен това всички спирачни дискове и ауспухът били силно износени“, посочва немското издание. Децата били свалени от аварийно опасния автобус и настанени в хотел.\n\n          Инцидентите се случват четири дни след трагичните събития в мола „Зима вишня“ в град Кемерово, където при адски пожар загинаха 64 души, 41 от които деца. Около трагедията изплуват все нови, и нови ужасяващи подробности. Местният жител Игор Востриков, който при пожара загуби сестра си, жена си и трите си деца, публикува в интернет обръщение, в което разказва какво е видял на камерите за видеонаблюдение в злощастния търговски център. По думите на опечаления мъж, от кадрите следва, че изначало вратите на кино салоните в мола са били отворени. Те били затворени по-късно от един от посетителите заради силното задимяване. Мъжът решил да изчака спасителите, но те така и не дошли навреме, пише НТВ. В крайна сметка всички деца, намиращи се в киното, загинали. По-рано се съобщаваше, че вратите са били заключени от служители на самия мол, припомнят агенциите.\n\n          Востриков е недоволен и от действията на местните власти, които според него не са се справили със ситуацията. „Не се справиха… Не беше задействана вертолета техника. Пожарът можеше да бъде загасен“, казва опечаленият родител. Той се усъмни и в правдивостта на информацията за това, че пожарните са пристигнали навреме. От своя страна ръководителят на управлението на Министерството по извънредните ситуации на Кемеровска област Александър Мамонтов заяви пред РБК, че при гасенето на пожара в „Зимна вишня“ „са направили всичко, което са могли“. Той се отчете, че са били евакуирани повече от 100 души, като с помощта на специално оборудване са били спасени 20 души.  \n                    ", "date": "2018.03.29", "title": " Отново в Кемерово: запали се автобус с деца "}
{"url": "http://www.monitor.bg/a/view/57018-%D0%9C%D1%83%D0%B7%D0%B8%D0%BA%D0%B0%D0%BD%D1%82-%D0%BE%D1%81%D1%8A%D0%B4%D0%B8-%D0%BE%D0%BF%D0%B5%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D1%81%D0%BB%D1%83%D1%85%D0%B0/", "text": "\n                    \nВиолист спечели съдебно дело срещу Кралската опера в Лондон за увреждане на слуха заради силата на звука по време на репетиции, съобщи АП. Делото вероятно ще има голям отзвук в музикалните среди.\n\nКристофър Голдшайдър твърди, че е получил \"акустичен шок\" от това, че е седял пред секцията с 18-те медни инструмента на репетициите за цикъла \"Пръстенът на нибелунга\" в Кралската опера в Лондон през 2012 г. Неговият адвокат Тео Хъкъл каза пред съда, че Голдшайдър е бил изложен средно на звук със сила 91 децибела за по три часа. Въпреки че е носел тапи за уши, за слуха му има трайни последици, като свръхчувствителност към шум. Това го е принудило да спре да свири и да слуша музика.\n\nСъдия Никола Дейвис постанови, че оперната компания е нарушила правилата за допустим шум на работното място. Размерът на обезщетението ще бъде определен по-късно.\n\n \n\n\n \n                    ", "date": "2018.03.29", "title": "Музикант осъди опера заради увреждане на слуха "}
{"url": "http://www.monitor.bg/a/view/18863-%D0%92%D0%B4%D0%B8%D0%B3%D0%BD%D0%B0%D1%85%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0%D1%87%D1%83%D0%B4%D0%BE-%D0%BD%D0%B0%D1%81%D1%80%D0%B5%D0%B4-%D0%BF%D1%8A%D1%82%D0%B5%D0%BA%D0%B0-%D0%B2-%D0%9D%D0%BE%D1%80%D0%B2%D0%B5%D0%B3%D0%B8%D1%8F/", "text": "Украсена е с розов камък, матови стъкла и бетон\n                    Мъжете, които прекарват значителна част от денонощието в тоалетната, вече ще могат да се наслаждават на едни от най-красивите гледки на света.\n\nНорвежци са оползотворили наличната им природна красота като на средата на туристическа пътека са издигнали най-впечатляващия нужник на планетата, а съответно и най-естетичния клозет във Вселената.\n\nНа живописна скала, надвиснала над Норвежко море, разкриваща идиличен панорамен пейзаж бе отворена най-приятната за окото и душата тоалетна, съобщи в. \"Метро\".\n\nПроизведението на изкуството е хрумнало на архитектите от Осло Марит Жустин Хаугени и Дан Зохар. Дизайнерската тоалетна е изградена в областта Норлан с административен център Будьо край любим на туристите панорамен път. Своеобразният паметник на човешката нужда се намира на хълма Уредпасен. Норвежците почитат мястото, тъй като там има монумент на 42-мата загинали при потапяне на норвежка подводница от германска бомба през Втората световна война.\n\nСега туристическият маршрут беше обновен, като в проекта бяха вложени 1,4 милиона евро. Част от парите за реновация на туристическата пътека са отишли за изграждането на тоалетната с матови стъкла и изящна бетонна конструкция. Тя влиза в идеален унисон с близките заснежени планини и живописни фиорди.\n\n„Гледката си заслужава, това се превръща в атракция и сме изолирали всякакви възможни вредни шумове от движения на автомобили“, коментира мениджърът на туристическия път Стайнар Скаар.\n\nТоалетната носи поетичното име „Ureddplassen“, което означава \"място за кратка почивка\". Клозетът е с вълнообразна форма. Строителите и инженерите са решили и проблема с голямата клиентелата. При случай на образуване на опашка от хора с нежни души, има изградени пейки от норвежки розов мрамор, на които спокойно може да се изчака предходният клиент да се нагледа на пейзажите. Интересно е, че, целенасочено или не, същият вид мрамор е бил използван и в сградата на ООН в Ню Йорк. От тоалетната се спускат стъпала, които отвеждат към морския бряг и позволяват на туристите, вече задоволили физиологичните си потребности, да се отдадат на още романтика и създаване на спомени, които да разказват в бъдеще.\n\n \n                    ", "date": "2018.03.29", "title": "Вдигнаха тоалетна-чудо насред пътека в Норвегия"}
{"url": "http://www.monitor.bg/a/view/25542-%D0%9A%D1%80%D0%B8%D1%82%D0%B8%D1%86%D0%B8%D1%82%D0%B5-%D0%BF%D0%BE%D0%B3%D0%BD%D0%B0%D1%85%D0%B0-%D0%A8%D0%BE%D0%BD-%D0%9F%D0%B5%D0%BD-%D0%B7%D0%B0%D1%80%D0%B0%D0%B4%D0%B8-%D1%80%D0%BE%D0%BC%D0%B0%D0%BD%D0%B0/", "text": "\n                    Първата изява на Шон Пен на литературното поприще не само не очарова критиците, но ги накара да произнесат тежка присъда - авторът е по-добре да се придържа към актьорската си професия, съобщи Контактмюзик.\n\nДебютният роман на 57-годишния Пен, озаглавен \"Bob Honey Who Just Do Stuff\" (\"Боб Хъни, който просто прави неща\"), разказва историята на водопроводчик, превърнал се в убиец.\n\nАктьорът изглежда използва първата си книга, за да сподели възгледите си за сегашното състояние на света. Романът например съдържа препратки към настоящия американски президент, описан като \"изключително незряло 70-годишно момче-мъж\", и движението #Аз също, окачествено като \"кръстоносен поход на току-що проходило дете\".\n\nБроени дни след появата си на книжния пазар романът на Шон Пен заема незавидното 89-о място в списъка на бестселърите на \"Амазон\", а критиката не пести хулите си.\n\n\"Върхът на айсберга\" в отзивите на критиците е рецензията на Клеър Фалън от \"Хъфингтън пост\", озаглавена \"Писателят Шон Пен трябва да бъде възпрян\". \"Когато казвам, че Боб Хъни напомня за кошмар, имам предвид, че той е безсмислен, неприятен и ме кара да се потя в ужас и смут\", пише Фалън.\n\nВ същия дух звучи и Марк Атитакис от \"Ню Йорк таймс\". \"Какво си мисли Шон Пен? Да си пожелаем той никога да не се отказва от всекидневната си работа. С прозата си Пен явно се бори за награда за абсурд\", пише критикът.\n\n \n                    ", "date": "2018.03.29", "title": "Критиците погнаха Шон Пен заради романа "}
{"url": "http://www.monitor.bg/a/view/3281-%D0%9C%D1%8A%D0%B6-%D0%B7%D0%B0%D0%BF%D0%BB%D0%B0%D1%88%D0%B8-%D1%87%D0%B5-%D1%89%D0%B5-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%B5-%D0%BF%D1%80%D0%B5%D0%B4-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B2-%D0%91%D0%B5%D0%BB%D0%B3%D1%80%D0%B0%D0%B4/", "text": "\n                    Мъж, който заплаши, че ще се самоубие с ръчна граната пред сградата на парламента в Белград днес, се предаде на полицията след повече от половин час преговори, съобщават сръбските медии.\nПресслужбата на парламента потвърди за информационния сайт Инсайдер, че е имало инцидент пред сградата, но не е извършена евакуация и ситуацията е под контрол.\nМинистерството на вътрешните работи съобщи, че мъжът е пристигнал на площада пред парламента с личния си автомобил, регистриран в Суботица, и заплашил, че ще се самовзриви с граната. Очевидци веднага извикали Бърза помощ и полиция.\nПолицаи са разговаряли с мъжа и са го убедили да се откаже от намерението си. След близо час той се предал на полицията, която установила, че е ветеран от югославската армия, който е участвал в конфликта в Косово през 1999 г.\nСлед като се предал, било установено, че не е имал у себе си ръчна граната, а само реплика на пистолет. След ареста на самоубиеца екипи на антидиверсионната служба са претърсили автомобила му и няколко полицаи са проверили с металодетектор всички коли на паркинга около парламента.\n                    ", "date": "2018.03.29", "title": "Мъж заплаши, че ще се самоубие пред парламента в Белград "}
{"url": "http://www.monitor.bg/a/view/15668-%D0%A1%D0%B8%D0%BB%D0%BE%D0%B2-%D0%BA%D0%B0%D0%B1%D0%B5%D0%BB-%D0%B2%D0%B8%D0%BD%D0%BE%D0%B2%D0%B5%D0%BD-%D0%B7%D0%B0-%D0%BE%D0%B3%D0%BD%D0%B5%D0%BD%D0%B8%D1%8F-%D0%B0%D0%B4-%D0%B2-%D0%9A%D0%B5%D0%BC%D0%B5%D1%80%D0%BE%D0%B2%D0%BE/", "text": "\n                    Първата искра на пожара, отнел живота на 64 души в мола \"Зимна вишня\" в Кемерово, е възникнала между третия и червъртия етаж на сградата, където преминава силов кабел. Това съобщава РБК, позоавайки се на източник от Министерството по извънредните ситуации. По думите му огънят е лумнал в района на батутния център.\n                    ", "date": "2018.03.29", "title": "Силов кабел виновен за огнения ад в Кемерово"}
{"url": "http://www.monitor.bg/a/view/28508-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D1%83-%D0%BD%D0%B0%D1%81-%D0%95%D0%BC%D0%B0-%D0%A5%D0%BE%D0%BF%D0%BA%D0%B8%D0%BD%D0%BA%D1%81-%D0%9B%D0%BE%D0%BD%D0%B4%D0%BE%D0%BD-%D1%81-%D0%BD%D0%B5%D0%BE%D0%BF%D1%80%D0%BE%D0%B2%D0%B5%D1%80%D0%B6%D0%B8%D0%BC%D0%B8-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D0%B2%D0%B8%D0%BD%D0%B0%D1%82%D0%B0-%D0%BD%D0%B0-%D0%A0%D1%83%D1%81%D0%B8%D1%8F-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                     \n\n„Нямаме колебания, че Русия е отговорна за употребата на нервно бойно отровно паралитично вещество за отравянето на Сергей Скрипал и дъщеря му”. Това заяви пред NOVA посланикът на Великобритания у нас Нейно превъзходителство Ема Хопкинс. Тя подчерта, че Лондон има сериозни съдебно-медицински доказателства за това твърдение. „Веществото е дадено за независим анализ от Организацията за забрана на химическите оръжия. То се изследва и в независими лаборатории по цял свят. Резултати от тях очакваме съвсем скоро”, заяви още посланикът. Тя подчерта, че страната й има доказателства и за това, че в последните 10 години Москва „развива своята способност да използва нервно-паралитични вещества за убийства по цял свят”. „Този инцидент е само един елемент от поредица действия от страна на Русия и е време да кажем: Стига толкова. Години наред се повтаря модел на поведение, при което Москва погазва международния правов ред – с анексирането на Крим, подкрепата за режима на Асад в Сирия, опита за преврат в Черна гора, намесата в избори по цял свят, кибератаки, дезинформация”, коментира Хопкинс.\n\n„Русия не отговори на нашата молба за сътрудничество по случая и отвърна със сарказъм. В същото време медиите в страната плетат мрежа от лъжи. Те твърдят абсурдни неща като това, че Скрипал бил пристрастен към „Новичок” или че Тереза Мей го е разработила”, каза още посланикът. Тя благодари на България за заявената подкрепа и солидарност с Великобритания. И подчерта, че двете страни ще продължат да поддържат добри взаимоотношения и след излизането на Острова от Европейския съюз. „Всички, които застанаха зад нас, не го правят само от солидарност, а и в името на опазването на международната сигурност. Трябва заедно да възстановим равновесието. Трябва да минем през този период на пренастройване на международния ред”, заяви Хопкинс.\n\nДен по-рано стана ясно, че Великобритания е споделила със съюзниците си \"безпрецедентно количество разузнавателни данни\" във връзка с атаката. Степента на споделените разузнавателни данни от Великобритания с нейните съюзници варира от страна на страна. Съгласно споразумение със САЩ, Канада, Австралия и Нова Зеландия, наречено \"Пет очи\", Обединеното Кралство споделя водещи оценки на главните си разузнавателни агенции, както и съществени данни. Великобритания споделя по-малко информация с някои страни членки на ЕС.\n\nСъщевременно министър-председателят на Великобритания Тереза Мей и германският канцлер Ангела Меркел се договориха да продължат съпротивата си срещу \"разрастващата се руска агресия\". Това съобщава комюнике от кабинета на британския премиер. По данни на британската канцелария двете са провели телефонен разговор, по време на който Мей е изразила благодарността си към Меркел за \"силната подкрепа и солидарност\" във връзка със случая. Франция пък съобщи, че насроченото за края на май пътуване на президента Еманюел Макрон в Русия не се отменя засега.\n\nНа този фон стана ясно, че състоянието на 33-годишната Юлия Скрипал, която бе отровена на 4 март в Солсбъри заедно с баща й, 66-годишния Скрипал, бързо се подобрява, съобщи болницата, където двамата са на лечение. \"Състоянието на Юлия Скрипал бързо се подобрява. Тя вече не е в критично състояние, сега то е стабилно\", цитира Франс прес болницата в югозападния британски град Солсбъри. Критично, но стабилно е състоянието на Сергей Скрипал, предаде Ройтерс.\n\nИзлязоха подробности за самото отравяне. Вероятно са били изложени на токсина на входната врата на дома им във Великобритания. Това съобщи британската полиция пред Ройтерс. Специалистите са констатирали, че най-висока концентрация на нервнопаралитичното вещество до момента се регистрира на входната врата на дома на двамата в Солсбъри.\n\n \n                    ", "date": "2018.03.29", "title": "Британският посланик у нас Ема Хопкинкс: Лондон с неопровержими доказателства за вината на Русия по случая Скрипал "}
{"url": "http://www.monitor.bg/a/view/78998-%D0%A1%D1%8A%D0%B4%D1%8F%D1%82-%D0%A1%D0%B0%D1%80%D0%BA%D0%BE%D0%B7%D0%B8-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B8-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%81-%D0%B2%D0%BB%D0%B8%D1%8F%D0%BD%D0%B8%D0%B5/", "text": "\n                    Бившият френски президент Никола Саркози ще бъде изправен пред съда за корупция и злоупотреба с влияние, предаде Ройтерс.\n\nСпоред френските издания \"Монд\" и \"Фигаро\" искането за дело срещу Саркози по тези обвинения е от страна на Френската национална финансова прокуратура. То е отправено още през октомври м.г. Саркози може да обжалва това искане.\n\nФинансовите прокурори подозират Саркози, че е предложил да улесни повишение в Монако на Жилбер Азибер, бивш главен адвокат в Касационния съд. В замяна на това Саркози щял да получи от Азибер сведения за хода на друга юридическа процедура срещу него. Във връзка със същия случай Френската национална финансова прокуратура поиска на съд да бъдат дадени и адвокатът на Саркози Тиери Ерцог и Жилбер Азибер.\nТези разкрития за Саркози бяха направени благодарение на подслушване на телефонните му разговори. Подслушването бе разпоредено във връзка с друг случай срещу него - твърденията за финансиране на предизборната кампания на Саркози през 2007 г. от либийския лидер Муамар Кадафи.\n                    ", "date": "2018.03.29", "title": "Съдят Саркози за корупция и злоупотреба с влияние"}
{"url": "http://www.monitor.bg/a/view/44936-%D0%97%D0%B0%D1%85%D0%B0%D1%80%D0%BE%D0%B2%D0%B0-%D0%9D%D0%90%D0%A2%D0%9E-%D0%BD%D0%B0%D1%81%D0%BB%D0%B5%D0%B4%D0%B8-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%81%D1%82-%D0%BD%D0%B0-%D0%A7%D0%B5%D1%85%D0%B8%D1%8F/", "text": "\n                    Страните от НАТО използват потенциала на химическата промишленост в Чехия и нейните разработки в сферата на защитата от бойни отровни вещества. Това заяви днес говорителката на руското външно министерство Мария Захарова.\nДумите на Захарова са по повод твърденията на Москва, че Чехия е сред страните, разработвали нервнопаралитично вещество от групата \"Новичок\", с което бе отровен в Англия Сергей Скрипал.\n\"Разработка под условно название \"Новичок\" се е водила във Великобритания, САЩ, Чехия и Швеция. Постигнатите от тези страни резултати по създаването на нови отровни вещества от този тип са отразени в над 200 открити източника в страни от НАТО\", каза тя. Захарова добави, че по време на съществуването на Организацията на Варшавския договор, Чехия е правела изследвания в областта на химическата защита. Според говорителката в множество медийни публикации по тази тема се казва, че след разпускането на Варшавския договор, \"чешкият научен потенциал в дадената област е бил поискан от нейните западни партньори и наследен от НАТО\".\nМария Захарова каза още, че чешката армия е изпълнявала специални задачи в Близкия изток и в частност чешки военни са отстранявали последиците от употреба на химически оръжия в Кувейт. Говорителката подчерта, че \"никой в нищо не е обвинявал и не обвинява Прага\" и Москва не отправя обвинения към никого за разлика от Лондон. \"Ние само казваме, че в медийното пространство - [. . .] не руски, а чешки издания - има голямо количество материали, потвърждаващи потенциала на Чехия в областта на химическите изследвания\", заключи Захарова.\nТя отбеляза, че в близко бъдеще Русия ще обяви своите \"адекватни\" мерки в отговор на прогонването на руски дипломати от редица западни страни заради случая Скрипал. Според Захарова Москва гледа на бъдещите доставки в Полша на системите за противовъздушна и противоракетна отбрана \"Пейтриът\" като заплаха за сигурността на Русия.\nНа редовния си седмичен брифинг говорителката на руското външно министерство повтори позицията на Русия, че не е извършила кибератака срещу правителствени сървъри в Германия, съобщи ДПА. \"Ние сме нахлували в Бундестага само веднъж, през 1945 г. когато освобождавахме Берлин от нацистката напаст. По това време той се наричаше Райхстаг\", обясни на аудиторията Захарова.\nТя съобщи, че Русия работи по уреждането на срещи в Москва по севернокорейската тема, без да дава подробности и каза, че \"контратерористичната операция\" в Източна Гута в Сирия е почти приключила, допълни Ройтерс.\n                    ", "date": "2018.03.29", "title": "Захарова: НАТО наследи химическата промишленост на Чехия"}
{"url": "http://www.monitor.bg/a/view/19267-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-11%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%9D%D0%B8%D0%BA%D0%BE%D0%BB-%D0%B7%D0%B0%D0%BA%D0%BB%D0%B0%D0%BD%D0%B0-%D0%B2-%D0%B0%D1%81%D0%B0%D0%BD%D1%81%D1%8C%D0%BE%D1%80-%D0%B5-%D1%81%D1%8A%D0%B7%D0%BD%D0%B0%D0%B2%D0%B0%D0%BB%D0%B0-%D1%87%D0%B5-%D1%83%D0%BC%D0%B8%D1%80%D0%B0/", "text": "Момичето издъхнало в жестока агония, викало за помощ  \n                    Делото за жестокото убийство на 11-годишната Никол, която беше заклана на 20-ти август м.т. в асансьор в бургаския комплекс \"Меден Рудник\" влиза в съда. Седем месеца след екзекуцията, Окръжната прокуратура прокуратура внесе обвинителния акт срещу 15-годишния Иван Иванов. Осмокласникът, който има лека умствена изостаналост ще застане на подсъдимата скамейка по обвинение в умишлено убийство, извършено по особено жесток и мъчителен за жертвата начин. Събраните  по делото доказателства сочат, че непълнолетното момче е умъртвило 11-годишното момиче, чрез нанасяне на удар  с нож във врата. Експертизите са установили, че Иван е намушкал Никол с лявата ръка и с движение е прерязал сънната й артерия. Разрезът се оказал фатален и предизвикал  силна кръвозагуба и остра анемия, довела до смъртта на детето. Според вещите лица Никол е съзнавала, че умира и е агонизирала безпомощно в локва кръв, затворена в асансьора. Момичето отчаяно викало за помощ, но никой не я чул.  \n\"Убийството е извършено по особено мъчителен за убитата начин – пострадалата е останала в съзнание след пробождането, достатъчно информативно е възприемала същността на ситуацията, в която се е намирала, виждала е изтичащата от раната кръв. Била е затворена в  кабината на асансьора, викала е за помощ, осъзнавала е неизбежността на смъртта си, изживявала е тежки предсмъртни мъки. Убийството е извършено с особена жестокост – подсъдимия е нанесъл смъртоносния удар с нож в най – откритата  и незащитена част от тялото на момичето, а именно в нейната шия, почти пълно прерязал  вътрешната и сънна артерия, при което последвало силно кръвотечение, факти известни и възприети от обвиняемия, след което той е оставил  умиращата пострадала в кабината като затворил вратата  и я оставил вътре, въпреки нейните викове за помощ, и се отдалечил от мястото на убийството\", заявиха от държавното обвинение.  \nВъпреки степента на умствена изостаналост, убиецът Иван е разбирал свойството и значението на извършеното от него и е могъл да ръководи постъпките си, сочат заключенията на експертизите.  \nТъй като подсъдимият е непълнолетен, ако бъде признат за виновен, присъдата ще бъде редуцирана от 3 до 10 години лишаване от свобода.\nМайката на момчето Донка Иванова продължава да твърди, че синът й е невинен и че друг е извършил убийството. Разследващите обаче са категорични, че имат железни доказателства, с които са заковали Иван. По дрехите му е открита кръв на Никол, а по телефона на момичето и по ножа, с което то е било умъртвено са открити негови отпечатъци. \n                    ", "date": "2018.03.29", "title": " Прокуратурата: 11-годишната Никол, заклана в асансьор е съзнавала, че умира"}
{"url": "http://www.monitor.bg/a/view/11471-%D0%90%D0%BD%D0%B8%D1%82%D0%B0-%D0%9C%D0%B5%D0%B9%D0%B7%D0%B5%D1%80-%D1%81%D0%BB%D0%B5%D0%B4-%D0%B4%D0%B5%D0%BB%D0%BE%D1%82%D0%BE-%D0%92%D0%B8%D0%B6%D0%B4%D0%B0%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D1%82%D0%B0%D0%B2%D0%B0-%D0%BC%D0%B0%D0%BD%D0%B4%D0%B6%D0%B0-%D1%81-%D0%B3%D1%80%D0%BE%D0%B7%D0%B4%D0%B5/", "text": "\n                    „Аз съм заложник в затвора, виждате какво става - манджа с грозде, заяви пред журналистите на излизане от съдебната зала вчера Анита Желева -Мейзер. На поредно заседание пред Апелативния съд във Варна по делото срещу едрогърдата миска за убийство по непредпазливост на съпруга й, културиста Николай Димов, бяха изслушани и показанията на полицейския служител Веселин Радев, който твърди, че Мейзер му е предложила подкуп. В съденба зала той не успя да си спомни важни детайли около събитията и проведената беседа с нея, която продължила близо 8 часа в деня на задържането й. Свидетелят обаче подробно описа как Анита му е предложила пари на три пъти и как в единия случай оставила под един тефтер две банкноти от по 50 лева, за да се почерпи. Съдът зададе въпрос на Радев дали е получавал нещо друго от Мейзер в хода на беседата, но той бе обхванат от пълна амнезия и заяви, че не помни. Оказа се обаче, че миската му е връчила касова бележка от пазаруването си от бензиностанция във фаталната нощ. След като това му беше припомнено с прочитане на предишните му показания, свидетелят потвърди, че това се е случило. Повторна съдебно-медицинска експертиза с участието на трасолог трябва да покаже как точно е починал Николай Димов. По искане на адвокатите на майката на починалия, съдът постанови експерти да изготвят становище дали е възможно той сам да си сложи две свински опашки на врата, лежейки с вързани крака по корем на масажната маса, а след това да падне на земята по гръб. В съдебна зала стана ясно, че авторите не са виждали дори и снимки на тялото на починалия със затегнатите свински опашки. Въпреки протеста на адвокатите на Димов, съдът възложи експертизата на същите вещи лица. Междувременно те заявиха в отговор на питане от съда, че според тях стяжките, причинили задушаването на Николай, са затегнати в една посока и потвърдиха предишната си експертиза. Още една експертиза ще прецени пък здравословното състояние на Анита Мейзер и дали тя може да остане в женския затвор в Сливен. Тя е прегледана в Затворническа болнца в София, откъдето има поставена диагноза за лечение с три антибиотика и специална диета. Варненският апелативен съд отново остави без уважение молбата на защитата на Анита за изменение на мярката й за неотклонение. След като се запозна с представена от защитата й епикриза от проведено лечение в София, съдът назаначи изготвянето на съдебно-медицинска експертиза, която трябва да установи дали наличното заболяване й позволява престой в местата за лишаване от свобода. На предишното дело за да докаже, че не би се унижила да се укрие, миската заяви, че американският й паспорт е изтекъл на 13 февруари, т.г. Освен това, Мейзер обясни, че не притежавала достатъчно финансови средства, за да напусне страната. Следващото делото е насрочено за 28 май, като дотогава съдът очаква да получи и официален препис на протокола от огледа на местопрестъплението. Досега магистратите разполагали с ръкописно копие, от което не могли да разберат на места какво точно пише.\n                    ", "date": "2018.03.29", "title": "Анита Мейзер след делото: Виждате какво става - манджа с грозде"}
{"url": "http://www.monitor.bg/a/view/23899-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%88%D0%BE%D1%84%D1%8C%D0%BE%D1%80-%D1%81-%D0%BF%D0%BE%D0%B4%D0%BA%D1%83%D0%BF-%D0%B7%D0%B0-%D0%B2%D1%80%D0%B0%D0%B6%D0%B4%D0%B5%D0%B1%D0%BD%D0%BE-%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BF%D1%80%D0%BE%D1%82%D0%B8%D0%B2-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0/", "text": "\n                    Шофьор от врачанското село Манастирище е арестуван, защото опитал да подкупи ченгета, но го разследват за вражеско действие срещу републиката. Това се твърди в официалния бюлетин на областната дирекция на МВР, където пише, че срещу водача е образувано бързо производство по чл. 304 ал.1 от Наказателния кодекс. Справка с НК обаче показва, че този текст се отнася за престъпления срещу външната сигурност. В него се казва, че който подбужда друга държава, международна или чужда организация към война или друго враждебно действие против републиката, се наказва с лишаване от свобода от две до шест години.\n\nВ случая обаче става дума за съвсем друго нещо. 34-годишният шофьор, който въртял волана на „Мерцедес –А160“ е бил спрян за проверка от полицейски патрул към 4 часа сутринта в село Хайредин. При покана към водача да му бъде извършена проба за алкохол, той заявил, че не желае и за да осуети проверката, хвърлил банкнота от 50 лева в полицейския автомобил. Ченгетата не се поблазнили от парите и го задържали в козлодуйското районно управление. Но въобще не е ясно защо срещу шофьора е образувано бързо производство по чл.304 ал.1 от НК.\n\nВ закона например има текст по чл. 345. (1), в който се казва, че който употреби сила или заплашване с цел да принуди длъжностно лице да извърши или да пропусне нещо по служба или свързано с функцията му, се наказва с лишаване от свобода до пет години и с глоба.\n\nЧл. 379. (1), който касае даването на подкуп също е по-подходящ в случая. Той предвижда затвор до шест години и глоба, не по-малка от хиляда лева за този, който даде дар или облага на длъжностно лице, за да извърши или за да не извърши действие по служба.\n\nЯвно е, че при преценката на престъплението на въпросния водач е станала грешка. Предстои да се разбере по кой член ще го накаже съдът.\n                    ", "date": "2018.03.29", "title": "Разследват шофьор с подкуп за враждебно действие против републиката"}
{"url": "http://www.monitor.bg/a/view/25422-%D0%97%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%BE%D1%81%D1%8A%D0%B4%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-900-%D0%BB%D0%B5%D0%B2%D0%B0-%D0%B7%D0%B0-%D0%BB%D0%B8%D1%88%D0%B0%D0%B2%D0%B0%D0%BD%D0%B5-%D0%BE%D1%82-%D0%BF%D1%80%D0%B5%D1%81%D1%82%D0%BE%D0%B9-%D0%BD%D0%B0-%D0%BE%D1%82%D0%BA%D1%80%D0%B8%D1%82%D0%BE/", "text": "\n                    Затворник от бобовдолския зандан осъди за пореден път държавата, този път заради лишаването му от престой на открито. Бисер Манолов, изтърпяващ наказание „доживотен затвор без право на замяна“, предяви иск пред Административен съд – Кюстендил, за заплащане на сумата от 45 000 лв., представляваща обезщетение за причинени неимуществени вреди в периода 28.04.2012г. – 22.02.2017г. Според Манолов от зандана в Бобов дол са му нарушили минималните права, относно времето за престой на открито.\n\nС решение на Кюстендилския административен съд, ГД \"Изпълнение на наказанията\" – София е осъдена да заплати на Бисер Манолов сумата от 900 лв. За разликата до претендираните 45 000 лв. искът е отхвърлен като неоснователен.\nСлед нова жалба на Манолов, съдът допълва решението си и осъжда ответника да плати на ищеца и законната лихва върху сумата от 900 лв., считано от датата на подаване на исковата молба.\n\nБисер Манолов излежава доживотна присъда в бобовдолския затвор за убийството на Виолета Георгиева-Сарафката. Това се смята и за първия банков обир в зората на демокрацията. Кюстендилецът е зад решетките вече 20 години и има спечелени множество дела срещу ГД „Изпълнение на наказанията“.\n\nБисер Манолов – Затворникът Бисер Манолов с поредно спечелено дело срещу ГД „Изпълнение на наказанията“\n                    ", "date": "2018.03.29", "title": "Затворник осъди държавата на 900 лева за лишаване от престой на открито"}
{"url": "http://www.monitor.bg/a/view/70279-%D0%9D%D0%B0%D0%BC%D1%83%D1%88%D0%BA%D0%B0%D1%85%D0%B0-%D1%81-%D0%BD%D0%BE%D0%B6-%D0%B2-%D0%B1%D0%B0%D1%80-%D1%85%D1%83%D0%B4%D0%BE%D0%B6%D0%BD%D0%B8%D0%BA%D0%B0-%D0%90%D1%82%D0%B0%D0%BD%D0%B0%D1%81-%D0%A5%D1%80%D0%B0%D0%BD%D0%BE%D0%B2-%D0%BE%D0%BF%D0%B5%D1%80%D0%B8%D1%80%D0%B0%D0%BB%D0%B8-%D1%81%D0%B0-%D0%B3%D0%BE/", "text": "\n                    Известният български живописец Атанас Хранов на 56 години е бил намушкан с нож в заведение в Пловдив от 30-годишен пиян клиент. Сигналът за екшъна в популярно заведение в кв. „Капана”, бил получен на 112 около 3 часа през нощта на 28 март.\n\n30-годишният пиян клиент влязъл в заведението малко преди скандала, въоръжен с нож. Клиентите, сред които и художникът, му направили забележка да прибере ножа, но той не ги послушал. Настанал скандал, при който по-младият наръгал в китката и в гърба Атанас Хранов, съобщи говорителят на Районна прокуратура в Пловдив Атанас Илиев. Той уточни, че по случая е било образувано досъдебно производство за нанесени леки телесни повреди по хулигански подбуди и нападателят е бил арестуван. По данни на полицията скандалът бил провокиран от художника. В ареста за 24 часа бил отведен 30-годишният с ножа, който ще бъде съден. Атанас Хранов бил откаран в болница, където бил опериран. Раните са му били две в гърба и една в китката. Опериран бил заради двете прободни рани в гърба. Операциите са преминали успешно, съобщиха от здравното заведение и художникът предстои да бъде изписан до дни. Възстановява се бързо, съобщиха още от болницата. Атанас Хранов е роден през 1961 г. в Пловдив. Завършва Средното училище по изкуства в Котел и през 1987 г. Национална художествена академия специалност „Резба” при професор Антон Дончев. Работи в областта на пластичните изкуства и живописта, смесвайки органично жанровете. Характерни за автора материали са дърво, ръчна хартия, платно, бронз, сребро и полимерна мазилка върху метална конструкция. Автор е на над 40 самостоятелни изложби, участва в множество общи инициативи и кураторски проекти. Осъществява съвместни проекти  с поетите Веселин Сариев и Александър Секулов. Живее и работи в Пловдив. Хранов е запален мореплавател. Негов е проектът за символично пресъздаване на разрушеното седмо тепе в градинката до Джумая джамия, при който територията е покрита от каменни павета в концентрични кръгове. Между тях с чугунени букви се изписват имената на видни автори, творили в Пловдив и части от техните произведения.\n                    ", "date": "2018.03.29", "title": "Намушкаха с нож в бар художника Атанас Хранов, оперирали са го"}
{"url": "http://www.monitor.bg/a/view/55483-%D0%A1%D1%8A%D0%B4%D1%8A%D1%82-%D1%80%D0%B5%D1%88%D0%B8-%D0%9F%D0%B5%D0%B4%D0%BE%D1%84%D0%B8%D0%BB%D1%8A%D1%82-%D0%A0%D0%BE%D0%B9-%D0%BE%D1%81%D1%82%D0%B0%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    Британецът педофил Рой Печоки Лорънс, който беше арестуван в края на миналата седмица във Велико Търново, остава в ареста, реши днес апелативният съд в старата столица. Това е второто потвърждаване на най-тежката мярка за неотклонение, след като в петък, окръжният съд също отказа да го пусне на свобода. 56-годишният мъж бе арестуван след като в продължение на седем години, докато е издирван от Интерпол, спокойно си е живеел в България с приятелката си, българка на име Юлияна. У нас Рой имал фирма за графичен дизайн, от която изкарвал добри пари. Освен това продавал и китари и се занимавал с озвучаване. Двамата с Юлияна живеели в луксозен апартамент в блок ново строителство в тузарския търновски кв. Картала, където е и арестуван. В акцията по задържането му взели участие спецполицаите от ГДБОП и служители от Главна дирекция Национална полиция. Разследването срещу Рой Лорънс се води от прокуратурата в щата Аризона, САЩ и е по обвинение за сексуални посегателства над деца. Това е едно от най-тежките престъпления спред американското законодателство. Педофилът се запознавал с деца винтернет, печелел доверието им и ги карал да свалят дрехите си пред камерата и да му показват интимните си части. В конфискувания личен компютър на англичанина, след ареста му, били открити част от видеоклипове с детско порно. Търновци, познаващи арестувания, бяха истински шокирани от изнесената за него информация. „Той е бил такъв изверг, а аз го запознах с децата си. като само си помисля какво е могло да им се случи и как той можел да им посегне, ми се подкосяват краката”, споделя една от познатите на Рой.\n\nОпределението на Апелативния съд във Велико Търново за налагане на най-тежката мярка за неотклонение на 56-годишния британец, е окончателно и не подлежи на по-нататъшно обжалване или протест. Той остава зад решетките до решението на съда за екстрадирането му в Съединените американски щати.\n                    ", "date": "2018.03.29", "title": "Съдът реши: Педофилът Рой остава в ареста"}
{"url": "http://www.monitor.bg/a/view/49968-3%D0%B3-%D0%B8-6%D0%BC-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%88%D0%BE%D1%84%D1%8C%D0%BE%D1%80%D0%B0-%D0%BD%D0%B0-%D0%A5%D0%B0%D0%BC%D1%8A%D1%80%D0%B0-%D0%BF%D1%80%D0%B5%D0%B3%D0%B0%D0%B7%D0%B8%D0%BB-%D1%81%D1%82%D0%B0%D1%80%D0%B5%D1%86-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    За 3 г. и 6м. отива в затвора пазарджиклията Иван Янакиев, който на 18 декември 2015г. прегази и уби на място с джипа си „Хамър Х-3” 70-годишния Никола Лазаров, който пресичал неправилно. Катастрофата стана на булевард пред хипермаркет в Пазарджик. Това реши апелативният съд в Пловдив, който потвърди ефективното наказание на шофьора на хамъра и увеличи с една година лишаването от книжка на Янакиев – от 3 на 4г.\n\nАпелативният съд реши, че не трябва да се увеличава наложеното наказание „лишаване от свобода“ на подсъдимия, заради установения съществен принос на пострадалия към произшествието по повод на предприетото неправилно пресичане на платното за движение, се казва в решението. През април 2017 г. Иван Янакиев бе признат за виновен в това, че на 18.12.2015 г., около 18.50 часа, в Пазарджик с превишена скорост от около 100 км/час е блъснал пешеходеца и го е убил на място. Шофьорът бил признат за невинен и бил оправдан по първоначалното обвинение по член 20, ал.2 и чл. 116 от Закона за движение по пътищата, тоест, че е трябвало да бъде внимателен при избора на скорост, така че да може да спре при всякакво препятствие. Решението не е окончателно и може да бъде обжалвано пред ВКС.\n\n \n                    ", "date": "2018.03.29", "title": "3г. и 6м. затвор за шофьора на „Хамър”-а, прегазил старец в Пазарджик"}
{"url": "http://www.monitor.bg/a/view/89286-4-%D0%BC%D0%B5%D1%81%D0%B5%D1%86%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D0%BC%D0%BB%D0%B0%D0%B4%D0%B5%D0%B6-%D1%81-%D0%BA%D1%83%D0%BF-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%BD%D0%B0-%D0%BF%D1%8A%D1%82%D1%8F/", "text": "\n                    Районният съд във Варна осъди условно 24-годишен младеж от Белослав, хванат да управлява бракуван автомобил без регистрационни табели, без валидна шофьорска книжка и след употреба на алкохол. Делото приключи с постигнато и одобрено в съдебна зала споразумение. За всяко от деянията – по чл. 345, ал. 1, по чл. 343в, ал. 2 и по чл.343б от НК бяха определени отделни наказания, като осъденият трябва да изтърпи най-тежкото от тях - 4 месеца лишаване от свобода, отложено с изпитателен срок от 3 години. Нарушителят бил засечен от патрулен екип по подаден сигнал на тел.112 от живеещи в кв. „Аспарухово“, които се оплакали от силен шум след полунощ от форсиране на двигател и дрифтове с висока скорост по тесните улици в квартала. Полицейски екип спрял край спортна площадка „Трабант“-а, с който младият мъж вдигал врявата, като при проверката се оказало, че не притежава шофьорска книжка и е във видимо нетрезво състояние. Поставените табели на колата пък се оказало, че са издадени за друго превозно средство. Тестването с дрегер отчело алкохолна концентрация в издишания въздух от 1,36 промила, като водачът отказал да даде кръвна проба. Нарушителят е с чисто съдебно минало, но като неправоспособен водач, многократно са му били съставяни актове за управление на различни автомобили. Същевременно, в едногодишен срок преди последното му деяние, той е бил санкциониран по административен ред с влязло в сила наказателно постановление, отново за управление на МПС, без нужната правоспособност. Споразумението е окончателно и влиза в сила веднага.\n                    ", "date": "2018.03.29", "title": "4 месеца условно за младеж с куп нарушения на пътя"}
{"url": "http://www.monitor.bg/a/view/57686-%D0%9F%D0%BE%D0%B6%D0%B0%D1%80-%D0%B3%D0%BE%D1%80%D0%B8-%D0%B2-%D0%BA%D0%BE%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D0%A1%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8-%D0%B3%D1%80%D0%B0%D0%B4/", "text": "\n                    \n\nПожар избухна около 16 часа в хотел в Студентски град в София. От видео в групата \"Забелязано в София\" се вижда, че пламъците са обхванали една от новите сгради, в които се отдават или продават апартаменти. Според очевидци повече от 2 часа пламъците не са били потушени. Според информация от пожарната причина за инцидента е възникнало късо съединение, съобщи bTV. Според огнеборците няма опасност за хората и не се налага евакуация.\n\n\n\n\n\n\n\n\n\n\n\n\n\n\n\n\n                    ", "date": "2018.03.29", "title": "Пожар гори в хотел с футболисти в Студентски град"}
{"url": "http://www.monitor.bg/a/view/43030-20-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%BF%D0%BE%D0%BB%D1%83%D1%87%D0%B8-%D0%A7%D0%B5%D1%87%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%AF%D0%BD%D0%B0-%D0%B2-%D0%91%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "\n                    Николай Русинов-Чеци е окончателно осъден на 20 г. затвор за убийството на Яна Кръстева в Борисовата градина. Това реши Върховният касационен съд (ВКС), който оставя в сила решението на апелативния съд в София. Яна Кръстева бе убита в нощта на 9 юли 2011 г., след като била в заведението „Маймунарника“ в Борисовата градина в компания с Русинов. След забавата тя се отдалечила с Чеци в храстите, където той я изнасилил. Яна е починала от задушаване - от притискане на устата, носа, шията, гръдите и корема. Тя е била в страшни мъки между 20-30 минути. Върховните съдии споделят мнението на апелативните, че Чеци не е убил Яна с особена жестокост, тъй като престъплението не е било извършено при пряк умисъл, нито са били използвани сила и средства, надвишаващи тези, достатъчни за осъществяване на убийството. 28-годишната жена е била убита със задушаване чрез притискане на тялото. От мотивите на съдиите става ясно, че убийството само по себе си е жестоко и безсърдечно, поради което и се наказва най-тежко, но за да бъде квалифицирано като особено жестоко трябва да са налице конкретни обстоятелства около извършването, каквито в случая няма. Съдът отхвърли и приетото от първата инстанция, че Русинов е имал съучастници. В решението на апелативния съд, с което се е съгласил и ВКС, се казваше още, че Русинов е изнасилил Кръстева, но няма как да бъде осъден за това престъпление, тъй като такова обвинение не му е било повдигнато. На първа инстанция той получи доживотен затвор.\n                    ", "date": "2018.03.29", "title": "20 години затвор получи Чечи за убийството на Яна в Борисовата градина"}
{"url": "http://www.monitor.bg/a/view/35026-%D0%91%D0%B8%D0%B7%D0%BD%D0%B5%D1%81%D0%BC%D0%B5%D0%BD%D1%8A%D1%82-%D0%92%D0%B5%D0%BD%D1%86%D0%B8-%D1%83%D0%B4%D1%80%D1%8F%D0%BD-%D0%B4%D0%BE-%D1%81%D0%BC%D1%8A%D1%80%D1%82-%D0%B2-%D0%B3%D0%BB%D0%B0%D0%B2%D0%B0%D1%82%D0%B0-%D1%81-%D0%B1%D1%80%D0%B0%D0%B4%D0%B2%D0%B0/", "text": "Синът Мартин арестуван навръх рождения си ден и признал всичко, бащата Севдалин отрича, продали къщата им в Крумово заради борчове\n                    \nСофийският бизнесмен Венцислав Младенов е бил удрян до смърт по тила с тъпата част на брадва в неработещата от години негова и на убиеца му кръчма в асеновградското село Нареченски бани. Три силни удара са били достатъчни, за да бъде разбит черепът му и мъжът да спре да диша. Извършител на престъплението е Севдалин Боюклиев, считат от прокуратурата. Самият той обаче отричал да е убивал съдружника си. За сметка на това обаче синът на Севдалин от първия му брак – Марин, направил пълни самопризнания. Той е разказал на разследващите как баща му е убил Венци от София, но не е знаел къде, след престъплението, е брадвата. Оръжието на убийството не е открито, тъй като Севдалин мълчал при разпитите.\n\n\n\nНа 25 март вечерта  - пет дни след изчезването на бизнесмена Венцислав Младенов, Севдалин и синът му Марин били арестувани. „В неделята синът е празнувал рождения си ден с приятели в бара на хотела в центъра на селото. Както си празнували и изведнъж нахлули полицаи с маски и го арестували пред очите на приятелите му”, разказа търговецът Никола Паунов. Той е съсед на заведението на Боюклиеви в центъра на селото. „С някакво самочувствие високо бе Севдалин, едва ли не че са всьо и вся. Дошли от рудоземския край, заселиха се тук и взеха заведението „Родопски специалитети”. На семейни начала трета година живееше с една нашенка, как не го разбра и тя какъв е?”, се чудеше съседът им. В кръчмата в центъра на селото, край главния път, продавали мекици, родопски специалитети, домашно кисело мляко, домашни сладка. Имало оборот, защото били точно до пътя, но за съдържателите се чувало, че не плащат на доставчици. „Що хора завлякоха с пари? Взимат стока и не плащат на фирмите доставчици”, казва Паунов. Заведението в народен стил в центъра на Нареченски бани било второто на Боюклиеви. Първото е горялата кръчма на Румен Милионера, която се намира извън селото в посока Пампорово и в която на 21 март бил убит Венцислав Младенов.\n\n\n\nПреди да отидат в Нареченски бани и да се заемат с кръчмарство бащата и синът живеели в пловдивското село Крумово. Преди около 4-5 години Севдалин купил там къща, свъртял втора жена, която му родила второ дете. След това обаче в кметството започнали да получават покани за доброволно изплащане на задължения и така кметицата Румяна Самоковарева разбрала, че новодошлите имали борчове и са ги подгонили съдебни изпълнители. „Преди 4-5 месеца къщата им в село Крумово бе продадена на търг от частен съдебен изпълнител. Предполагам, че причината са задължения на Севдалин и Марин”, обясни кметицата на Крумово. В селото се говори, че Севдалин взимал пари назаем от приятели и съседи, но после не ги връщал. За какво ги е харчел, хората не знаят. Някои предполагат, че бил увлечен по хазарта, но други отричат.\n\n\n\nСинът на Севдалин- Марин бил от първата му съпруга. Когато двамата се пренесли в Нареченски бани, първо започнали работа в крайпътната кръчма над реката на Румен Милионера. Човекът бил наричан така, защото бил първият тото милионер в селцето и с парите взел под наем общински имот на изхода на селото в посока Пампорово. Там вдигнал дървена постройка, в която направил кръчма за вкусни родопски ястия. Тъй като била точно над реката и готвели вкусно, кръчмата се радвала на небивал интерес от преминаващите. За Румен се говорело, че навремето завлякъл приятели с парите от тото фиша и затова кръчмата му горяла на няколко пъти. При последния пожар, който бил преди 2-3 години, дъщерята на Румен вече не искала да я възстановява. Самият той пък загинал при катастрофа на път за морето. Така опожарената кръчма над реката, която е без име, била взета на търг от Севдалин и съдружникът му Венцислав. Те играли за общинската земя, а сградата отгоре трябвало да възстановят сами след пожара, разказа кметът на Нареченски бани Васил Куртев. В ремонта й Венцислав инвестирал 50 000 лева, които така и не си възвърнал.\n\n\n\nКръчмата не проработила отново, но от няколко месеца Севдалин и Марин я окичили с табели, че продават суджуци и солено-пушени меса по домашна рецепта, овче мляко, сирене, масло и конски суджуци, като отворили малък щанд към пътя. Над него имало друга табела – че работи нон стоп. В него предлагали козя пастърма, сандвичи, мед, баклавички и торти, както и различни видове домашни сладка. Суджуците и месата пък ги сушели на колове в голямото помещение на неработещата кръчма.\n\n„Убитият Венци е идвал на няколко пъти в Нареченски бани и чувахме, че идваше, защото Севдалин му дължал пари. Това се говори в селото. Със Севдалин заедно имали фирма и кръчмата я въртели заедно”, разказа кметът на Нареченски бани. В това село Севдалин завъртял нова любов – с шефката на Центъра за настаняване от семеен тип за деца без родители Марияна Пеева, в чийто дом се нанесъл да живее. „Много е притеснена жената. Не знае на кой свят се намира. Изобщо не е предполагала, че Севдалин е способен да убие човек. В шок е от няколко дни”, обясниха и кметът Васил Куртев, и съседът им по търговия Никола Паунов.\n\nВъв вторник вечерта в кръчмата извън селото криминалисти направили възстановка на престъплението. На възстановката присъствал синът на Севдалин – Марин, който обяснявал на ченгетата кое как се е случило на 21 март вечерта. Криминалистите отново оглеждали помещенията в кръчмата, сваляли отпечатъци и събирали доказателства за предстоящото дело.\n\n\n\nТрупът на Венцислав Младенов бил открит, натъпкан в бидон и увит в найлони и завеса, захвърлен в река Чепеларска над село Косово, в понеделник на 26 март. Това станало, след като близки на убития от столицата алармирали полицията, че той липсва от 21 март и не е в негов стил да е с изключен нон стоп телефон. В кръчмата над река Чая, която Венци и Севдалин държали заедно, имало инсталирана от софиянеца камера. Севдалин и синът му си мислели, че е бутафорна, но тя снимала и имала карта памет. Така, след като на 21 март роднините на Венци съобщили в полицията за липсата му, отишли до кръчмата и открили камерата, захвърлена сред строителни отпадъци до кръчмата. Мястото й на стената в заведението било измазано и боядисано. Вече в столицата те свалили записа, от който станало ясно, че на 21 март вечерта Севдалин и жертвата му Венцислав се сбили. Камерата записвала и със звук, така че се чувало как софиянецът обвинява Севдалин, че го краде от оборота на заведението. Бизнесменът бил вложил 50 000 лева в ремонта на кръчмата, а отделно караницата била заради липсващи 2 000 лева от месечния оборот. Венци и Севдалин се сбили, в защита на баща си се намесил Марин Боюклиев. Двамата повалили софиянеца на земята с удари и когато вече не можел да се защитава, го хванали за краката и го издърпали в съседно помещение. Там го доубили с три удара с брадва в тила, след което направили всичко възможно да заличат следите си.\n\n \n\n\n \n                    ", "date": "2018.03.29", "title": "Бизнесменът Венци удрян до смърт в главата с брадва"}
{"url": "http://www.monitor.bg/a/view/78607-%D0%9E%D1%89%D0%B5-7-%D0%BD%D0%BE%D0%B2%D0%B8-%D0%BC%D0%B0%D0%B3%D0%B0%D0%B7%D0%B8%D0%BD%D0%B0-%D0%BE%D1%82%D0%B2%D0%B0%D1%80%D1%8F-%D0%9B%D0%B8%D0%B4%D0%BB-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "5 български храни вече се продават постоянно в магазините на веригата в 5 европейски държави\n                    \n\nПоне още 7 нови магазина ще открие Лидл в България до края на годината, а други 25 ще бъдат основно обновени. Това обяви днес пред журналисти изпълнителният директор на търговската верига Милена Драгийска. По думите й всички нови обекти ще бъдат в София и във Варна.\n\nНа специално организирано събитие днес бяха отчетени резултатите от инициативата „Родна стряха” на търговската верига, която навърши една година. Тя популяризира типично българските продукти не само у нас, но и в цяла Европа. Милена Драгийска подчерта, че 5 храни на български производители вече се продават постоянно в магазините на Лидл в 5 страни в Европа. Тя очаква до края на годината към списъка да бъда добавена поне още една държава.\n\nПо думите й по време на представянето на български храни от серията „Родна стряха” в магазините на Лидл в чужбина с особен интерес се посрещат родните вина. „През миналата година са били продадени 131 хил. бутилки, а само досега за 2018 г. има твърди заявки за износ 347 хил. бутилки в държави като Полша, Словения, Унгария, Германия и Великобритания. Горди сме от факта, че потребителите в 22 европейски държави се насладиха на традиционни български продукти“, коментира Милена Драгийска.\n\nПредседателят на Националната Лозаро-винарска камара Радослав Радев, който беше гост на събитието, определи Лидл като водещ представител на модерната търговия в България. „Подобни инициативи като „Родна стряха” са много важни. „Благодарни сме на Лидл за това, че дават възможност на български винопроизводители да навлязат в 8 нови европейски държави“, каза той\n\nБългарският хляб от пшенично брашно също намира добър прием зад граница в магазините на веригата. Според председателя на сладкарската асоциация Марияна Кукушева цялостната политика на Лидл на утвърждаване на родния хляб в чужбина и развива моделът на средиземноморското балансирано хранене. „Разнообразието и представянето на щандовете на търговската верига потвърждават това”, добави Кукушева.\n\nЗа миналата година в магазините на Лидл в чужбина са били продадени български продукти за над 15 млн. лв. Благодарение на партньорството си с Лидл над 20 наши компании реализират продукция извън страната. Веригата отчита и сериозен ръст на обемите от български производители в страната - вече 31 доставчици произвеждат 87 артикула като част от продуктовата линия „Родна стряха“.\n\nМинистърът на земеделието и храните Румен Порожанов поздрави Лидл за активната работа на веригата с българските производители. „Кампаниите, които провеждате са с изключително добър резултат. Забележително е увеличението на българския износ чрез магазините на Лидл в Европа”, каза той и добави, че веригата е изключително добър посредник в процеса качествените храни от българските производители на достигат до потребителите.\n\n \n\n\n\n \n                    ", "date": "2018.03.29", "title": "Още 7 нови магазина отваря Лидл до края на годината"}
{"url": "http://www.monitor.bg/a/view/84850-30%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%B7%D0%BE%D0%B4%D0%B8%D1%8F-%D0%9B%D1%8A%D0%B2-e-%D0%BD%D0%B0%D0%B9%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B4%D0%BB%D1%8A%D0%B6%D0%BD%D0%B8%D0%BA-%D1%83-%D0%BD%D0%B0%D1%81/", "text": "71,5 млн. лв. са непогасените фирмени вземания \n                    Най-големият длъжник у нас е млад мъж, на около 30-години, добре образован, обикновено на трудов договор и зодия Лъв. Обичайно това е човек, който наскоро е започнал първата си постоянна работа и не е преценил правилно съотношението между приходите и разходите си. Това показва проучване на Асоциацията на колекторските агенции в България (АКАБГ) за 2017 г. Оказва се, че най-добре контролират плащанията си жителите на София, Пловдив и Варна, а най-много\n\n \n\n\n\n \n\n„В желанието си за експанзия банките надценяват тези градове, където стандартът на живот на жителите се различава от този в големите населени места като София и Пловдив. Финансовите институции ги третират като равностойни, от където следват и по-високите нива на задлъжнялост“, пояснява Зорница Димитрова, член на асоциацията.\n\nСпоред данните средният размер на необслужваните задължения е 775 лв., като сумата намалява със 137 лева спрямо 2016 г., когато невърнатите заеми са били за около 912 лева. Въпреки това броят им се увеличава с над 801 хил. - до 2 633 192 случаи.\n\nПредседателят на асоциацията Райна Миткова заяви, че сумата намалява успоредно с увеличаването на доходите в страната, като резултат „бремето” е все по-поносимо за домакинствата. Според НСИ, средната работна заплата за страната към края на 2017 г. достига 1095 лв., което е с близо 40% повече от размера на средния дълг.\n\nПо традиция банките отново заемат първото място, но делът им намалява спрямо предходната година и за 2017 г. представлява 41,59%.\n\n \n\n\n\n \n\nи достигат малко над 30 на сто от дълговете, обработвани от колекторските агенции. Отчетлив ръст има и при лизингите, които вече надвишават 4% от възложените задължения.\n\n„Динамиката при различните възложители е свързана с разрастващия се пазар на алтернативните форми на кредитиране – бързи кредити и лизинг, които хората ползват все по-често, за да покрият конкретна нужда. Случва се средствата, изтеглени от небанкови институции, да се използват за луксозни разходи. Това също обуславя сравнително по-честото забавяне при обслужването им в сравнение с банковите продукти, които са свързани с дългосрочни и добре обмислени инвестиции“, уточнява Александър Грилихес, зам.-председател на колекторската асоциация.\n\nСтатистиката показва и намаляване на изкупените задължения. След почти двойното увеличение от 2016 г., през 2017 г. изкупените дългове се понижават с 14,2%. През изминалата календарна година прехвърлените към колекторските агенции\n\n \n\n\n\n \n\nдокато година по-рано са достигали 900 млн. лева. Основната причина за това е , че стрес тестовете на финансовата система през 2016 г. са оказали натиск върху кредиторите да изчистят лошите си кредити.\n\nНа пазара на междуфирмени задължения се отчита двоен спад на обема на възложените вземания спрямо 2016 г. Докато през 2016 г. възложеният от нефинансовите предприятия обем е бил над 146 млн. лв., то през изминалата 2017 г. е паднал до 71,5 млн. лв.\n\nНай-съществени остават проблемите в сферата на търговията на едро и дребно и строителството. В сектора на туризма платежоспособността се подобрява в сравнение с предходната година. При производството се наблюдава засилен контрол на плащанията, в резултат на което нивата на задлъжнялост се задържат. Средният период на забавяне на фактурите – през 2017 г. е 23 дни, а година по-рано е 28 дни.\n\n \n\nКолекторите: Подкрепяме идеята за личния фалит\n\nКолекторските агенции в страната подкрепят идеята на омбудсмана Мая Манолова за личния фалит. Това заяви в отговор на въпрос на „Монитор“ председателят на Асоциацията на колекторските агенции в България (АКАБГ) Райна Миткова.\n\n„Ние сме в диалог с госпожа Манолова. Винаги сме подкрепяли такъв вид идея. Знаете България е една от малкото страни в Европа, където не съществува такава регулация, въпреки че нашето законодателство се е погрижило за хората в задължение да имат своята защита“, бе категорична Миткова.\n\nТя напомни, че според сегашните разпоредби единствено жилище не може да бъде взето, част от доходите са гарантирани, както и вещи от първа необходимост.\n\n„Един добре уреден закон съобразен и с настоящата действителност в България би бил само от полза и за обществото, и за кредиторите“, заключи шефката на колекторите.\n                    ", "date": "2018.03.29", "title": "30-годишен мъж зодия Лъв e най-големият длъжник у нас "}
{"url": "http://www.monitor.bg/a/view/24110-%D0%9E%D1%89%D0%B5-%D0%95600-%D0%BC%D0%BB%D0%BD-%D1%82%D1%80%D1%8F%D0%B1%D0%B2%D0%B0%D1%82-%D0%B7%D0%B0-%D0%B8%D0%B7%D0%B2%D0%B5%D0%B6%D0%B4%D0%B0%D0%BD%D0%B5-%D0%BE%D1%82-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F-%D0%BD%D0%B0-4-%D0%B1%D0%BB%D0%BE%D0%BA%D0%B0-%D0%BD%D0%B0-%D0%90%D0%95%D0%A6-%D0%9A%D0%BE%D0%B7%D0%BB%D0%BE%D0%B4%D1%83%D0%B9/", "text": "\n                    До момента са похарчени 590 млн. евро за извеждане от експлоатация на първите четири блока от АЕЦ \"Козлодуй\", а за финализиране на процеса до 2030 година ще трябват още 600 млн. евро. Това съобщи Сергей Цочев, член на Борда на директорите на ДП \"Радиоактивни отпадъци\" пред БНР.\n\nЗа извеждане от експлоатация на ядрени мощности у нас се използват средства в два фонда - Фонд \"Извеждане от експлоатация\" и Фонд \"Радиоактивни отпадъци\". Част от дейностите се финансират и със средствата от Международния фонд \"Козлодуй\".\n\nВ двата български фонда към 31 декември 2017 година са набрани общо 1,6 млрд. лева, но тези суми не са предназначени единствено за първите четири блока в ядрената централа, посочи Цочев. В двата фонда се трупат и средствата, предназначени за пети и шести блок, когато те бъдат изведени от експлоатация.\n\n\"Нямаме някакви притеснения относно финансирането\", каза още той и посочи, че се прави периодична оценка на разходите. В момента недостигът на средства варира между 3 и 6% от общата сума.\n\nЗа Цочев това не е голяма сума предвид оставащите 13 години до финализиране на процеса. Според стратегията до 2030 година на мястото на четирите малки блока в централата трябва да има \"кафява поляна\", тоест площадките ще бъдат освободени от радиоактивното оборудване и съоръженията извън реакторното отделение. Остават обаче сградите и инфраструктурата, която се използва от работещите блокове.\n\nЗа съхранение на ниско и средно радиокативни отпадъци през миналата година ДП РАО започна изграждането на хранилището „Радиана. Хранилището ще бъде изградено до 2021 година.\n\n \n                    ", "date": "2018.03.29", "title": "Още 600  млн. евро  трябват за извеждане от експлоатация на 4 блока на АЕЦ „Козлодуй“"}
{"url": "http://www.monitor.bg/a/view/84423-%D0%97%D0%B0%D0%BF%D0%BE%D1%87%D0%B2%D0%B0%D1%82-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BA%D0%BE%D0%BD%D1%8F%D1%80%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    Започват проверки на всички ферми, където се отглеждат еднокопитни животни. Това е разпоредил изпълнителният директор на Българската агенция за безопасността на храните (БАБХ) д-р Дамян Илиев, съобщиха от ведомството. Проверката е във връзка с изоставените коне в Осоговската планина край Кюстендил.\n\nДиректорите на регионалните структури на агенцията трябва да създадат организация за поетапното извършване на документални и физически проверки на обекти и на пасища за спазване изискванията на действащото законодателство в областта на хуманното отношение, идентификацията и здравеопазването на еднокопитните животни, уточняват от Агенцията по храните.\n\nПроверките на обектите ще бъдат извършвани съвместно с представители на общинската администрация. Директорите на Областните дирекции по безопасност на храните пък ще трябва да докладват всяка седмица на изпълнителния директор за всички констатирани нарушения.\n                    ", "date": "2018.03.29", "title": "Започват проверки на всички коняри в страната"}
{"url": "http://www.monitor.bg/a/view/59591-%D0%9E%D0%B1%D0%BD%D0%BE%D0%B2%D0%B5%D0%BD%D0%B8%D1%8F%D1%82-%D0%9F%D1%80%D0%B0%D0%BA%D1%82%D0%B8%D0%BA%D0%B5%D1%80-%D0%B2-%D0%9B%D1%8E%D0%BB%D0%B8%D0%BD-%D0%BE%D1%82%D0%B2%D0%BE%D1%80%D0%B8-%D0%B2%D1%80%D0%B0%D1%82%D0%B8/", "text": "\n                    Напълно обновеният хипермаркет за дома и градината „Практикер“ в столичния квартал „Люлин“ отвори врати. След по-малко от 5 месеца ремонт магазинът е вече с изцяло реконструирана и модернизирана сграда, разширена с 3500 кв. м. С близо 1000 кв.м. е увеличена търговската зала, като е осигурена повече светлина и нова функционална подредба и организация на продуктите.\n\nТова е поредният магазин от веригата, който е обновен с модерна визия и повече удобства за клиентите. „За трите години след придобиването на „Практикер“ оборотът на веригата е удвоен, работещите и асортиментът от стоки също са двойно повече“, каза председателят на съвета на директорите на \"Видеолукс Холдинг\" Тодор Белчев. Той и изпълнителният директор на „Технополис“ Божидар Колев прерязаха лентата на новия обект.\n\nЧаст от церемонията за новото начало на магазина беше програма на ансамбъл „Българе“ и водосвет, отслужен от софийския протосингел Негово подобие архимандрит Василий. Гости на церемонията бяха кметът на Столична община Йорданка Фандъкова и народният представител Цветан Цветанов.\n\nВ „Люлин“ магазинът отваря с асортимент от над 50 хил. продукта на водещи български и световни производители. Разширен е сектор „Строителство“, където е изградена отделна каса с удобна каса с достъп на автомобили. Допълнителна площ е отделена за разнообразни серии от гранитогрес, теракот, фаянс, санитария и мебели за баня. Повече пространство е отделено за сектор „Мебели“, където потребителите могат да избират от разширена гама мебели и модулни кухни. По-голям избор от градинска техника и инструменти, външни и стайни растения, градински мебели и декорация ще открият потребителите и в обновения сектор „Градина“. Само за клиентите на „Практикер“ в Люлин са предвидени промоционални оферти за периода на откриването.\n\nОбщата площ на обновения хипермаркет вече е почти 12 000 кв. м. Той е на познатия си удобен адрес в голям търговски парк, включващ и други търговски обекти от различни сектори.\n                    ", "date": "2018.03.29", "title": "Обновеният „Практикер“ в „Люлин“ отвори врати"}
{"url": "http://www.monitor.bg/a/view/81038-%D0%96%D0%B8%D1%82%D0%B5%D0%BB%D0%B8-%D0%BD%D0%B0-%D0%93%D0%BE%D1%80%D0%BD%D0%B0-%D0%9E%D1%80%D1%8F%D1%85%D0%BE%D0%B2%D0%B8%D1%86%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%B6%D0%B8%D0%BB%D0%B8%D1%89%D0%B0/", "text": "\n                    Жители на Горна Оряховица излизат на протест пред сградата на общината срещу проекта за изграждане на социални жилища в града. С 3 милиона лева от програмата \"Региони в растеж\" в района на противопожарната служба в Горна Оряховица се планира да се построи и оборудва сграда с 30 апартамента, в които временно - за срок от три години, да бъдат настанявани социално слаби и уязвими хора. Инициативен комитет събра протестна подписка в която се включиха над 2800 граждани - те настояват проектът да бъде спрян, защото се опасяват от увеличение на престъпността в квартала. На първо четене Общинският съвет прие наредба за социалните жилища. Под натиска на хората проектът временно е оттеглени.\n                    ", "date": "2018.03.29", "title": "Жители на Горна Оряховица протестират срещу изграждането на социални жилища"}
{"url": "http://www.monitor.bg/a/view/37968-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B3%D0%BB%D0%B0%D1%81%D1%83%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%94%D0%B8%D0%BC%D0%B8%D1%82%D1%8A%D1%80-%D0%93%D0%B0%D0%BC%D0%B8%D1%88%D0%B5%D0%B2/", "text": "\n                    Парламентът гласува оставката на депутата от ГЕРБ Димитър Гамишев. Той бе освободен от поста си със 139 гласа „за“, само 6 бяха „против“ и 7 „въздържал се“. Той подаде оставка само преди ден, а до това се стигна,след като стана ясно, че НАП е започнала проверка срещу него. Причината е задължения на фирма, която той е продал преди да стане общински координатор на ГЕРБ в Гоце Делчев. Първи темата повдигнаха от БСП, които алармираха, че Гамишев е злоупотребил и не е платил ДДС към НАП. Неговата фирма пък имала задължения от над 200 000 лева, а тази сума е несъбирама, тъй като е прехвърлена на малоимотен гражданин. Самият Гамишев и ГЕРБ отхвърлиха обвиненията и обясниха, че когато фирмата е била продадена не е имала такива задължения. Въпреки това стана ясно, че Гамишев няма да бъде избран за нов мандат като общински координатор на ГЕРБ. Самият Цветанов обясни, че в момента тече отчетно-изборна кампания в редиците на партия и гарантира, че Гамишев няма да остане след това на поста си. ГЕРБ обаче обвиниха БСП в двойни стандарти и дори припомниха други случаи, като с този на Манол Генов, който все още е в парламента, въпреки че се води разследване за купуване на гласове.\n                    ", "date": "2018.03.29", "title": "Парламентът гласува оставката на Димитър Гамишев"}
{"url": "http://www.monitor.bg/a/view/60338-%D0%A0%D1%83%D0%BC%D0%B5%D0%BD-%D0%9F%D0%BE%D1%80%D0%BE%D0%B6%D0%B0%D0%BD%D0%BE%D0%B2%D0%9F%D1%8A%D1%80%D0%B2%D0%B8%D1%8F%D1%82-%D1%83%D0%B2%D0%BE%D0%BB%D0%BD%D0%B5%D0%BD-%D0%B7%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%B8%D1%82%D0%B5-%D0%BA%D0%BE%D0%BD%D0%B5-%D0%B2-%D0%9E%D1%81%D0%BE%D0%B3%D0%BE%D0%B2%D1%81%D0%BA%D0%B0-%D0%BF%D0%BB%D0%B0%D0%BD%D0%B8%D0%BD%D0%B0-%D1%89%D0%B5-%D0%B1%D1%8A%D0%B4%D0%B5-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%91%D0%90%D0%91%D0%A5-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    \nОсновната слабост по случая с оставените в Осоговска планина коне е самото регистриране на животновъдния обект, първият уволнен ще бъде директорът на БАБХ- Кюстендил. Това каза министърът на земеделието, храните и горите Румен Порожанов пред БТВ.\n\n „Проверката върви. Много информация е събрана до момента по случая. Основната слабост, която е допусната, е самото регистриране на животновъдния обект, който е основание на този животновъд да започне да получава субсидии.Образувана е проверка. Предполагам днес ще бъде уволнен първият – директорът на кюстендилската Агенция по храните“, заяви Порожанов.\n\nМинистърът заяви, че в случая основна вина имат служителите, които са проверили обекта, в който по думите му се вижда, че няма нормални условия за живот и не е трябвало да бъде одобрен. Порожанов заяви, че помощта за тези редки породи коне в момента е в размер на 143 евро. „Има определена спекулация при ползването на земи, а тези пасища носят своята субсидия, която може да надхвърли до 50 лв. на декар“, коментира министърът.\n\nПо думите му проблемът е, че много от животновъдите, които отглеждат редки породи коне, кандидатстват и взимат пасища с приоритет пред общините, когато се правят търгове. „Въпросът е дали тези пасища не се ползват само за взимането на субсидия. Защото както виждаме тези коне се разхождат из цялата страна из планините, правят поразии“, отбеляза Порожанов. Той отбеляза, че по закон е необходимо разрешение преди отглежданите животни да излязат от животновъдния обект и да отидат на паша, особено в планината.\n\nМинистърът обясни, че Петър Пищалов е развил своя бизнес, като основно 2015 г. е наел близо 1800 дка пасища, на база на които получава европейска субсидия.\n\n„Реално са спазени всички документални изисквания, изключая обекта, неговата вина е в начина, по който гледа животните. Самото допускане на смъртта на тези животни. Разбира се, той ще си понесе своите санкции при самите плащания. Дали ще понесе санкции по друг закон, не съм компетентен да кажа“, коментира Порожанов.\n\nМинистърът заяви, че и ДФЗ, и БАБХ не могат да направят 100-процентова проверка.\n\n\n \n                    ", "date": "2018.03.29", "title": "Румен Порожанов:Първият уволнен за изоставените коне в Осоговска планина ще бъде директорът на БАБХ- Кюстендил"}
{"url": "http://www.monitor.bg/a/view/47869-%D0%97%D0%B0%D0%BF%D0%B8%D1%81%D0%B2%D0%B0%D1%82-%D0%B2-%D0%B4%D0%BE%D0%BA%D1%83%D0%BC%D0%B5%D0%BD%D1%82-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%A2%D0%A3%D0%95%D0%A1/", "text": "\n                    Обещаното запазване на сегашния модел на работа на Технологичното училище \"Електронни системи\" (ТУЕС) към Техническия университет в София ще бъде разписано и в документ до 14 април.\n\nДотогава Министерството на образованието трябва да излезе с юридическо становище за търпимост към фактическото положение на ТУЕС до приемането на законови промени, които да урегулират модела на ТУЕС, се казва в изявление на Обществения съвет на ТУЕС, разпространено до снощи, след срещата на негови представители с министъра на образованието Красимир Вълчев. Тя бе осъществена с посредничеството на националния омбудсман Мая Манолова в разгара на остър конфликт между двете страни. Причината бе опитът на МОН да подчини уникалното по своя модел ИТ училище, създадено през 1988 г. като експериментално към ТУ-София. ТУЕС е 4-ото най-желано училище за учениците, които кандидатстват след седми клас и най-успешното технологично училище у нас. То съчетава усилията на училище, университет и ИТ бизнеса за създаването на бъдещите програмисти. Директорът и учителите му се назначават от ректора на ТУ-София, а не са подчинени на МОН. Учители могат да бъдат университетски преподаватели и практици от фирмите и без да имат задължителната педагогическа правоспособност, и без да трябва да покриват задължителни хорариуми. На разположение на учениците е цялата база на Техническия университет - зали, лаборатории, спортна база. Единадесетокласниците имат задължителни стажове в ИТ фирми, след които на практика започват работа - компаниите обикновено изчакват само младежите да навършат 18, за да ги наемат. Отличниците на ТУЕС имат запазени места на студентските скамейки в ТУ, които заемат, след като защитят дипломните си работи пред академична комисия в училището. Имаше риск всичко това да бъде унищожено, ако училището беше подчинено на Регионалното управление на образованието към МОН и на Закона за предучилищното и училищното образование. Така нареченото юридическо становище за търпимост ще потвърди запазването на фактическото организационно състояние на училището и на Техническия университет – София като работодател на директора и преподавателите в ТУЕС.\nРаботната група, която ще анализира модела на ТУЕС и ще излезе с предложения за законови промени, ще бъде сформирана със заповед на министъра на образованието Красимир Вълчев до 4 април. Необходими са поправки в Закона за предучилищното и училищното образование и/или в Закона за висшето образование. Снощи страните, участващи в срещата, са потвърдили и желанието си да си сътрудничат не само за утвърждаване на модела на ТУЕС, но и за неговото мултиплизиране. Чрез изявлението си от обществения съвет изразяват благодарността си на всички родители, преподаватели, завършили училището, журналисти, представители на компании, организации и приятели на училището, които подкрепят каузата за запазване на модела на ТУЕС. Те специално благодарят и на омбудсмана Мая Манолова за подкрепата и посредническата ѝ роля при разрешаването на спора. Изявлението е подписано от членовете на Обществения съвет Пламен Барух, Светослав Сотиров и Йордан Шахънов, както и от Ралица Жикова, представляваща Асоциацията на завършилите ТУЕС. \n                    ", "date": "2018.03.29", "title": "Записват в документ запазването на ТУЕС"}
{"url": "http://www.monitor.bg/a/view/27364-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0-%D1%81%D0%BB%D1%83%D1%87%D0%B0%D1%8F-%D0%A1%D0%BA%D1%80%D0%B8%D0%BF%D0%B0%D0%BB-%D0%A1%D0%BE%D0%BB%D0%B8%D0%B4%D0%B0%D1%80%D0%BE%D1%81%D1%82-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F/", "text": "\n                    България трябва да бъде солидарна с Великобритания, а солидарността означава и действия. Това се разбра от коментара на шефа на ПГ на ГЕРБ Цветан Цветанов в кулоарите на парламента, след като проведе среща с част от представителите на патриотите, а поводът е дипломатическата война след натравянето на бившия двоен агент Сергей Скрипал.\n\n В управляващата коалиция назрява поредната драма, след като преди ден Цветанов намекна, че трябва да бъде отзован нашия посланик в Москва Бойко Коцев. Точно на обратното мнение е лидерът на „Атака” и председател на ПГ на „Обединените патриоти” Волен Сидеров, който настоява за балансирана политика и за спешно свикване на Коалиционния съвет, а в общественото пространство дори се заговори, че дори може да напусне управлението.\n\n Цветанов изтъкна, че премиерът Бойко Борисов ще разговаря с посланика ни в Русия още днес и след това ще се пристъпи към някакво решение. От Министерски съвет обаче обясниха, че такава среща не е планувана. България все още няма официална позиция по въпроса и се очаква тази среща да се проведе в петък.\n\n „България трябва да бъде солидарна с Великобритания и трябва да има и действия.”, отговори Цветанов на въпроса дали солидарност означава и действия. Той обаче не разясни какво вижда точно под солидарност – дали отзоваване на посланика ни или пък експулсиране на руски дипломати. Цветанов припомни, че подобно решение са взели и Македония, Албания, Черна гора. „Ние трябва да застанем солидарно зад евроатлантическата общност. В противен случай България може да бъде изолирана”, каза Цветанов. Той обаче побърза да уточни, че това ще е едно тежко политическо решение и то е в ръцете на изпълнителната власт. Цветанов е разговарял сутринта с премиера Борисов по случая \"Скрипал\"., с когото поддържал един „добър и конструктивен диалог\" . Пред премиера Цветанов е изразил мнението си и фактите защо България трябва да бъде солидарна с европейското семейство.  Той обаче не пожела да каже каква е била реакцията на министър-председателят. „Премиерът има невероятно чувство за отговорност, чувство да чува различните мнения\"., каза лаконично Цветанов.\n\n  На свой ред Волен Сидеров повтори, че днес или утре трябва да се коалиционен съвет, на който да се реши какво ще предприеме България. Дотогава обаче хора от екипа на Борисов, членове на правителството и на ГЕРБ трябвало да се въздържат от изказвания. По думите му България трябва да има балансирана политика и да не експулсират дипломати. „Трябва да се престане с тия приказки за солидарност, все едно се е случил някакъв природен катаклизъм\", каза Сидеров. „Аз съм уверен, надявам се силно и смятам, че господин Борисов няма да направи такъв грешен ход да експулсира дипломати, отговори пък Сидеров на питане какво ще направят патриотите и дали ще напуснат властта, ако се стигне до изгонването на руски дипломати. По думите му България има право на свое суверенно мнение, не сме васална държава и трябва да имаме различна политика от Великобритания, която напускала ЕС. \n                    ", "date": "2018.03.29", "title": "Цветанов за случая Скрипал: Солидарост означава и действия"}
{"url": "http://www.monitor.bg/a/view/76975-%D0%94%D1%8F%D0%B4%D0%BE-%D0%93%D0%B5%D0%BE%D1%80%D0%B3%D0%B8-%D1%87%D1%83%D0%BA%D0%BD%D0%B0-105-%D1%81%D1%8A%D1%81-%D1%81%D0%BB%D0%B0%D0%BD%D0%B8%D0%BD%D0%B0-%D0%B8-%D1%82%D0%BB%D1%8A%D1%81%D1%82%D0%BE-%D0%B0%D0%B3%D0%BD%D0%B5%D1%88%D0%BA%D0%BE/", "text": "\n                    \nТлъсто агнешко месце и овче кисело и прясно мляко. Това са едни от любимите продукти, които обича да похапва Георги Георгиев от пловдивското село Бенковски, който само преди дни отпразнува своя 105-ти рожден ден. По случай празника му кметът на община „Марица” удостои столетника с почетен знак и плакет на общината, които му ги връчи лично на тържество на 27 март. „Да си ни жив и здрав и догодина отново да ни събереш на рождения си ден.“, пожела той на ветерана от Втората световна война, участвал в битката при Драва в Унгария. Дядо Георги Георгиев разказа как се е скрил зад ограда и така се е спасил от стрелбата на минохвъргачките, докато с каруца е карал лекарства на фронта.\n\n\n\nТой е роден на 27 март 1913 година и е участвал във Втората световна война. В казармата бил готвач и фурнаджия, каквото правел и по време на войната. Въпреки уж спокойната професия над баките и него не го отминали военните действия. „Една мина ми падна близо до мен и добре, че не експлоадира, че само парчета щяха да останат от мен. Бях на към 50 метра от окопите. Карах с каруца лекарства тогава на войниците”, разказва увлекателно столетникът, който като по чудо не бил ранен и оцелял по време на цялата война. През 1941г. бил на турската граница, след което бил и в „новите земи”, както самият той се изразява, на Гърция. Инцидентът с невзривилата се мина пък станал в Унгария. „Спасих се, не можеха да ме ранят по време на войната”, казва с въздишка дядото. От 7 до 27-годишна възраст дядо Георги е бил овчар, а след войната е работил в училището в Бенковски. Сред любимите му ястия били яйца по панагюрски и френковица – това е доматена каша. Обича и попара, както и тлъсто агнешко месо, а също и овче прясно и кисело мляко. На закуска хапва 2 филийки хляб със сланина и чай. Всеки ден яде лимони със захар, настъргани моркови с мед и покълнали житни зародиши, които сам си приготвя.\n\n\n\nИ яйцата, и лимоните са от личното стопанство на столетника, за което той собственоръчно се грижи. „На лошото винаги отговарям с хубаво“, издаде философията на дълголетието си дядо Георги. „Да ме задминете по години, дано цяла България да е щастлива, да няма болести и децата да са здрави.“, пожела дядо Георги на гостите си.\n\nДядо Георги Георгиев се радва на двама внука и четирима правнука и е изключително благодарен на своята снаха д-р Красимира Велева, която се грижи за него.\n\n\n\n\n \n                    ", "date": "2018.03.29", "title": "Дядо Георги чукна 105 със сланина и тлъсто агнешко "}
{"url": "http://www.monitor.bg/a/view/51554-53%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%AE%D0%BB%D0%B5%D0%BD-%D0%BF%D0%BE%D1%87%D0%B8%D0%BD%D0%B0-%D0%B2-%D0%BA%D0%B0%D0%B1%D0%B8%D0%BD%D0%BA%D0%B0-%D0%BD%D0%B0-%D0%BB%D0%B8%D1%84%D1%82%D0%B0/", "text": "\n                    53-годишният Иван С., който работел по подържането на оръдията за изкуствен сняг на Бъндеришка поляна почина внезапно в кабинковия лифт. Трагичният случай станал във вторник около 16 часа, когато служителят на „Юлен“ се връщал от работа с кабинковия лифт. На долна станция колегите му забелязали, че се е отпуснал сам в кабинката, но го помислили за заспал и го оставили да се повози още малко. При него се качил колега, който след минута установил, че Иван е бездиханен. Веднага бил подаден сигнал на тел.112 и дошлите медици констатирали смъртта му. Вероятно причината за менталния край е масивен сърдечен удар.\n\nРъководството на „Юлен“ изказа своите съболезнования на близките на починалия.\n                    ", "date": "2018.03.29", "title": "53-годишен служител на „Юлен“ почина в кабинка на лифта"}
{"url": "http://www.monitor.bg/a/view/30138-%D0%93%D0%94%D0%91%D0%9E%D0%9F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D1%81%D0%BF%D0%B0%D0%BC-%D0%B0%D1%82%D0%B0%D0%BA%D0%B0/", "text": "\n                    ГДБОП предупреждава за спам атака и призовава потребителите да не предоставят поискани им по електронната поща лични и други данни от подател финансова институция, съобщиха от МВР.\nОт 20 март в страната е активна спам атака, при която, на общ принцип са разпратени стотици хиляди електронни писма до потребители на български мейл провайдъри, уточняват от вътрешното министерство. Фишинг мейлите са еднотипни по съдържание и претендират, че са разпратени от името на различни банкови институции, извършващи търговска дейност на територията на страната. В съобщенията фигурира линк, който приканва получателите да въвеждат оторизационните си данни от акаунти за електронно банкиране /потребителски имена и пароли/ или финансови платежни инструменти /данни от дебитни и кредитни карти/ под претекст, че се извършват профилактични действия от името на финансовите институции.\n\nГДБОП апелира към необходимото внимание при получаването на фалшиви непоискани търговски съобщения. И отбелязват, че във всички финансови институции, осъществяващи търговска дейност на територията на страната, нямат практика да изискват подобен тип данни по описания по-горе начин. ГДБОП е създала организация с големите имейл провайдъри в страната за филтриране на измамните спам съобщения.\n                    ", "date": "2018.03.29", "title": "ГДБОП предупреждава за спам атака "}
{"url": "http://www.monitor.bg/a/view/89001-%D0%9F%D0%B0%D0%BD%D0%B0%D0%B3%D1%8E%D1%80%D1%81%D0%BA%D0%BE%D1%82%D0%BE-%D0%B7%D0%BB%D0%B0%D1%82%D0%BD%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5-%D1%81%D0%B8-%D0%B8%D0%B4%D0%B2%D0%B0-%D0%BE%D1%82%D0%BD%D0%BE%D0%B2%D0%BE-%D1%83-%D0%B4%D0%BE%D0%BC%D0%B0/", "text": "\n                    Прочутото Панагюрско златно съкровище се връща у дома на 4 април, когато ще бъде ескортирано от жандармеристи до столицата на Четвърти революционен окръг. Там, в залата-трезор в местния Исторически музей, изградена преди 6 години с дарение на медодобивното дружество „ Асарел Медет“ по идея на покойния проф.д.-р Лъчезар Цоцорков, до 11 юни ще бъдат изложени уникалните 9 златни съда на тракийски владетел. Съкровището ще гостува за месец в средногорския град, където е било открито през декември 1949 г. от тримата братя Дейкови, информираха от културната институция в града. За да може панагюрци и гости да се докоснат до изяществото на шедьовъра, бе подписано дарителско споразумение за съвместна дейност и сътрудничество при опазване и развитие на културното наследство, което бе подписано между Министерство на културата, Националния исторически музей и Историческия музей в Панагюрище, както и  „Асарел-Медет“ АД и проф. д-р Лъчезар Цоцорков като меценат на културата. Съгласно този договор, който предвижда и залата-трезор в двора на местния музей да е дарение,  оригиналът на Панагюрското злато ще бъде експониран в родния си град. Пак, според дарителското споразумение, бяха изработени и две точни златни реплики на съкровището, които са експонирани в музея в Панагюрище и в НИМ, когато оригиналът пътува по света в чуждестранни изложби.\n\n \n                    ", "date": "2018.03.29", "title": "Панагюрското златно съкровище си идва отново у дома"}
{"url": "http://www.monitor.bg/a/view/86668-%D0%93%D0%95%D0%A0%D0%91-%D0%B4%D0%B0%D0%B2%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BA%D0%BC%D0%B5%D1%82-%D0%BD%D0%B0-%D0%A1%D0%BE%D0%BF%D0%BE%D1%82/", "text": "\n                    \nГЕРБ ще внесе сигнал до главния прокурор Сотир Цацаров и за кмета на Сопот Деян Дойнов за злоупотреби с европейски средства. Това стана ясно то думите на Антон Тодоров от ГЕРБ и депутата Александър Иванов. Те се позовават на два доклада – на Агенция „Държавна финансова инспекция” и на Сметната палата.\n\nГоворим за Дойновгейт, изтъкна Иванов. Тодоров пък допълни, че Дойнов е извършил куп нарушения и заради некадърност е довел общината до изключително тежко финансово състояние. По думите му това е резултат от изключително лошо управление на европейски пари,  вследствие на което има създадени финансови задължения на общината. Тодоров дори даде примери. Един от случаите е за проект по програма ОП \"Регионално развитие\" за детската градина в сграда \"Слънчево детство\". Заради грешка в проекта обаче котел от 300 киловата вместо в градината е бил поставен в местното училище, а този от 120 киловата предназначен за школото е отишъл в забавачката. Така на общината е нанесена щета от 107 000 лв. \n\n Наред с това по програмата „Околна среда” има незавършен проект. За него е даден аванс от 620 000 лева, който обаче е непризнат и  се е превърнал в заем за общината. Същото се е повторило и по проект по програма „Флаг”, където местната власт е взела над 400 000 лева , които отново са станали заем.\n\n Отделно от това МФ е опуснало над 2,4 млн. лева на общината, които обаче са похарчени нецелево , като част от тях са отишли за заплати.\n\n По думите на Младен Шишков пък 2,7 млн. лева от вземания от данъци такси бе са били заприходени в бюджета на общината.\n\n От партията настояват главният прокурор да назначи държавна финансова инспекция, а ако се налага и ДАНС да се намеси и  да провери дали общата сума от новосъздадени задължения за около 10 млн. лв. ще се окаже вярна. Според Тодоров въпросните задължения се компенсират от кмета Дойнов чрез увеличаване на местните данъци. \n\nМалко след това от БСП отвърнаха на удара и обявиха, че опитите на ГЕРБ да изкарат управлението в Сопот като некадърно не са подкрепени с факти. Социалистът Георги Търноалийски продължи с атаките и заяви, че депутатът от управляващата партия Борис Кърчев е прехвърлил своите фирми на малоимотно лице. Поред червените Кърчев е продал фирми на  Динко Динев -  малоимотно лице от старозагорско село, а е имал задължения към държавата. „Проблемът на държавата са огромните суми ДДС, които не са събрани. За да скрият своето участие в това, управляващите манипулират\", коментира Търновалийски.\n\nСлед подобно обвинение преди ден друг депутат от ГЕРБ си подаде оставка. Сега обаче до такава не се стигне, а от ГЕРБ обявиха, че опозицията си прави пиар. Кърчев увери, че продал две фирми, като това се е случило две години преди да стане депутат.  Всички дълготрайни активи на първата фирма са продадени като търговско дружество. След това  е продадена и самата фирма, която е имала много добра кредитна история  и без никакви задължения.  Малко по-късно продава и втората компания на съдружник от общо петима. Към онзи момент и тази фирма е нямала задължения към НАП и държавата.\n\n\n \n                    ", "date": "2018.03.29", "title": "ГЕРБ дава на прокуратурата и червения кмет на Сопот"}
{"url": "http://www.monitor.bg/a/view/61213-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%A0%D0%B0%D0%B4%D0%B5%D0%B2-%D0%BE%D1%82%D0%BA%D1%80%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%82%D0%B0-%D1%81%D0%B3%D1%80%D0%B0%D0%B4%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B8-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-%D1%81%D0%BB%D1%83%D0%B6%D0%B1%D0%B0-%D0%B2-%D0%9F%D0%B5%D1%89%D0%B5%D1%80%D0%B0/", "text": "\n                    \nВ  обновена с европари сграда ще работят служителите от Районното управление на полицията в Пещера и колегите им от местната служба „ Пожарна безопасност и защита на населението“. Министърът на вътрешните работи Валентин Радев преряза лентата на реновираната административна сграда и съобщи пред работещите в системата, че за подобряване на условията, в които работят служителите на министерството са отделени близо 800 хиляди лева, а от Европа са отпуснати 160 милиона евро. Министър Радев допълни, че в МВР има 22 милиона лева за капиталови разходи и средства за издръжка, които се ползват за поддържане на сградния фонд. По думите на министъра в момента са започнати дейности по реновирането на над 22 сгради на министерството в страната. Сградата на полицейското управление в Пещера бе основно ремонтирана по проект на стойност 789 698 лева по Оперативна програма „Регионално развитие“, като част от сумата е осигурена от европейски фондове.От общината отпуснаха допълнително 25 000 лева за нови санитарни възли и вътрешно боядисване.В сградата се помещават общо 108 служители на Районното управление и Районната служба „Пожарна безопасност и защита на населението“.  Извършеното реновиране на сградата значително подобрява битовите условия, при които работят служителите от двете структури, повишава качеството на полицейските услуги, предоставяни от администрацията в полицейското управление – прием на граждани в звено „Български документи за самоличност” и КОС.\n\n \n\n\n\n\n \n                    ", "date": "2018.03.29", "title": "Министър Радев откри обновената сграда на полицията и противопожарната служба в Пещера"}
{"url": "http://www.monitor.bg/a/view/24378-%D0%9D%D0%B0%D0%B9%D0%B3%D0%BE%D0%BB%D1%8F%D0%BC-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-%D1%83%D1%87%D0%B8%D1%82%D0%B5%D0%BB%D0%B8-%D0%BF%D0%BE-%D1%84%D0%B8%D0%B7%D0%B8%D0%BA%D0%B0-%D0%B8-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0/", "text": "\n                    Най-голям е недостигът на учители по физика и математика. Средно годишно се пенсионират 4 000 души, но все по-малко завършващи влизат в системата на образованието. Това обясни образователният министър Красимир Вълчев пред бТВ.\n\nНай-голямо предизвикателство се оказват природните науки, тъй като голяма част от кандидат-студентите нямат добри резултати по математика и физика. В бъдеще това ще бъдат едни от най-важните професионални компетентности, допълни министър Вълчев.\n\nВ страната има достатъчен брой студенти, които се обучават по професионалните направления „Педагогика“, „Педагогика по ...“, но голяма част от тях не започват да преподават в училищата. Проблем могат да се окаже и дефицитът на филолози и историци. В момента минималната начална заплата на един току-щи дипломирал се учител е 760 лева. По-големите учебни заведения предлагат по-високи доходи и средната заплата се вдига до около 900 лева. Това е и една от причините младите преподаватели да предпочетат да се преориенриат професионално. Както вече обясниха, за да променят това от МОН предвиждат двойно увеличение на минималната запланата в рамките на 4 години.\n\nМинистър Вълчев обясни още, че предстои в система да бъдат вкарани всички учители, които ще се пенсиорат, както и студентите, които придобият учителска квалификация. По този начин ще има информация дали в един район има излишък, а в друг недостиг на кадри.\n\nДо няколко години ще бъде разработен и пакет от мерки за постепенно преминаване от активна работа към пенсионна възраст, който ще включва и почасови дейности. Това се практикува и днес от учители, които са навършили пенсонна възраст, но въпреки това остават да преподават в училище още няколко години.\n                    ", "date": "2018.03.29", "title": "Най-голям дефицит на учители по физика и математика"}
{"url": "http://www.monitor.bg/a/view/72336-%D0%9A%D0%BE%D0%BD%D1%82%D1%83%D0%B7%D0%B8%D1%8F-%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%91%D0%94%D0%96-%D0%B7%D0%B0%D0%B1%D0%B0%D0%B2%D0%B8-%D1%82%D1%80%D0%B5%D0%BD%D0%B0-%D0%BE%D1%82-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Контузия на служител на държавните железници забави пътническия влак от Септември на път към столицата. Необичайна ситуация се е разиграла на гара Костенец тази сутрин.\n\nМаневристът Иван Петров се е прибирал към дома си от нощна смяна. Осъзнал, че е пропуснал спирката си, 49-годишният служител на „БДЖ-Пътнически превози“ скача от трена при тръгването му и се контузва.\n\nНа място е извикана медицинска помощ от Ихтиман, за да прегледа 49-годишния служител Иван Петров. На гарата са пристигнали и служители на реда от полицията в Костенец. Необичайната ситуация е удължила непредвидено престоя на трите вагона с пътници с половин час. За щастие служителят на железниците се е отървал само с аркада на веждата, съобщиха от държавното дружество.\n\nНаскоро друга абсурдна ситуация се разигра в бързия влак от Бургас за София. Композицията отпътува от гара Вакарел без началника си и се наложи отговорникът да го гони с лека кола. След като се разбрало, че шефката Димитрова я няма, бързият влак спрял да я изчака на гара Елин Пелин и закъснял от разписанието.\n                    ", "date": "2018.03.29", "title": "Контузен служител на БДЖ забави трена от Септември"}
{"url": "http://www.monitor.bg/a/view/24208-%D0%92%D0%BB%D0%B0%D1%81%D1%82%D1%82%D0%B0-%D0%BD%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%B1%D1%83%D0%BD%D0%BA%D0%B5%D1%80%D0%B8%D1%82%D0%B5-%D1%81%D0%B0%D0%BC%D0%BE-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B0%D1%82%D0%B0-%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0/", "text": "\n                    Правителството прави рутинна проверка на плановете за отбранителна подготовка при военно време, а не преглед на бомбоубежищата в столицата. Това съобщиха от пресцентъра на кабинета, а повод бе изтеклата информация, че премиерът Бойко Борисов е наредил тестване на бункерите.\n\n„Министерският съвет не е разпореждал проверка на бомбоубежища“, заявиха официално от правителството. Според властта тече проверка по документи на три администрации - на Софийска област, както и на общините в Самоков и Ботевград.\n\nВ тази връзка се преглеждат плановете за отбранително-мобилизационна подготовка, дежурството за оповестяване и осъществяването на контрол върху разходването на бюджетните средства повъпросната подготовка.\n\nОт кабинетът уточняват, че това е част от задълженията на правителството и се извършват периодично по утвърден план от Междуведомствения съвет по отбранителна индустрия и сигуност към МС. В края на февруари е утвърден планът за 2018-та, което пък се прави ежегодно.\n\n \n                    ", "date": "2018.03.29", "title": "Властта не проверява бункерите, само плановете за отбранителната подготовка"}
{"url": "http://www.monitor.bg/a/view/61552-%D0%9E%D0%B1%D1%8F%D0%B2%D0%B8%D1%85%D0%B0-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%B7%D0%B0-%D1%86%D0%B5%D0%BD%D1%82%D1%8A%D1%80-%D0%BD%D0%B0-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0/", "text": "\n                     \n\nС 41 гласа „за“, 4 „въздържал се“ и само 1 „против“ старозагорските общински съветници обявиха Града на липите за … Център на вселената и задължиха градоначалника Живко Тодоров да обяви конкурс за направата на специален монумент, който ще бъде монтиран в съседство със сградите на регионалната библиотека, регионалния исторически музей, операта и художествената галерия. Идеята е отпреди 14 години, тя е лансирана от бизнесмените Пламен Русев и Николай Далаков, които преди време са патентовали наименованието. Предстои процедура за разширяването на обхвата в целия цивилизован свят.Мястото е избрано след обществено допитване, тепърва ще се изяснява колко ще трябва да похарчи общинската  хазна за изработката на монументалния знак.  Пламен Русев напомни , че отпреди близо 3 десетилетия местенце на нос Хорн в далечна Аржентина е обявено от находчиви местни жители за „Край на света“ и от това ежегодно се правели милиони постъпления от туристите. Авторите на идеята са готови да подарят патента на общината, стана ясно в рамките на разгорялата си дискусия. Единственият обявил се „против“, съветникът от Реформаторския блок Николай Овчаров обясни вота си с думите: „Ако приемем тази идея, защо тогава отхвърлихме предложението от предния мандат общината да си купи терен на …Луната?“.\n                    ", "date": "2018.03.29", "title": "Обявиха Стара Загора за … център на вселената   "}
{"url": "http://www.monitor.bg/a/view/73565-%D0%9F%D0%BE%D0%BA%D0%B0%D0%BD%D0%B8%D1%85%D0%B0-%D0%BA%D0%BB%D0%B0%D1%81%D0%BD%D0%B0-%D0%BD%D0%B0-%D0%B1%D0%B0%D0%BB-%D1%81-%D1%82%D1%80%D0%B0%D0%BD%D1%81%D0%BF%D0%B0%D1%80%D0%B0%D0%BD%D1%82-%D0%BE%D1%82-10%D0%B8-%D0%B5%D1%82%D0%B0%D0%B6/", "text": "\n                     \n\n \n\nС транспарант, качен на покрива на 10 – етажна кооперация до училището си поканиха на бал класната си 12-класници от старозагорската природоматематическа гимназия „Гео Милев“. Идеята хрумнала на тийнейджърите след като техни връстници наскоро отправили покана от сцената на драматичния театър на финала на една от премиерните постановки.\n\nСлед тях пък кандидат-абитуриенти пратили униформен полицай до дома на класната си с нарочна „заповед“ за присъствие на събитието.\n\nБъдещите математици от 12 „д“  изненадали приятно биоложката Татяна Костадинова като преди голямото междучасие на 29 март я отвели с вързани очи на двора преди  да разпънат огромния надпис: „Каним ви на бал! 12-и Д“.\n\nГоспожата, която има зад гърба си вече четвърт век на учителското поприще призна, че изненадата била повече от приятна.  За нея това е шести випуск, който ще изпрати, до сега  поканите са били доста тривиални.Татяна Костадинова си припомни, че нейният личен празник е бил през вече далечната 1980-а, когато се дипломирала в елитната езикова гимназия „Ромен Ролан“.\n\nЗапознати с подготовката на баловете коментират, че отсега имало „пазарена“ комбайна „Ростелмаш“, с която мераклийка  да учи в специалността „Аграрна икономика“ на местния Тракийски университет ще се появи на бала си. Отдавна била спазарена и лимузината „Трабант“ с 4 врати на колекционера Тончо Желязков от Града на липите, имало поръчки и за дузината колекционерски  „Москвич“-а  на д-р Йордан Гечев от Павел баня.\n\n \n                    ", "date": "2018.03.29", "title": "Поканиха класна на бал с транспарант от 10-и етаж  "}
{"url": "http://www.monitor.bg/a/view/46492-%D0%A1%D0%B8%D0%BD%D1%8F%D1%82%D0%B0-%D0%B7%D0%BE%D0%BD%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D1%81%D1%82%D0%B0%D0%B2%D0%B0-2-%D0%BB%D0%B5%D0%B2%D0%B0/", "text": "\n                    Шофьорите, които искат да паркират в центъра на Пловдив ще плащат по-скъпо - 2 лева за \"синя зона\" от понеделник - 2 април, съобщи БНТ.\n\nОт другата седмица паркирането в тези части на града под тепетата ще струва по 2 лв. на час. До сега цената за час беше 1.5 лв. Така от общината взимат мерки срещу многото автомобили в центъра на града.\n\n\" и подобряване на качеството на атмосферния въздух\", заяви зам.-кметът по транспорта Златин Велев.\n\n\n\nЕдиният вариант за заплащане на паркирането е с талони по два лева за едночасов престой. , дават възможност да се плати един лев за 30 минути.\n\nРаботното време на синя зона е от  Платеното паркиране е валидно от понеделник до събота включително. Неделя и на официалните празници паркирането е безплатно.\n                    ", "date": "2018.03.29", "title": "Синята зона в Пловдив става 2 лева"}
{"url": "http://www.monitor.bg/a/view/49109-%D0%9F%D1%80%D0%BE%D0%B2%D0%BE%D0%B6%D0%B4%D0%B0%D1%82-%D0%93%D0%B0%D0%BB%D0%B0%D0%BA%D1%82%D0%B8%D0%BE%D0%BD-%D0%B2-%D0%BA%D0%B0%D0%B7%D0%B0%D0%BD%D0%BB%D1%8A%D1%88%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-%D1%81%D0%BB%D0%B5%D0%B4-%D0%93%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD/", "text": "\n                     \n\n \n\nОтстраненият по болест от владишкия престол старозагорски митрополит Галактион ще бъде настанен да живее в казанлъшкия девически  манастир „Въведение Богородично“.Заедно с него ще бъде и по-голямата му сестра Стефка, решението е на Светия Синод и е гласувано в началото на година. Прехвърлянето на преживелия няколко инсулта и все още трудно артикулиращ и движещ се 75-годишен Галактион трябва да стане в края на май, научи представител на вестника от митрополит Киприан.\n\nВ момента дядо Галактион е настанен в митрополитския дом, за него се грижи неговата близка Снежана, средствата са от бюджета на светата старозагорска митрополия.На заседанието на Светия Синод от 28 март е било изчетено писмо на Галактион, в което той възразява срещу изпращането му в девическия манастир, но членовете на църковното ръководство са го оставили без внимание. Като абсурдни спекулации митрополит Киприан определи твърдения в електронни издания, че предшественикът му поискал възстановяване на поста.\n\n„Дядо Галактион през цялото време мълчеше, писмото прочете госпожата, която го придружаваше. Членовете на Синода препотвърдиха решението си за манастира, очаквам назначената от мен комисия да докладва на какъв етап са ремонтите във владишкото крило.“, допълни Киприан. Той уточни че при разглеждането на тази извънредна точка в дневния ред са присъствали всички членове на старозагорския епархийски съвет.\n\nГалактион се разболя след като „Мерцедесът“ с който се возеше катастрофира на 21 май 2015 г. в Свиленград , тогава той счупи ръка, а две седмици по-късно , на 8 юни прекара и тежък исхимичен инсулт. На няколко пъти му бяха инжектирани стволови клетки в Русия, но здравословното му състояние продължи да бъде критично.На 28 септември 2016 г. Светият Синод реши да го отстрани от длъжност като му остави титлата „бивш старозагорски владика“ и назначи за временно управляващ  западно- и средноевропейски митрополит Антоний, който организира избора за нов водач на митрополията.\n\nИнтронизацията на митрополит Киприан беше на 17 декември с.г. Точно година по-късно той бе назначен и за официален говорител на Светия Синод.\n                    ", "date": "2018.03.29", "title": "Провождат Галактион в казанлъшкия манастир след Гергьовден     "}
{"url": "http://www.monitor.bg/a/view/83204-%D0%92%D0%B0%D1%80%D0%B8%D0%B0%D0%BD%D1%82-%D0%B2%D0%BA%D0%BB%D1%8E%D1%87%D0%B2%D0%B0-%D0%9E%D0%B1%D0%BB%D0%B0%D1%81%D1%82-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%BA%D1%8A%D0%BC-%D0%AE%D0%B6%D0%B5%D0%BD-%D1%86%D0%B5%D0%BD%D1%82%D1%80%D0%B0%D0%BB%D0%B5%D0%BD-%D1%80%D0%B0%D0%B9%D0%BE%D0%BD/", "text": "\n                    Вариант за новото райониране по области включва и област Стара Загора към Южен централен район, в който сега влизат областите Пазарджик, Пловдив, Смолян, Кърджали и Хасково. Това оповести в Пазарджик по време на заседание на Регионалния съвет за развитие на ЮЦР зам.-министърът на регионалното развитие и благоустройството Деница Николова. Този вариант срещна подкрепа от членовете на Съвета за развитие, а другите два предвиждат запазване обхвата на сегашния Южен централен район за планиране.  В последните 10 години регионалната политика бе подчинена на политиките на централно ниво, съобразена само на европейските средства, което лиши възможността регионите да се развиват комплексно, спрямо потенциала, спецификите и нуждите им в различните икономически и секторни направления, коментира зам.-министър Николова.  Тя обясни, че новото статистическо райониране цели да се гарантира по-добро финансиране на регионите, което ще доведе до тяхното развиване от гледна точка на икономическия потенциал и подобряване на демографските тенденции. „Ако негативните трендове в демографията от последните години не се променят, ще стигнем до цялостно и пълно обезлюдяване на малките населени места и периферията. Една от причините за това е, че те нямат възможности за икономическо развитие и целеви фокус за финансиране, за да могат да преодолеят негативните тенденции, затова част от промените са в тази посока“, обясни зам.-министър Николова.Новото райониране цели развитие на регионите и техния потенциал според природните дадености, разположение, транспортни връзки, центровете за растеж и периферията. „Финансирането от ЕС  в момента е концентрирано главно в големите градове, което обаче увеличава дисбаланса с малките населени места. Това налага подход, чрез предефиниране на районите, които да ползват допълнителен ресурс от държавата и други финансови източници извън ЕС за по-добро икономическо развитие“, каза Николова.\n                    ", "date": "2018.03.29", "title": "Вариант включва Област Стара Загора към Южен централен район"}
