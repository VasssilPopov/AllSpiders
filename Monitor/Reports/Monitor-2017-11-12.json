{"url": "http://www.monitor.bg/a/view/63744-%D0%9F%D1%80%D0%BE%D0%BC%D1%8F%D0%BD%D0%B0-%D0%B2-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%82%D0%B0-%D0%B7%D0%B0-%D0%B4%D0%B0-%D1%81%D0%B5-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0/", "text": "\n                    \"Още утре (в понеделник – б.р.) ще инициираме подписка за промяна на конституцията, за да падне давността на приватизацията и да се разследва\". Това заяви депутатът и зам.-председател на ДПС Йордан Цонев в ефира на предаването ”Беновска пита” по Канал 3.\n\nОтпадането на давността за престъпления при приватизационни сделки беше обсъждано и от управляващите преди седмица. Тогава след редовно заседание при премиера Бойко Борисов стана ясно, че политическият съвет на коалицията е взел решение да възложи на парламентарните групи на ГЕРБ и на „Обединени патриоти“ да формират екип от юристи, който да изготви правен анализ и да направи предложения за законодателни промени по отношение на отпадането на давността за престъпления при приватизационни сделки.\n\nЦонев коментира и внесения от него и колегите му Делян Пееввски и Хамид Хамид закон, целящ спирането на вторичното разграбване на активите, купени с пари на КТБ. \"Нашият закон има за цел да даде на синдиците на КТБ един инструмент, ако спечелят делата за цесиите. Има над 800 оспорени цесии. Дали ГЕРБ ще го подкрепят, ще стане ясно кой защитава масата на несъстоятелността на КТБ“, каза депутатът. Народният представител коментира и подкрепата, която ДПС декларира по повод искания от БС вот на недоверие на кабинета.\n\n\"Борисов спечели изборите, но народът не му каза да управлява с патриотите. Експертите на Борисов казаха, че нашите програми съвпадат на 95% и председателят на ДПС Мустафа Карадайъ предложи да се направи програмно правителство. ДПС щеше да спазва тази програма. Казахме, че няма да участваме в правителството, но щяхме да следваме програмата\", каза още депутатът.\n\n\"Смятаме, че кабинетът трябва да бъде демонтиран, защото в него участват националисти\", заяви той и допълни, че все още президентът не се е произнесъл за езика на омразата, която се лее от националистите. Според Йордан Цонев на следващите избори ДПС ще има по-добър резултат.\n                    ", "date": "2017.11.12", "title": " Промяна в конституцията, за да се разследва приватизацията"}
{"url": "http://www.monitor.bg/a/view/59632-%D0%9C%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D0%B1%D1%8E%D1%80%D0%B0%D1%82%D0%B0-%D0%BF%D0%BE-%D1%82%D1%80%D1%83%D0%B4%D0%B0-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%BD%D0%B0%D0%B4-600-%D0%B4%D1%83%D1%88%D0%B8/", "text": "\n                    631 души започнали работа през октомври с помощта на мобилните екипи на Агенцията по заетостта (АЗ). В мобилните екипи участват експерти от бюрата по труда, които обикалят офисите на големи работодатели в страната. Целта на мобилните екипи е да проучат от какви кадри имат нужда шефовете на местно ниво. След това експертите ще изготвят списък с евентуални кандидати от бюрата по труда, които да предложат на работодателите. Мобилни оператори и хранителни вериги и заводи са сред „задължителните“ клиенти на експертите от АЗ. През октомври мобилните екипи са провели 344 срещи с 276 ключови работодатели от различните региони. Този месец са предвидени още 196 посещения на експертите от бюрата по труда в офисите на работодателите.\n                    ", "date": "2017.11.12", "title": "Мобилните „бюрата по труда“  намериха работа на над 600 души  "}
{"url": "http://www.monitor.bg/a/view/26494-%D0%A4%D0%B8%D1%80%D0%BC%D0%B0%D1%82%D0%B0-%D0%BD%D0%B0-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%A0%D1%83%D1%81%D0%B3%D0%B5%D0%BE%D0%BA%D0%BE%D0%BC-%D0%91%D0%93-%D1%81%D0%B8-%D0%B8%D0%B7%D0%BC%D0%B8%D0%B2%D0%B0-%D1%80%D1%8A%D1%86%D0%B5%D1%82%D0%B5-%D1%81-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0-%D0%B3%D0%B0%D0%B7%D0%B0/", "text": "\n                    От фирма „Русгеоком БГ” изпратиха стотици страници становища по възраженията на жителите на Община Генерал Тошево, по време на обществените обсъждания на доклада за оценка на въздействието върху околната среда, по повод инвестиционното намерение на „Русгеоком” да добива природен газ на територията на 18 села. Становищата са публикувани на сайта на общината.\n\nСпоред председателя на Инициативния комитет по протестите срещу производството на газ, Атанас Атанасов, „Русгеоком” не са отговорили на нито един от въпросите, оправдавайки се с разни други министерства и криейки се зад пропуски в нормативите.\n\nНа 236 страници се простират отговорите по възраженията на заинтересовани лица. На възражението, че районът попада в силно сеизмична зона – 8,9 степен по Рихтер, от „Русгеоком” обясняват, че съоръженията са оразмерени да издържат до десета степен, без да обясняват точно как.\n\nМножеството сонди, тежката техника, шумът и вибрациите ще повлияят негативно върху земеделието и пчеларството, основен поминък за хората, бе друго възражение. „Пчелите, както и всички останали домашни растения и културните растения, са обект на контрол от друго Министерство – на земеделието и храните, и респективно от БАБХ”, отговаря „Русгеоком”.\n\n„Няма никакви направени изследвания от тяхна страна за влиянието на производството на газ върху пчелите, върху почвата и водата. Те разчитат на стари данни”, твърди Атанасов.\n\nДруги 192 страници включват отговори по възражения в протоколите от проведените публични обсъждания по места.\n\nХората в Генерал Тошево изобщо не са удовлетворени от мъглявите, както ги наричат, отговори от „Русгеоком” и се стягат за местния референдум на 17 декември, когато ще гласуват за или против добив на газ под земята им. Междувременно, в Генерал Тошево се очаква преди референдума да пристигнат омбудсманът Мая Манолова и зам.-министри.\n                    ", "date": "2017.11.12", "title": "Фирмата на Сашо Дончев „Русгеоком БГ” си измива ръцете с държавата за газа"}
{"url": "http://www.monitor.bg/a/view/45443-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%B4%D0%BE%D0%BC%D0%B0-%D0%BD%D0%B0-%D0%9B%D0%B8%D0%BB%D0%B8%D0%B5%D0%B2-%D0%BF%D0%BE-%D0%9A%D1%80%D0%B0%D1%81%D0%B8%D0%B2%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Домът, в който прекарва детството си  един от най-нежните български лирици, роденият в Стара Загора поет Николай Лилиев /26 май 1885 - 6 октомври 1960/ ще бъде отремонтиран и обновен по програма „Красива България“, съобщи кметът Живко Тодоров. Той обаче не се ангажира със срокове и стойност на проекта.Вече няколко десетилетия двуетажната сграда на улица „Парчевич“ тъне в разруха и много пъти е била обект на вандалски погроми, а за известно време се беше превърнала и в дом на наркомани и клошари. Неизвестен „поклоник“ на поета дори е задигнал част от бронзовите букви и цифри от скромния барелефДо началото на 2015 г. сградата /включена в националния регистър на недвижимите паметници на културата/ беше притежание на Министерството на културата, след проточили се във времето преписки най-накрая тя беше прехвърлена за стопанисване на общината. Вече близо 24 месеца обаче не се предприемат никакви действия за спасяването й, първоначално оправданията бяха , че не са били предвидени средства в годишния бюджет, в последствие излязоха други, по-актуални обекти.За последно къщата е ползвана като културно средище в началото на 90-те години на миналия ХХ в., когато там е била редакцията на литературното списание „Участие“, наследник на алманаха на СБП „Хоризонти“.За този период напомня само жалейка за годишнината от смъртта на поета Жеко Христов, предпоследния главен редактор на полузабравеното вече издание.Същата участ има и домът на поета Веселин Ханчев, който не е съборен само защото е „попаднал“ помежду две сгради „паметници на културата“. Неотдавна частен предприемач събори дома на поета Иван Мирчев-сградата нямала статут на защитена. „Мижава“ плоча върху фасадата на арменската църква пък припомня, че там е роден и живял Кирил Христов.В титулувания като „Град на поетите“ Стара Загора на практика има само един паметник на поет – Гео Милев, от десетилетие „отлежава“ идеята за направа на няколко „човешки“ фигури на най-известните лирици.\n\n\n                    ", "date": "2017.11.12", "title": "Ремонтират дома на Лилиев по „Красива България“  "}
{"url": "http://www.monitor.bg/a/view/38494-%D0%98%D1%81%D0%BA%D1%80%D0%B0-%D0%BE%D1%82-%D0%BA%D1%8A%D1%81%D0%BE-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-2-%D0%BA%D1%8A%D1%89%D0%B8-%D0%B8-2-%D0%BA%D0%BE%D0%BB%D0%B8/", "text": "\n                     \n\nИскра, най-вероятно от късо съединение в самоделна електрическа система за осветление на стопанска постройка стана причина да изгорят като факли две къщи и два леки автомобила.\n\nИнцидентът е станал около 10,00 часа в събота в старозагорското село Преславен. По първоначална информация огънят тръгнал от складирани под навес на стопанска постройка, собственост на 58-годишния Стефан Динев дърва за огрев. За отрицателно време пламъците обхванали покрива на намиращата се в близост къща и гараж на 66-годишния Мишо Михайлов.\n\nНа място са пристигнали два специализирани автомобила на противопожарната служба, гасенето е продължило над 3 часа. Унищожени са селскостопанска постройка, лятна кухня , покривна конструкция на жилище , обгорели са и паркираните в гаража автомобили \"Фолксваген Туарег\" и \"Митсубиши Колт\".\n\nЩетите и причините за възникване на пожара са в процес на изясняване. Според кмета на Преславен Митьо Митев при възникване на пожара в къщата е била майката на Динев, която първо позвънила на него, а след това и на телефон 112. По думите му най-вероятната причина е повреда в елинсталацията.\n\nНяколко часа по-късно е бил приет и сигнал за горящ товарен автомобул „Форд Транзит“, паркиран на центъра на село Тракия, община Опан. Пламъците били загасени от собственика на камиончето, 45-годишен местен жител\n\nНа място е установено, че в резултат на пожара е изгоряла декоративна пластмасова решетка, разположена над предния капак и е пукнато предното панорамно стъкло на автомобила. По двата инцидента са образувани досъдебни производство.\n\n \n                    ", "date": "2017.11.12", "title": "Искра от късо изпепели 2 къщи и 2 коли    "}
{"url": "http://www.monitor.bg/a/view/77702-%D0%91%D0%BE%D1%80%D0%B8%D1%81%D0%BE%D0%B2-%D0%9D%D0%B8%D0%B5-%D0%B3%D1%80%D0%B0%D0%B4%D0%B8%D0%BC-%D0%BD%D0%B5%D0%BA%D0%B0-%D0%9D%D0%B8%D0%BD%D0%BE%D0%B2%D0%B0-%D0%BF%D0%BE%D0%BA%D0%B0%D0%B6%D0%B5-%D0%BA%D0%B0%D0%BA%D0%B2%D0%BE-%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D0%BB%D0%B0/", "text": "\n                    „Нека г-жа Нинова покаже нещо, което е съградила под нейно ръководство. Ние това правим всеки ден.“. Това заяви премиерът Бойко Борисов в отговор на поредната атака срещу него на соцлидера Корнелия Нинова.\n\nБорисов, който заедно със спортния министър Красен Кралев присъства на откриването на изцяло обновената от държавата зала \"Фестивална\", която вече се нарича \"Асикс Арена\" не спести критики по адрес на червените, като поводът бе оставката заради описани в доклад съмнения за нарушения при търгове в МЗ на вече бившия здравен министър Николай Петров, чието място зае Кирил Ананиев. \"След като са знаели за този одитен доклад, служебното правителство на президента Радев да бе уволнило ген. Петров от ВМА. Аз нито знаех за него, нито ми е бил предаван с документите, но ние като морален жест приехме оставката му. В същото време в парламента стоят хора, които са замесени в наркотрафик, купуване на гласове и то от затворници и които наричат българите дебили\", допълни премиерът, визирайки и скандалното изказване на соцдепутата Иво Христов за нацията от преди няколко дни.\n\nПремиерът коментира и предстоящия търг за стадион „Българска армия“. \"Каквото се изисква от нас по отношение на базата на ЦСКА сме го направили“, отсече той, като подчерта, че битката за титлата във футболната Първа лига между отборите в първата тройка е доста сериозна.\n\n\"За първи път в тази зала видях лекоатлетическо състезание и заради това се развълнувах толкова. Тогава се запалих по този спорт.\", коментира пък звездата на леката ни атлетика Ивет Лалова, която също присъства на събитието.\n\n\"Благодаря ви много, че спазихте мъжката си дума и възстановихте тази зала, която от 60 години не беше ремонтирана, заяви от своя страна Добромир Карамаринов, обръщайки се към министър-председателя, който заедно с Кралев получи най-високото отличие на европейската асоциация по лека атлетика от нейния първи вицепрезидент.\n\nСпортният министър разкри, че от догодина започва възстановяването и на близкия до залата стадион \"Академик\", който ще бъде изцяло за лека атлетика. За това били предвидени 4 млн. лв. през 2018 година щели да завършат и строителните работи в \"Арена Бургас\", за да може федерацията да кандидатства за европейско първенство в зала. До момента правителството на Борисов било инвестирало 300 млн. лв. в спортна инфраструктура.\n                    ", "date": "2017.11.12", "title": "Борисов: Ние градим, нека Нинова покаже какво е направила"}
{"url": "http://www.monitor.bg/a/view/36086-%D0%9E%D0%B1%D0%B7%D0%B0%D0%B2%D0%B5%D0%B4%D0%BE%D1%85%D0%B0-%D0%BA%D0%BB%D0%BE%D1%88%D0%B0%D1%80-%D1%81-%D0%B0%D0%BA%D1%82-%D0%B7%D0%B0-%D1%80%D0%B0%D0%B6%D0%B4%D0%B0%D0%BD%D0%B5-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                     \n\n \n\nКлошар, който вече четвърт век се е  превърнал в нещо като „крачеща емблема“ на Сливен се сдоби с акт за раждане и документи за самоличност след намесата на губелнатора Чавдар Божурски.\n\nБездомният Иван Иванов /познат като Призрака и Ръчицата/, който е роден преди малко повече от 4 десетилетия в многолюдно ромско семейство в тукашния квартал „Надежда“ вече две и половина десетилетия е сред „дишащите“ лепило и бронз. Видът му отблъскващ, но това не пречи да по-милостиви жители на града да му дават милостиня.\n\nНа 31 август по молба на областният управител Божурски Иванов е бил освидетелстван от ТЕЛК, поставена му е диагноза за 80-процентова инвадилизация резултат на вдишваните отрови. Мъжът е бил настанен за лечение в клиниката за борба с наркоманиите в СПБ „Д-р Георги Кисьов“ – Раднево , където е прекарал 40 дни. От петък той се е  завърнал в Сливен и предстои да бъде настанен в специализирано заведение за възрастни хора с проблеми в град Твърдица.\n\nСпоред лекари-психиатри не било изключено след броени дни Призрака отново да бъде видян по улиците на Сливен тъй като състоянието на ремисия било твърде крехко.\n\n \n                    ", "date": "2017.11.12", "title": "„Обзаведоха“ клошар с акт за раждане     "}
{"url": "http://www.monitor.bg/a/view/48137-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9F%D1%80%D0%B8%D1%81%D1%8A%D0%B4%D1%80%D1%83%D0%B6%D0%BD%D0%B8-%D0%BC%D0%B5%D0%B4%D0%B8%D0%B8-%D0%B8-%D1%81%D0%B0%D0%B9%D1%82%D0%BE%D0%B2%D0%B5-v-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                     За да могат да създават негативни настроения като смут, ярост и гняв, фалшивите новини от медиите на „Капитал“ угодно се тиражират от присъдружните им сайтове като „Медиапул“, “Офнюз“, “Клуб Z”, „Фрогнюз“, „Терминал 3“ и „Биволъ“ и чрез „Протестна мрежа“ с комсомолски хъс се разпространяват във Фейсбук.Фабриката работи по добре изпитан механизъм, но в определени случаи зацикля заради небивалиците, които тиражира. Алгоритъмът е следният: в полуанонимен сайт, блог или Фейсбук профил се публикува скандално твърдение, клеветящо неудобен човек или бизнес. Публикацията обикновено е прикрита с малко фактология, майсторски омесена с опорните точки на задкулисието. Веднага след това „престижните“ сайтове на „Капитал“, „Медиапул“ и „Клуб Z“ препечатват верижно твърдението. Първият по веригата може да цитира несигурния източник, но следващите вече се позовават на предходните и за часове манипулацията е „изпрана“ и предоставена от много и различни страни не само на аудиторията, но и на останалите медии, които виждайки, че се мултиплицира, са принудени да й обърнат внимание. Така, докато в някоя телевизия или сериозен вестник се намери засегната страна, която да опровергае твърдението, работата вече е свършена, понеже невинни хора са принудени да се оправдават, че нямат сестра.Важна брънка във веригата са т. нар. авторитети от чужбина, на които се базират голяма част от манипулативните публикации. Медиите от фабриката изпращат с дописници от София публикации до чужда медия, която очерня някоя от техните мишени, и завъртат новината у нас като неоспорим факт. Еквивалент е цитирането на някоя неправителствена организация, чийто доклад е изготвен под диктовката на Фабриката и съответно бива преведен и мултиплициран в родното медийно пространство. Тънкият момент е обаче, че в 90% от случаите публикациите в чужди медии, посветени на България, са изработени от „журналисти на свободна практика“, които живеят у нас и имат съответните контакти „с правилните източници“, или пък направо се ползват заемки от материали на самата ф абрика за фалшиви новини. Да речем „Капитал“ публикува манипулативен текст. Част от него бива преведен и цитиран в чужда медия, която коректно посочва, че това не е тяхно становище. Съответно от събратята им от „Дневник“ вземат „подходящия“ пасаж, но пропускат да споменат, че той е копиран от „Капитал“, а го изпират като чисто нова новина от престижната чужда медия и така излиза, че цял свят е възмутен от техните врагове. Пионери в „чужбинските“ сензации са Атанас Чобанов и Асен Йорданов от сайта „Биволъ“.Двамата „пробиват“ през задния вход на чуждестранни медии благодарение или на лични контакти с присъдружни журналисти от съответната медия, или вероятно на откровен лобизъм срещу заплащане. Дали ще е френската телевизия „Арте“, или австрийските вестници „Курир“ или „Виенер цайтунг“, няма значение – важна е краткотрайната трибуна, която им се осигурява и която в повечето случаи не се повтаря, защото ръководството на медията бързо разбира, че е било подведено. По този начин обаче празнословията на Асен Йорданов и компания, както и мантрата от латерната им - за „мафиотската реалност в България“ и за „мисията на „Биволъ“, влизат в действие, като „разкритията“ се представят вече за такива от съответната авторитетна „европейска“ медия. Нищо че „сензационната информация“ пак е от... Чобанов и Йорданов. Мисията обаче е изпълнена – фалшивата „новина“ бързо се препечатва от олигархичните медии и влиза в обращение в България с етикет „европейска“. Изпитаната схема за авторитети „от чужбина“ много често се използва и благодарение на кадри на олигархията, обучени с помощта на фондациите на Сорос и уредени на топли чиновнически места в европейските институции. Те биват активирани в подходящия момент и опорните точки, които разпространяват, придобиват алибито „от Брюксел“.Христоматиен пример е първата акция на „Медиапул“ срещу главния прокурор Сотир Цацаров. Тяхна публикация, позоваваща се на „Еврокомисията“, информираше, че „от Брюксел“ искат Цацаров да се оттегли от поста, докато тече проверката по друг скалъпен медиен скандал „Двете каки“. Манипулацията моментално бе подхваната от марионетките на задкулисието Христо Иванов и Лозан Панов, които пробваха да организират пуч в Темида. Впоследствие от Европейската комисия официално опровергаха публикацията на сайта на бившата говорителка на Иван Костов Стояна Георгиева, а „официалният им източник“ се оказа храненикът на грантаджиите Юри Тавание, който заема чиновнически пост в Представителството на ЕК у нас.С времето акциите на фабриката за фалшиви новини стават все по-безочливи, като случая с едно от „лицата“ на партията на олигархията \"Дай, България\" - Алина Добрева.На публично изслушване в една от комисиите към Европейския парламент биват представени два доклада за медийната свобода в страните - членки на ЕС, които обаче в частта за България буквално лягат на опорните точки, разпространявани у нас от манифактурата за клевети на кръга „Капитал“ и присъдружните му издания, свързани все с обвиняеми или подсъдими босове. Макар единият от тях да е дело на неизвестно досега в българското пространство чуждо НПО – базираният във Флоренция Център за плурализъм и свобода на медиите, а другият да е поръчан от еврозвеното, координиращо работата на комисиите в ЕП, в центъра и на двата текста за страната ни се озовава вечният враг на фабриката за фалшиви новини и менторите й олигарси – нашият издател Делян Пеевски.Естествено, списъкът с авторите показва, че те са все от грантаджийския ешелон, изграден от олигархията у нас и препитаващ се от писане на доноси по поръчка, носещи благовидни етикети на „анализи“ и „отчети“. Така например докладът за България на Центъра за плурализъм и свобода на медиите всъщност е написан от Фондация за медийна демокрация, в чието ръководство е Нели Огнянова – член на още 3 НПО-та, сред които и далеч по-известният у нас „Сорос център за културни политики“, където си прави компания с бившия глас на газовия барон Сашо Дончев Нери Терзиева. Сред експертите, използвани за направата на доклада, пък е посочена любимката на обвиняемия за аферата „ЕВН“ Иво Прокопиев –Ружа Смилова, която е превърнала със съпруга си Даниел Смилов усвояването на грантове в семеен бизнес. Както и председателката на свързаното с Прокопиев и създадено от негови бивши и настоящи кадри НПО – „Асоциация на европейските журналисти“ - Кристина Христова.Вторият доклад, макар и поръчан от звено в администрацията на ЕП, също се оказва компрометиран. Автор на частта с България се оказва друг виден грантаджия, чието име е споменавано множество пъти като евентуален глашатай от участниците в стенограмите от „АРГОгейт“ - Александър Кашъмов.На този фон далеч не е изненадващо, че докладите буквално лягат на десетките клеветнически статии на фабриката за фалшиви новини и отново на прицела им е Пеевски.Така например макар в единия от докладите изрично да пише, че той е собственик на 6 издания, при положение че печатните медии в страната са 283 (към 2015 г.), се твърди, че имал монопол на вестникарския пазар. Твърди се също, че продължавал да има собственост в тютюневия бизнес, макар да продаде още преди 2 години акциите си, представляващи миноритарен дял от няколко процента. Разминаванията биха били очевидни за всеки, умеещ да отсява лъжите от фактите, което не попречи на изданието на подсъдимия фармацевтичен бос Огнян Донев „Клуб З“ да влезе в ролята на глашатай и да разтръби докладите у нас, а присъдружният сайт на ортака му Иво Прокопиев „Медиапул“ да мултиплицира клеветите на принципа на копи-пейст. Както впрочем повеляваха и опорните точки от „АРГО-гейт“. Смешното в случая е, че дори и в преписването се провалиха, като „Медиапул“ вкарва в първия доклад цели абзаци, които изобщо не фигурират в него. Причината вероятно е, че в бързането да обслужат менторите си олигарси, „Медиапул“ не са прочели, че „Клуб 3” пише за два доклада, а не за един. Това щеше да е комично, ако не разкриваше озъбеното истинско лице на фабриката за фалшиви новини.Да навлезем малко в „кухнята“ на кръга „Капитал“ и присъдружните му издания. Ключовият общ знаменател между двата фалшиви доклада е никому неизвестната у нас експертка Алина Добрева. Тя всъщност има две лица. Първо, официално работи като анализатор в Изследователския отдел на Европейския парламент. Докладът на ЕП е пълен с референции към нейни трудове, да се чуди човек кой в Брюксел е посочил точно Кашъмов за лектор по темата за България и после защо т. нар. експерт й връща топката с цитати. Освен това, преди да стане служител в ЕП, Добрева е работела точно във въпросното флорентинско НПО, което подготвя другия доклад с идентично съдържание. Другото лице на евроекспертката пък е в България. Тук тя се подвизава като човек на „Дай, България“, ръководена от проваления политик и марионетка на олигархията Христо Иванов.Цикълът на фалшивите новини се затваря по следната схема: опорните точки се пишат под диктата на Иванов и господаря му Иво Прокопиев. Пращат се в Брюксел на „свои хора“, които ги изпират през евроинституциите, а после пристигат обратно на родна почва и се разпространяват от фабриката на „Капитал“ и присъдружните му сайтове.Любима дъвка на фабриката е депутатът от ДПС и наш издател Делян Пеевски. Само в „Капитал“ има над 3000 публикации, свързани с това име, докато за дългогодишни политици, при това лидери на партии, средно са по хиляда и нещо. Посочен за враг от любимия им банкер беглец, медиите от фабриката за фалшиви новини се бъхтят да съчиняват сюжети за Делян Пеевски. Първоначално му бе приписвана някаква връзка с банката. Доколко това е така, сочи публично оповестеното още при поставянето на КТБ под спецнадзора на БНБ удостоверение, че издателят ни няма никакви кредити или влогове във фалирания от Василев трезор. Няма и никакви активи, предмет на съдебни дела, свързани с несъстоятелността на банката. Семейството му също няма необслужени задължения.Очебиен пример как фабриката за фалшиви новини „отразява“ грабежа на КТБ, извършен от един от работодателите й – Цветан Василев, е, когато „Медиапул“ прочете анализа на синдиците на КТБ за проблемните активи на банката, както дяволът чете Евангелието.Още в подзаглавието „Медиапул“ прокара линията, че документът е несериозен, тъй като се базира на „публикации в медиите“. Неколкократно това твърдение е посочено в ироничен контекст в материала, за да се пропагандира опорната точка, че информацията е недостоверна. В същото време се оспорва твърдението на синдиците, че ТЦ-ИМЕ е свързана с Цветан Василев, и се посочва, че е под контрола на Делян Пеевски, като за доказателство е дадена... публикация в „Капитал“. Тоест, когато „публикациите в медиите“ не им изнасят, са недостоверни, но когато идват от правилните медии, част от фабриката за фалшиви новини, те безспорно са крайна инстанция.Следваща лъжа бе замесването на Делян Пеевски в строителния бизнес. Особено показателна беше реакцията им след разкритието на „Телеграф“ как АПИ е замесена в скандална афера с корупционен дъх за изграждането на участъка Ябланица – Боаза от магистрала „Хемус“. Победителят за 9 км е спечелил поръчката заради ветроупорни фенери за осветяване на строителния обект. 66 млн. лева от джоба на българските данъкоплатци отиват в консорциум ХВП „Ябланица“ ДЗЗД, в който влизат „Хидрострой“ АД, „Водстрой 98“ АД и „Пътстрой Бургас“ ЕООД. Преди да научат това, видимо стреляйки напосоки, в сайта на „Дневник“ пускат фалшивата новина: „Пет жалби спряха поръчката за \"Хемус\", спечелена от свързани с Пеевски фирми“. Единственото вярно в нея е името на депутата от ДПС и наш издател. На следващия ден медиите от кръга „Капитал“ и присъдружните им сайтове буквално изпаднаха в транс, чудейки се коя фирма в скандалния търг да припишат на Пеевски и след половин ден гадаене около кристалната топка първоначално за „вражеска“ беше посочена „Водстрой 98“ АД. Още половин ден обаче беше отделен на хвърляне на боб, за да нарочат хасковската „АБ“ АД като свързана с Пеевски.Ако си бяха направили труда да проверят в Търговския регистър, както изисква обективната журналистика, щяха да установят, че нито едната, нито другата имат нещо общо с нашия издател. Това обаче е неотменна част от професионалната практика на истинските и обективни медии и по никакъв начин не се вписва в стратегията за произвеждане на фалшиви новини. В рамките на един ден кампанията дотолкова се ожесточи, че на Пеевски бяха приписани „грехове“ като лошо почистване на АМ „Марица“ и особено голямата греда, която удари „Медиапул“ с твърдението, че „Техномаркет“ на Пеевски е осъдена да плати разноски по загубено дело. Истината е, че Пеевски не е акционер в „Техномаркет“ много преди публикацията, което също може да се провери в Търговския регистър. Следващата серия от атаки по адрес на Пеевски бе когато „Капитал“ качи фалшивите новини на влака. Според бутиковата медия, собственост на енергийния олигарх Иво Прокопиев, Делян Пеевски се насочвал към жп сектора и по-специално към Националната компания „Железопътна инфраструктура“, като близки до него фирми извършвали капиталови ремонти и отстранявали аварии по релсите. Депутатът дори „бе забелязан“ от „Капитал“ да ремонтира Централна гара в София, нищо че всички тези компании нямат нищо общо с него.Последната голяма порция лъжи по адрес на Пеевски бяха абсурдните обвинения в интерес към военнопромишления комплекс. Депутатът и наш издател излезе с открито писмо, в което категорично заяви, че няма нищо общо с дружества от военната индустрия. „Никога не съм посещавал оръжейни изложения в Индия, Судан, Катар, Дубай или където и да е другаде и не съм предлагал „автомати или снаряди“ или каквато и да е друга военна продукция. За разлика от тиражирането на тези и други подобни откровени лъжи в някои медии дейността на оръжейните търговци и предприятия подлежи на контрол от държавата, така че всеки евентуален интерес, сделка или съответно собственост в тази сфера лесно могат да бъдат проверени. Така че тенденциозните и крайно недобросъвестни инсинуации, както и опитите за създаване на изцяло фалшиви новини, свързани с името ми, предварително са обречени на пълен неуспех. Същевременно съм наясно, че намесването ми в подобни нелепи сценарии очевидно е продиктувано от стремежа за отклоняване на вниманието на обществото от неправомерните цели на група от лица, действията на които са чест обект на разследвания в медиите, в които имам собственост – включително разследвания и публикации във връзка с източването на КТБ и продължаващото разграбване на активите, придобити с пари на вложителите в нея. Явно медийното осветяване на тази група от лица и на действия им провокира съчиняването от тяхна страна на всякакви лъжи по мой адрес. Уверявам обаче поръчителите и изпълнителите на тези сценарии, че независимо от всичко казано или написано срещу мен, твърдо ще следвам принципите си, като ще положа максимални усилия обществото ни да бъде обективно информирано за всичко случващо с активите на КТБ, както и за всяко неправомерно действие, свързано с тях, което ощетява държавата. В този смисъл желанието на същите лица да прикрият извършеното от тях разграбване чрез тиражирането на подобни абсурдни твърдения по мой адрес няма да успее“, заяви Пеевски.Най-наглото е, че именно пажът на Цветан Василев Емилиян Гебрев е този, който не само е застанал на входа и изхода на държавните оръжейни заводи, но и успешно е приклещил в лапите си и източва в посока Сърбия купения с пари на вложителите в КТБ завод „Дунарит“. Относно изявленията на Емилиян Гебрев, че притежава „Дунарит”, в началото на септември 2017 г. министърът на икономиката Емил Караниколов заяви, че това обстоятелство не е видно от Търговския регистър. „Има съдебни решения, отразени в Търговския регистър, с които се спират производствата за увеличаване на капитала и за вписване като собственик. Някои от тях са от един и същ апелативен съд. Към момента собственик на „Дунарит” си остава дружеството „Кемира”, което е собственост на Цветан Василев, активите му са запорирани поради съмнения за престъпления”, подчерта той.Междувременно на 21 септември 2017 г. в. „Труд“ съобщи, че оръжейната фирма ЕМКО на Гебрев фигурира в списък (бюлетин) на Държавния департамент на САЩ, в който са включени компании от Китай, Русия, Северна Корея, Судан, Сирия, Турция и други държави, на които е забранено да търгуват с американски дружества. ЕМКО е единствената фирма от България, която е попаднала в забраната. Това на практика означава, че Гебрев е обявен за персона нон грата при сделките за оръжие, сключвани с дружества от САЩ. Още през 2015 г. американски фирми, търгуващи на българския пазар, са разпространили списъка на Държавния департамент, като са поставили на българските производители и търговци на оръжие въпроса дали закупуват материали и комплектовки, или ползват услугите при производството на оръжие от посочените в списъка фирми, като в разпространените писма изрично се сочи, че фирмите в списъка имат забрана за търговия със САЩ. Това несъмнено е силен удар по и без това силно компрометираното и лишено от лиценз дружество. В полезрението на американските власти обаче той попада няколко години по-рано, когато кораб, натоварен с 30 млн. патрони за автомат „Калашников“, собственост на ЕМКО, е арестуван от митническите власти в САЩ. Покровителите му в България обаче успяват да му спасят кожата. През 2017 г. обаче лицензът на ЕМКО за търговия с оръжие най-после беше отнет заради допуснати сериозни нарушения и пропуски относно изискванията към устройството на обектите, предназначени за търговия с оръжие, боеприпаси, взривни вещества и пиротехнически изделия, на правилата за съхранение, както и на условията за планирането и проектирането на строежите.Парите, платени от ДКК за вземанията на \"Дунарит\" и Авионамс\", са влезли директно в КТБ и в масата по несъстоятелността. Никой не може да вземе тези пари освен кредиторите. Това заяви икономическият министър Емил Караниколов в предаването \"Беновска пита\" по Канал 3 на 24 септември 2017 г. Междувременно правителството махна посредниците на входа и изхода на военнопромишления комплекс и застана зад работниците в бранша.„В едно от дружествата има проблем. Това е \"Емко\", там има проверка на служба КОС и „Пожарна безопасност“ и са констатирани нередности. Затова и е отнет лицензът на дружеството за внос и износ. Лицензът за вътрешна търговия не му е отнет\", увери още Караниколов.\n\n\n                    ", "date": "2017.11.12", "title": "Иво Прокопиев: Присъдружни медии и сайтове (V глава от книгата \"Хищникът от \"Капитал\")"}
{"url": "http://www.monitor.bg/a/view/35523-%D0%95%D0%B3%D0%B8%D0%BF%D0%B5%D1%82-%D1%81%D0%BF%D0%B8%D1%80%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%B3%D0%B0%D0%B7-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    От края на следващата година Египет планира да се откаже напълно от вноса на природен газ и да използва само вътрешни източници, както това е било до избухването на Арабската пролет през 2011 г., съобщава ТАСС.\n\nДо средата на 2018 г. най-многолюдната арабска държава възнамерява да увеличи добивите на метан от собствени находища поне с 50%, а до края напълно да покрие дефицитите от миналата година възлизащи на 31,1 млн. куб. м на ден. През миналата година египтяните успяха да привлекат чужди фирми за проучване на потенциални месторождения на петрол и газ в 21 района на сушата и шелфа на страната и подписаха договори, осигуряващи инвестиции от 31 млрд. долара за разработката на газовите находища Zohr, North Alexandria и Atoll.\n                    ", "date": "2017.11.12", "title": "Египет спира напълно доставките на природен газ от чужбина"}
{"url": "http://www.monitor.bg/a/view/14689-%D0%A2%D0%B0%D1%80%D0%B0%D1%88-%D0%B2-%D0%BF%D0%B5%D1%80%D0%BD%D0%B8%D1%88%D0%BA%D0%B8-%D0%BA%D0%BB%D1%83%D0%B1-%D1%82%D1%8A%D1%80%D1%81%D1%8F%D1%82-%D0%BE%D0%B1%D0%B8%D1%80%D0%B4%D0%B6%D0%B8%D0%B8%D1%82%D0%B5-%D0%BD%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B8/", "text": "\n                    Тежко въоръжени жандармеристи нахълтаха в хитовата пернишка дискотека \"Скрийм\" снощи, която се намира в топ център на града. Внезапно около 1.30 часа, в \"полумрака\" на нощното заведение, влезли над 20 въоръжени жандармеристи, които спрели музиката, а танцуващите замръзнали на дансинга. Започнала проверка на личните документи на клиентите на заведението.Снощи гост - изпълнител е била Джена, която тъкмо щяла да се появи, за да зарадва феновете си, но проверката забавила изявата ѝ. След около половин часов \"тараш\" в клуба жандармеристите си тръгнали. Перник бил блокиран. Масови проверки на автомобили, пешеходци и заведения тресат града от няколко дни. Търсят обирджиите на банкомата в Сапарева баня. Припомняме, че трима от тях изоставиха джипа си край пернишкото село Бонсек и успяха да избягат от мястото. Издирват Кирил Йорданов, Тодор Боганов и Кирил Микев, хора на пернишкия кримибос В. Кирилов - Пуйката, които са извършителите на серия от обири на банкомати на територията на Югозападна България. В ареста е само единия от бандата 34-годишен Г. Динев.\n\n\n                    ", "date": "2017.11.12", "title": "Тараш в пернишки клуб, търсят обирджиите на банкомати"}
{"url": "http://www.monitor.bg/a/view/44396-%D0%98%D0%B7%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%BD%D0%B0%D1%80%D1%8A%D0%B3%D0%B0%D0%BD-%D0%B8-%D0%B4%D1%80%D0%BE%D0%B3%D0%B8%D1%80%D0%B0%D0%BD-%D0%BC%D1%8A%D0%B6-%D0%BD%D0%B0-%D0%BF%D0%B0%D1%80%D0%BA%D0%B8%D0%BD%D0%B3-%D0%B2-%D0%9C%D0%B8%D0%BD%D0%B5%D1%80%D0%B0%D0%BB%D0%BD%D0%B8-%D0%B1%D0%B0%D0%BD%D0%B8/", "text": "\n                    Мъж, изпаднал в безсъзнание от свръхдоза наркотици е открит в безпомощно на паркинг пред хотел в курорта Минерални бани край Хасково. Хора от хотела му оказали помощ, докато пристигне линейката от Хасково. Открили го около 23,30 часа в петък да лежи на паркинга, след като бил свален от лек автомобил. Колата веднага изчезнала с мръсна газ в неизвестна посока.\n\nПристигналите на място полицаи установили че мъжът е неадекватен и дезориентиран. Мислел, че е в района на Кърджали. По тялото на мъжа имало и повърхностни рани от нож, които не са опасни за живота му.\n\nКогато е бил отведен в МБАЛ Хасково мъжът е изпаднал в кома. Лекарите обаче са успели да го спасят. Причина за тежкото му състояние е свръхдоза наркотични вещества. Това съобщиха медици неофициално, които не се ангажираха да кажат каква точно е била дрогата.\n\nМъжът е от кърджалийското село Три могили. Бил е издирван от полицията в Кърджали заради тежък побой в който той не е участвал, но е бил свидетел.\n                    ", "date": "2017.11.12", "title": "Изхвърлиха наръган и дрогиран мъж на паркинг в Минерални бани"}
{"url": "http://www.monitor.bg/a/view/21351-%D0%A2%D1%80%D1%8A%D0%BC%D0%BF-%D0%B3%D0%BE%D1%82%D0%BE%D0%B2-%D0%B4%D0%B0-%D1%81%D0%B5-%D1%81%D0%BF%D1%80%D0%B8%D1%8F%D1%82%D0%B5%D0%BB%D0%B8-%D1%81-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D1%81%D1%82%D0%B8%D0%B3%D0%B0-%D1%82%D0%BE%D0%B9-%D0%B4%D0%B0-%D1%81%D0%BF%D1%80%D0%B5-%D0%B4%D0%B0-%D0%B3%D0%BE-%D0%BE%D0%B1%D0%B8%D0%B6%D0%B4%D0%B0/", "text": "\n                    Американският президент Доналд Тръмп коментира в Туитър, че се опитва да се сприятели със севернокороеския лидер Ким Чен Ун, но той не спира да го обижда.Тръмп отново заяви, че всички отговорни нации трябва да действат, за да спрат севернокорейската ядрена и ракетна заплаха, предаде Асошиейтед прес.\nНа съвместна пресконференция с виетнамския си колега в Ханой днес Тръмп заяви: \"Ние искаме напредък, не провокации\" и \"стабилност, не хаос\". \"Всички отговорни страни трябва да предприемат действия, за да спре режимът на Северна Корея да заплашва света с невъобразими човешки жертви. Сигурността е наша цел\", каза американският президент.\nПо думите му би било \"добро нещо\" за Северна Корея е за света, ако той и севернокорейският лидер Ким Чен-ун станат приятели, макар да се съмнява, че това ще се случи. Запитан на пресконференцията за туита, в който говореше за приятелството с Ким, Тръмп поясни, че може и да е странно, но със сигурност сприятеляването е възможност.\n\"Ако наистина се случи, мога да ви кажа, че би било добро нещо за Северна Корея, но също така би било добро и за много други места и добро за останалия свят. Това е нещо, което е възможно да се случи. Не зная дали ще стане, но би било много, много хубаво\", заяви Тръмп, цитиран от Ройтерс.Тръмп похвали растежа на Виетнам и рекламира американския бизнес на пресконференция с виетнамския си колега Чан Дай Куанг при посещение в Ханой, предаде ДПА.\nТой бе официално посрещнат от Дай Куанг на церемония в президентския дворец в Ханой с развяване на американския и виетнамския флаг.\n\"Ентусиазирани сме за икономическите реформи, насърчаващи икономическото благоденствие за всички виетнамски граждани, когато виждаме нарастващата средна класа като ключов пазар за американските стоки и услуги\", каза Тръмп и добави, че би приветствал премахването на търговските бариери от Виетнам.\n\"Сигурен съм, че американската енергия, земеделие, финансови услуги, авиация, дигитална търговия и отбранителни продукти са способни да покрият всичките ви търговски нужди и всъщност не само да ги покрият, но и по-добре от всеки друг\", добави президентът на САЩ.\nПреди срещата бе разпространен списък с нови търговски сделки, включващи петролни и газови проучвания, авиация и транспорт, но паричната им стойност не бе разкрита.\nСлед брифинга Тръмп разговаря с генералния секретар на ЦК на Виетнамската комунистическа партия Нгуен Фу Чонг и с премиера Нгуен Суан Фук.Тръмп пристигна от Виетнам, където участва в срещата на върха на организацията Азиатско-тихоокеанско икономическо сътрудничество и за кратко се срещна с руския си колега Владимир Путин.\nФилипините са последния етап от азиатската обиколка на Тръмп, която включи също Япония, Китай и Южна Корея.\nЧасове преди пристигането му в Манила филипинската полиция използва водни оръдия, за да попречи на стотици антиамерикански демонстранти да стигнат по посолството на САЩ в столицата.\n\n\n                    ", "date": "2017.11.12", "title": "Тръмп готов да се сприятели с Ким Чен Ун стига той да спре да го обижда"}
{"url": "http://www.monitor.bg/a/view/86143-%D0%91%D0%B0%D0%B1%D0%B8-%D0%BF%D0%BE%D0%B4%D0%B0%D1%80%D1%8F%D0%B2%D0%B0%D1%82-%D0%BF%D0%BB%D0%BE%D0%B4%D0%BE%D0%B2%D0%B5-%D0%BD%D0%B0-%D0%A1%D0%B8%D0%BB%D0%B2%D0%B8%D1%8F-%D0%9A%D0%B0%D1%86%D0%B0%D1%80%D0%BE%D0%B2%D0%B0/", "text": "\n                     \n\nПевицата Силвия Кацарова редовно получава цветя или плодове като комплимент от продавачките по пазарите. „Аз съм близо до хората, никога не съм поставяла стена между мен и тях. Ползвам градски транспорт, ходя по пазарите, една баба ще ми подари роза, друга ще ми даде пъпеш. Радват ми се, и аз на тях. Където и да отида вратите пред мен се отварят - никога не ми се е налагало да чакам на опашка, например. Това е една от хубавите страни на славата.“, сподели за Нова тв изпълнителката на „Обещай ми любов“.\n\nТя призна, че най-тежкия й момент е бил не операцията за смяна на тазобедрената става, която почти я осакати, а загубата на майка й. Жената си отишла през 2013 г в Турция. „Сестра ми беше при нея, обади се и каза „Майка е пътник, трябва да дойдеш“. Тогава посрещнах Теди, която се върна от снимките на едно сървайвърско шоу в Африка. Разболя се и два дни обикалях да й търся лекарства и да се грижа за нея. През това време майка си отиде. Бих й поискала прошка за това, че продадох къщата й в Добрич, за да й взема апартамент в София и да е близо до мен. Тя тъгуваше за дома си до последно.“, откровена е Силвия.  \n                    ", "date": "2017.11.12", "title": "Баби подаряват плодове на Силвия Кацарова"}
{"url": "http://www.monitor.bg/a/view/64988-161-%D0%BB%D0%B5%D0%BA%D0%B0%D1%80%D0%B8-%D1%81%D0%B5-%D0%B4%D0%B8%D0%BF%D0%BB%D0%BE%D0%BC%D0%B8%D1%80%D0%B0%D1%85%D0%B0-%D0%B2-%D0%9C%D0%A3%D0%92%D0%B0%D1%80%D0%BD%D0%B0/", "text": "\n                    161 млади лекари получиха дипломите си от ректора на Медицински университет във Варна, проф. д-р Красимир Иванов по време на тържествена церемония във Фестивалния и конгресен център. 37 от абсолвентите завършват висшето си образование с отличен успех. Първенец на випуск‘2017 е д-р Драгомир Стоянов, който завърши обучението си с пълен отличен 6,00 и бе удостоен с най-високото отличие на Факултета по медицина „Златен Хипократ“. Той получи и парична награда, предоставена от кмета на Варна, Иван Портних.\n\nВсички отличници на 51-вия випуск на Факултета по медицина също получиха парична награда от професор Красимр Иванов. Две едногодишни стипендии за специализация в Университетската болница „Хадасса“ в Ерусалим (Израел) предостави президентът на „Интернационална медицинска асамблея България“, проф. д-р Красимир Методиев. За първи път тази година бе учредена и връчена награда на името на бележития варенски лекар д-р Никола Василев Сираков. Получи я абсолвентът с най-високи постижения по време на следването си в областта на науката, д-р Георги Стоянов. Редом с българските си колеги, дипломите си получиха и студенти, обучавали се в англоезичната програма по медицина от Великобритания, Германия, Русия, Гърция, Кипър, Швеция, Норвегия, САЩ, Ливан, Македония, Украйна и Турция.\n\n„Дипломата, която получавате днес, ви дава нови възможности и хоризонти. Използвайте ги! Бъдете пример за следващите поколения, работете и живейте така, че да привличате нови млади хора към лекарската професия. Бъдете ментори, бъдете модел за подражание“, каза в приветственото си слово ректорът на МУ-Варна, Красимр Иванов. Проф. д-р Антон Тончев и доц. д-р Минко Минков от Катедрата по анатомия и клетъчна биология, проф. д-р Вилиян Платиканов от катедрата по Анестезиология, спешна и интензивна медицина и доц. д-р Бранимир Каназирев от Катедрата по пропедевтика на вътрешните болести бяха отличени с наградата „Любим преподавател на абсолвентите\".\n                    ", "date": "2017.11.12", "title": "161 лекари се дипломираха в МУ-Варна"}
{"url": "http://www.monitor.bg/a/view/55527-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%91%D0%B5%D0%BA%D0%B5%D1%80-%D0%A1%D1%82%D0%B0%D0%BD%D0%B0%D1%85-%D1%84%D0%B5%D0%BC%D0%B8%D0%BD%D0%B8%D1%81%D1%82%D0%BA%D0%B0/", "text": "На първото си дефиле мислех само да не падна, признава тийнейджърката\n                    Германската легенда на тениса Борис Бекер може само да се гордее с дъщеря си Анна Ермакова, която все повече привлича към себе си погледите в света на модата. Тези дни червенокосата чаровница изгря за пръв път на корицата на лъскавото списание You.От съпътстващото интервю пък става ясно, че Анна има независимия характер на баща си и вече знае какво иска от живота. Засега само веднъж без замисляне се е вслушала в чужди съвети и не съжалява за това. „Преди известно време бях решила да боядисам косата си в розово - казва тя. – Тогава ми казаха да запазя естествения й цвят, който е много интересен. Сега съм щастлива, че ги послушах.”Иначе за себе си обобщава: „Целта ми е да стана като майка ми – независима и здраво стъпила на земята. За мен майка ми е особено важна, тъй като ме въвежда в света на модата и ме предпазва от доста неща. Първото от тях беше, да не позволявам лудостта на дефилетата да ме завладее. А знаете ли кое е най-смешното? При първото ми излизане на подиума мислех само за едно – да не се спъна и да не падна на пътеката.”Успоредно с модата обаче Анна се е отдала на здраво учене. „Аз съм лондончанка и избрах да остана да живея и да уча в Лондон, казва тя. – Уча история на изкуството в университета тук, както и френски. И когато трябва да избирам между модата и ученето, лекциите винаги имат приоритет.”Що се отнася до житейския поглед, Анна се самоопределя като феминистка. „Държа да бъда независима и разпознаваема, казва тя. – през последното десетилетие настъпиха много промени в обществените нагласи и отношенията между половете, като независимостта на жените им донесе много позитиви. Искам и аз да съм част от това ново поколение.”Що се отнася до наследеното от баща й, Анна признава, че то за съжаление не е особено много. „Уви, не съм особено спортна натура - признава тя. – Обичам да плувам, това ме отпуска. Но в залата за фитнес или в студиото за пилатес никак не ми е приятно да влизам. Правила съм го само няколко пъти, но не ме привлече.”А кое е любимото й ястие? „Основно десертите - смее се Анна. – Преди всичко ягодови и лимонови торти“. Това обаче никак не й личи при нейните мерки 85-62-90. А дали се подготвя да изненада баща си с внуче?„Засега нямам приятел - признава тя. – А мъжът на мечтите ми трябва да е честен, мил и да умее да ме накара да се смея.”\n\n\n                    ", "date": "2017.11.12", "title": "Дъщерята на Бекер: Станах феминистка"}
{"url": "http://www.monitor.bg/a/view/22543-%D0%A2%D0%B5%D1%80%D0%B2%D0%B5%D0%BB-%D0%9F%D1%83%D0%BB%D0%B5%D0%B2-%D1%81-%D0%BF%D0%B5%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%BF%D1%80%D0%BE%D1%84%D0%B8%D1%80%D0%B8%D0%BD%D0%B3%D0%B0/", "text": "Следващият му мач е в Чикаго, ще подгрява бой на Кубрат за пояс\n                    Тервел Пулев записа петата си поредна победа на професионалния ринг. Бронзовият олимпийски медалист от Лондон 2012 г., който смени аматьорския си статут през 2016 г. се наложи безкомпромисно на украинеца Артьом Редко, сменил в последния момент руснака Валери Брудов в централния двубой на галавечерта в Берлин.\n\nПървият рунд мина в традиционното опознаване на двамата боксьори в полутежка категория, като Тервел още в началото показа, че няма намерение дълго да се надлъгва с далеч по-опитния си съперник. Във втория братът на Кубрат Пулев тръгна в атака и показа по-богатия си арсенал от удари. Той търсеше украинеца с комбинации, видяха се и ъперкъти в тялото на Редко, които явно се отразиха на формата му.\n\nВ началото на третия рунд Тервел Пулев започна много активно с явното желание да приключи този мач, както и предишните - преди последния гонг. Той притисна украинеца в ъгъла и се наложи реферът на ринга да раздели противниците. При подновяването на боя Пулев-младши пусна истинска канонада от удари, като изобщо не се притесни от опитите на Редко да му играе на контра от разстояние. Украинецът се озова в тежък нокдаун и реферът прекрати боя, след което вдигна ръката на българина. По-късно на ринга се качи и Кубрат Пулев, който заедно с брат си се снима с техните фенове. Преди това той беше поздравен от съдията, който явно му се зарадва, защото го познава добре. До Тервел за снимка излезе и неговият личен треньор Борислав Бояджиев с когото той работи непрекъснато, включително и в боксовата академия \"Пулеви\".\n\nВ актива на 35-годишния Редко така има вече 33 срещи, 22 победи (11 с нокаут) и 9 загуби и 2 равни мача, повечето в по-ниската - суперсредна категория. Тервел пък е с 5 победи с нокаут от 5 боя. Следващата му крачка е участие в гала в Чикаго в погряваща среща преди тази на Кубрат срещу Фрес Оквендо за титлата редовен шампион на WBA в тежка категория.\n\n\"Такъв мач ще има и се надявам да е за световна титла, всеки момент трябва да се каже, зависи от шефа на WBA Мендоса, който е уведомен, знае, бях до Колумбия, надявам се да го вземат това решение и да играем\", коментира Кобрата пред Нова тв.\n                    ", "date": "2017.11.12", "title": "Тервел Пулев с пета победа на профиринга"}
{"url": "http://www.monitor.bg/a/view/73871-%D0%9D%D0%BE%D0%B9%D1%80%D0%BE%D0%B9%D1%82%D0%B5%D1%80-%D0%BD%D0%B0%D0%B9%D0%B1%D1%8A%D1%80%D0%B7-%D0%BD%D0%B0-%D1%81%D0%BB%D0%B0%D0%BB%D0%BE%D0%BC%D0%B0-%D0%B2-%D0%9B%D0%B5%D0%B2%D0%B8/", "text": "\n                    Германецът Феликс Нойройтер спечели първия слалом от новия сезон в Световната купа по ски алпийски дисциплини в Леви (Фин). Той беше втори след първия манш, в който изненадващо начело излезе британецът Дейв Райдинг, по-бърз с 0,14 сек. пред него. Той обаче падна след един от завоите в горната част на трасето при второто спускане, след като водеше с 0,51 сек. и не успя да завърши състезанието.\n\nЗа Нойройтер това беше 13-а победа в Белия керван и 11-а в най-техничната дисциплина, но първа от 14 февруари 2016 г. в Япония. Иначе в кариерата му подиумите станаха 47 от 238 старта. В слалома пък има 37 подиума, с което изпревари на седмото място за всички времена по този показател Томас Щангасингер.\n\n\"Не съм си и мечтал, че мога да спечеля тук, призна 33-годишният победител. - Трябваше да карам много внимателно и много здраво, за да успея. Посвещавам този успех на дъщеря ми.\"\n\nВторото място в Леви зае Хенрик Кристоферсен (Нор), завършил на 0,37 сек. след Нойройтер. Норвежецът е носител на малкия кристален глобус от сезон 2015/2016 г. и е сред фаворитите през кампанията. Трети се нареди шведът Матиас Харгин, на 0,45 сек. Носителят на Кристалния глобус Марсел Хиршер (Ав), който беше 4-и след първия манш, завърши 17-и.\n\nЕдинственият български участник Камен Златков не успя да завърши първото спускане, той пропусна врата в горната част на трасето.\n\nПри жените челната тройка от слалома в Леви предишния ден е Петра Влъхова (Чех), Микаела Шифрин (САЩ) и Уенди Холденер (Швейц).\n                    ", "date": "2017.11.12", "title": "Нойройтер най-бърз на слалома в Леви"}
{"url": "http://www.monitor.bg/a/view/41425-%D0%93%D1%80%D0%B8%D1%88%D0%BE-%D0%92-%D0%9B%D0%BE%D0%BD%D0%B4%D0%BE%D0%BD-%D1%81%D1%8A%D0%BC-%D0%B7%D0%B0-%D0%B4%D0%B0-%D0%B2%D0%B7%D0%B5%D0%BC%D0%B0-%D0%BC%D0%B0%D0%BA%D1%81%D0%B8%D0%BC%D1%83%D0%BC%D0%B0/", "text": "\n                    Григор Димитров даде интервю пред сайта на АТР преди първия си мач от дебютното му участие във финалния турнир \"Мастърс\" за сезона в Лондон. Утре най-добрият български тенисист излиза срещу Доминик Тийм (Ав) в група \"Пийт Сампрас\", а в нея са още №1 в света Рафаел Надал и Давид Гофен (Бел)„Нямам търпение за понеделник, сподели първата ни ракета. - Тази година постигнах много добри резултати. Имаше много върхове и падения, така че направя ли си равносметка, хубаво е, че стигнах до този етап. Този път съм тук и искам да извлека максимума.“Гришо говори и целите си в турнира. „Целта ми е да побеждавам, каза той. - Побеждавал съм всички в Лондон освен Федерер, това е много позитивно. Тук не съм само за участието, а да дам най-доброто от себе си. Всеки мач ще значи много за мен. Във всеки мач ще дам 100%. Това важи и за останалите, всеки иска да печели. Няколко гейма ще направят разликата. Всички сме правили правилните неща, за да сме тук. Конкуренцията ще е голяма. Няма да се опитвам да правя нещо различно. Просто е – имаш същия корт и играеш срещу опоненти, срещу които винаги си играл. Форматът е различен, но това не значи, че всичко се променя.“Димитров разказа и за впечатленията си от залата \"O2 Арена\": „Много по-различно е от всички останали турнири. Контрастът е огромен, но същевременно виждаш познати играчи. Интересно е. Всичко е много добре организирано – качваш се на малка лодка, идваш на корта, а арената е впечатляваща, предизвиква страхопочитание.“Григор Димитров впечатли с прецизна точност по време на поредната си тренировка в Лондон. Той демонстрира отличен сервис и точност, с които посплаши и съперниците си, като успя да улучи една от двете кутии, поставени отвъд мрежата. Кадрите бяха публикувани в профил в \"Инстаграм\" - \"tennislegend\", а текстът към видеото е: \"Григор Димитров е снайперист!\"Междувременно държавната ни шампионка за жени Гергана Топалова спечели титлата на турнира за девойки в Ла Пас (Боливия). На финала тя надигра с 6:3, 6:4 третата поставена - Мария Риверо Корадо от Гватемала. За 17-годишната Топалова това е втора титла от турнето в Южна Америка, след като преди 2 седмици стана първа и в Монтевидео (Уругвай).\n\n\n                    ", "date": "2017.11.12", "title": "Гришо: В Лондон съм, за да взема максимума"}
{"url": "http://www.monitor.bg/a/view/53701-%D0%9C%D0%B0%D1%80%D0%BA-%D0%9C%D0%B0%D1%80%D0%BA%D0%B5%D1%81-%D0%BF%D0%B0%D0%BA-%D0%B5-%D1%88%D0%B0%D0%BC%D0%BF%D0%B8%D0%BE%D0%BD-%D0%B2-moto-gp/", "text": "\n                    Марк Маркес (Исп) с \"Хонда\" спечели 4-ата си световна титла в Кралския клас MotoGP от шампионата на планетата по мотоциклетизъм на писта. Развръзката на оспорвания сезон дойде с последния кръг - за Гран при на Валенсия, където на Андреа Довициозо (Ит) му бе нужна победа за да стигне до титлата, но и провал за Маркес.\n\nДовициозо обаче падна 7 обиколки преди края на надпреварата и не успя дори да финишира. Когато пристигна в бокса обаче беше аплодиран и поздравен от целия екип.\n\nПърви на пистата \"Рикардо Тормо\" стана Дани Педроса (Исп) също с \"Хонда\", изпреварил французина Йоан Зарко с \"Ямаха\", който води през по-голямата част от състезанието. Третото място на подиума беше за новия стар шампион Маркес.\n\nМигел Оливейра (Пор) с КТМ спечели трети старт в клас Мото 2, а Хорхе Мартин (Исп) с \"Хонда\" беше най-бърз в Мото 3.\n                    ", "date": "2017.11.12", "title": "Марк Маркес пак е шампион в Moto GP"}
{"url": "http://www.monitor.bg/a/view/38239-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D0%98%D1%82%D0%B0%D0%BB%D0%B8%D1%8F-%D0%B0%D0%BA%D0%BE-%D0%BD%D0%B5-%D1%81%D0%B5-%D0%BA%D0%BB%D0%B0%D1%81%D0%B8%D1%80%D0%B0-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE/", "text": " Мароко хвана последния влак, феновете изпотрошиха Брюксел\n                    „Национална трагедия“, „Невиждана драма“, „Погром за целокупна Италия“ и още куп перспективи все в нюансите на черното вещаят медиите на Апенините, ако днес в Милано „адзурите“ не успеят да се класират за световното в Москва. В реванша играчите на Джанпиеро Вентура имат да наваксват загуба от 0:1 в първата среща, а за последно Италия е пропускала мондиал чак през 1958 година. Ако историята се повтори, „спортните метеоролози“ между Алпите и Сицилия прогнозират завихрянето на унищожителен за върховете на „калчото“ ураган.Интересното е, че според футболното пишещо братство първият официално натирен от поста му нямало да бъде наставникът Вентура, който при евентуално пропадане на баража и без друго е пътник, а самия президент на Футболната федерация на Италия Карло Тавекио. Просто защото стоящият над него в спортната йерархия президент на Националния олимпийски комитет Джовани Малаго завчера елегантно му подсказа да подава веднага оставка, ако „адзурите“ не се класират за световното в Русия. След неговата би трябвало да паднат главите на шефовете на професионалната футболна лига, на любителската, на регионалните футболни ръководства и т.н., които и медии, и треньори с остър език открито обвиниха за окаяното състояние на „калчото“.Що се отнася до състава на „адзурите“, който тази вечер ще трябва да пребори шведите на стадион „Джузепе Меаца“ в Милано, то в него Вентура със сигурност няма да включи провалилия се в първия мач от баража ас на „Рома“ Даниеле де Роси. Леонардо Бонучи, чийто нос, както писа в. „Кориере дела сера“, бе „леко счупен“ в Швеция, щял да рита с предпазна маска на лицето и да плаши подобаващо противника.Иначе за наследник на Джанпиеро Вентура на треньорската скамейка на „адзурите“ както спортните журналисти, така и „тифозите“ пожелаха един от тримата доказали се по света, но и много скъпи наставници – вече заемалия поста Антонио Конте, донеслия шампионски радости на много отбори Карло Анчелоти и „потайния новатор“ Роберто Манчини.В същото време с коренно противоположно настроение са феновете на Мароко, след като националите хванаха последния влак за световното в Москва. Марокански запалянковци отпразнуваха бурно из целия свят успеха, като най-сериозни бяха купоните в Париж и Брюксел. И докато във френската столица мина без сериозни инциденти, в Белгия 22-ма души пострадаха при сблъсъците между фенове и полицаи. Униформените бяха принудени да използват водни оръдия, за да разпръснат тълпата от около 300 души. Няколко магазина са били разбити и ограбени, нанесени са материални щети и на паркирани автомобили, като една кола е била подпалена.\n\n\n                    ", "date": "2017.11.12", "title": "Национална трагедия в Италия, ако не се класира за световното"}
{"url": "http://www.monitor.bg/a/view/78303-%D0%A1%D1%8A%D0%BF%D0%B5%D1%80%D0%BD%D0%B8%D0%BA-%D0%A9%D0%B5-%D0%BD%D0%B0%D1%80%D0%B8%D1%82%D0%B0%D0%BC-%D0%B7%D0%B4%D1%80%D0%B0%D0%B2%D0%BE-%D0%91%D0%B5%D1%80%D0%B1%D0%B0%D1%82%D0%BE%D0%B2/", "text": "\n                    Един от бъдещите съперници на Димитър Бербатов по индийските футболни терени – бранителят Джон Джонсън, обеща, че ще играе безмилостно срещу българина. Защитникът на „Бенгалуру“ се закани да рита колкото се може по-здраво новата звезда на „Керала Бластърс“.29-годишният британец защитава цветовете на настоящия си тим от 2013 година досега и е повече от нетърпелив за началото на първенството, след като през миналия сезон отборът спечели промоция в елита. Джонсън от първия си ден е стълб в отбраната на клуба от Бенгалор и ще носи основната отговорност за опазването на противниковите нападатели. Естествено, предвид богатия опит на Бербатов във Висшата лига на Англия дуелът с 36-годишния благоевградчанин е нещо, което вълнува английския футболист. „Бербатов? Просто ще го ритам колкото се може по-здраво, заяви с усмивка защитникът. - Той е фантастичен футболист, който е играл на топниво. Сигурен съм, че ще бъде много важен за „Керала“, заяви британецът.В същото време индийските медии разкриха любопитна част от договорката на Бербатов с „Керала Бластърс“. Според информациите българинът ще получи 5-килограмов златен слон, ако тимът спечели титлата на Индия. Слонът ще бъде изработен по специална поръчка, а цената му със сигурност ще бъде поне шестцифрена сума.\n\n\n                    ", "date": "2017.11.12", "title": "Съперник: Ще наритам здраво Бербатов"}
{"url": "http://www.monitor.bg/a/view/88134-%D0%91%D0%B0%D0%BD%D0%B4%D0%B8%D1%82%D0%B8-%D0%BD%D0%B0%D0%BF%D0%B0%D0%B4%D0%B0%D1%82-%D0%BD%D0%B0%D1%80%D0%B5%D0%B4-%D0%B5%D0%BA%D0%B8%D0%BF%D0%B8%D1%82%D0%B5-%D0%BD%D0%B0-%D0%A4%D0%BE%D1%80%D0%BC%D1%83%D0%BB%D0%B01/", "text": "„Торо Росо” обвини „Рено” в саботаж на двигателите\n                    Проблемите със сигурността на Формула 1 в Бразилия стават все по-сериозни. След като въоръжени бандити нападнаха автомобил с механици на „Мерцедес”, както и кола с официални представители на Световната автомобилна федерация (ФИА), в Сао Пауло беше направен поредният опит за грабеж при това под носа на полицията.\n\nОбект на атака този път е станал екип на швейцарския отбор „Заубер”. „Бяхме приклещени отстрани от една кола, докато друга ни препречи пътя отпред - написа в Туитър Рут Бускомб, главен инженер по стратегиите в отбора. – Напуснахме трасето в доста необичайно късно време, но бяхме последвани от въпросните коли и от един мини бус, който успя някак си да се промуши през полицейския ескорт. Добре че силите на реда все пак успяха да реагират и да накарат нападателите да се оттеглят.”\n\nНадпреварата в Бразилия, предпоследен кръг от шампионата е тази вечер. От ФИА направиха специални препоръки за представителите на медиите, отразяващи състезанието. Един от съветите към репортерите беше да излизат извън територията на трасето само с неутрално облекло, да не носят на видно място акредитациите си и изобщо, по нищо да не им личи, че не са местни. Тези пък, които ползват автомобили под наем, да махнат от предните стъкла пропуските за паркингите край трасето, за да не привличат бандитите.\n\nОрганизаторите на състезанието също се видяха принудени да признаят, че югозападните квартали на Сао Пауло, където е разположена пистата „Интерлагос”, отново са се превърнали в едни от най-опасните райони.\n\nМеждувременно в Бразилия се разпали война между тима „Торо Росо” и доставчика на двигатели „Рено”. Според шефа на френския производител Сирил Абитбул заради изтичането на договора с дъщерния тим на „биковете” в края на сезона клиентите не полагали никакви грижи за моторите и те затова се чупели.\n\nМигновено последва официално комюнике от „Торо Росо”, в което се намеква директно за саботаж. „Да не забравяме, че сега заводският тим на „Рено” и „Торо Росо” са директни конкуренти в шампионата на конструкторите”, пише в документа. В момента „Торо Росо” е на 6-о място в класирането, само на 5 точки пред седмия - „Рено”. За последните четири състезания обаче дъщерният екип на „Биковете” спечели едва една точка.\n                    ", "date": "2017.11.12", "title": "Бандити нападат наред екипите на Формула1"}
{"url": "http://www.monitor.bg/a/view/12289-%D0%93%D1%8A%D0%BB%D1%8A%D0%B1%D0%B8%D0%BD%D0%BE%D0%B2-%D1%81%D0%B5-%D1%81%D1%80%D0%B0%D0%B2%D0%BD%D0%B8-%D1%81-%D0%98%D0%B1%D1%80%D0%B0%D1%85%D0%B8%D0%BC%D0%BE%D0%B2%D0%B8%D1%87-%D0%B8-%D0%A5%D0%B0%D1%80%D0%B8-%D0%9A%D0%B5%D0%B9%D0%BD/", "text": "Хубчев изведе националите на традиционната разходка\n                    Нападателят на националния отбор на футбол Андрей Гълъбинов демонстрира сериозно самочувствие преди контролата със Саудитска Арабия. Двубоят е утре вечер от 19 ч. в португалската столица Лисабон. Очаква се лидерът на „Дженоа“ да води и атаката на „лъвовете“ които излизат срещу участника на Мондиал 2018.Запитан на кой централен нападател се възхищава, Гълъбинов даде повече от интересен отговор. „Обичам да копирам всичко от всеки един централен нападател. Но нападатели, които играят с подобен на моя стил, са Ибрахимович, Дрогба, Хари Кейн, Икарди. От тях винаги има какво да научиш, защото играят като мен“, сподели националът. Той призна също, че мечтае да играе с България на световно или европейско първенство. Припомняме, че само преди дни преподписалият договора си треньор на „лъвовете“ Петър Хубчев обяви, че класирането за Евро 2020 трябва да е „с цената на всичко“. „Надявам се в предстоящите квалификации за европейското първенство да покажем играта, която демонстрираме в момента. Ако не сбъркаме вкъщи, всичко е възможно“, сподели Гълъбинов в интервю за „Код Спорт“.В същото време Петър Хубчев не изневери на станалата вече традиция да извежда националите на разходка в часовете преди двубой в чужбина. Спецът събра играчите за тур около хотела в Лисабон, а вечерта тимът направи официална тренировка на стадион „Рестело“. Очаква се Хубчев да заложи на голяма част от футболистите, на които ще разчита и в предстоящите квалификации. Треньорът вече предупреди, че няма да експериментира в Лисабон. Двубоят е част от подготовката на Саудитска Арабия за световното първенство, а за организирането на контролата в касата на БФС влязоха 150 хиляди евро.\n\n\n                    ", "date": "2017.11.12", "title": "Гълъбинов се сравни с Ибрахимович и Хари Кейн"}
{"url": "http://www.monitor.bg/a/view/22104-%D0%A1%D0%BB%D0%B5%D0%B4-%D0%9C%D0%B0%D1%80%D0%B8%D1%86%D0%B0-%D0%B8-%D0%9B%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%BD%D0%B0-%D0%93%D0%B8%D0%B1%D0%BE%D0%BD%D0%B0-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%B3%D1%80%D1%83%D0%BF%D0%B8%D1%82%D0%B5/", "text": "\n                    Воденият от Пламен Константинов отбор на \"Локомотив\" (Новосибирск) се класира за груповата фаза на Шампионската лига по волейбол. В реванша от третия квалификационен кръг руският гранд победи лесно с 3:0 (20, 22, 18) у дома словенския АХ \"Волей\" (Любляна).\n\nГерманският национал Георг Грозер се отличи с 19 точки за победителите, а Лукаш Дивиш добави още 12. Матей Михайлович отбеляза 13 точки за АХ \"Волей\". Първата среща между двата тима, играна в Словения миналата седмица, завърши с победа с 3:0 полза на \"Локомотив\".\n\nГолемия си пробив в най-престижния евротурнир при жените пък постигна \"Марица\" (Пд) с елиминирането на руския \"Енисей\" при реванша като гост в Красноярск. Волейболистките на треньора Иван Петков, които загубиха първия мач в Пловдив с 2:3, се наложиха също с 3:2 (-20,-19, 22, 25, 12), а после взеха и \"златния гейм\" с 15:11.\n\n“Не мога да намеря достатъчно силни думи да кажа какво изпитвам, сподели Иван Петков след успеха. Истината е, че сме удовлетворени от това, което сме направили. Показахме, че все пак там, където се опитва да се прави нещо истинско, понякога се получава. Там, където нещата се правят със сърце, с душа и с професионализъм, нещата се случват. Дали е било късмет – нямам представа. Ние всички много го искахме, ние всички го вярвахме и, най-вече, ние всички бяхме подготвени за това. Колкото и важен да е късметът, ние не можем да оставим нещата само на него. Момичетата са професионалисти. Те знаеха какво искат, знаеха как да го постигнат и бяха подготвени със средства да го направят. Един такъв мач изразява напълно духа на един голям спортист.”\n                    ", "date": "2017.11.12", "title": "След \"Марица\" и \"Локомотив\" на Гибона стигна до групите"}
{"url": "http://www.monitor.bg/a/view/24351-%D0%91%D0%B0%D0%B1%D0%B0%D1%82%D1%83%D0%BD%D0%B4%D0%B5-%D0%90%D0%B4%D0%B5%D0%BD%D0%B8%D0%B4%D0%B6%D0%B8-%D0%B2%D0%BA%D0%B0%D1%80%D0%B0-%D0%B4%D0%B2%D0%B0-%D0%BD%D0%B0-%D0%9B%D0%BE%D0%BA%D0%BE-%D0%A1%D1%84/", "text": "\n                    “Левски“ разгроми с 3:0 „Локомотив“ (Сф) в контрола на „Герена“. Двубоят се игра на един от помощните терени и бе изгледан на живо от 200 зрители. С два гола за „сините“ се отчете нароченият за гонене нигериец Бабатунде Адениджи. Той откри головата си сметка в 70-ата минута, а в 81-вата оформи крайния резултат. Между двете му попадение Жерсон Кабрал също се разписа във вратата на столичните „железничари“.„Левски“ игра без голмайстора си за този сезон Давид Яблонски. Чешкият защитник има лека контузия и треньорът Делио Роси предпочете да не рискува. Освен това с проблеми са Франсис Нар и Симон Сандберг. Очаква се всички да са на линия за следващия шампионатен мач на „Левски“. „Сините“ гостуват на аутсайдера „Витоша“ (Бистрица) на 19 ноември от 17:30 ч.\n\n\n                    ", "date": "2017.11.12", "title": "Бабатунде Адениджи вкара два на „Локо“ (Сф)"}
{"url": "http://www.monitor.bg/a/view/67774-%D0%97%D0%B0%D1%80%D0%B0%D0%B7%D0%B5%D0%BD%D0%B8%D1%82%D0%B5-%D1%81-%D1%85%D0%B5%D0%BF%D0%B0%D1%82%D0%B8%D1%82-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE%D0%B2%D0%B5%D1%87%D0%B5/", "text": "14 случая открити само за пет дни в София\n                    Заразените с хепатит от различни типове са двойно повече за една година у нас. Това показват данни на Националния център по заразни и паразитни болести. Най-много са тези с хепатит А. Миналата година до края на септември е имало 900 случая, докато тази година за същия период регистрираните случаи с 1700.\n\nОт данните на Националния център за обществено здраве и анализи става ясно, че тенденцията за увеличаване на броя на инфектираните със заразата се наблюдава още от 2015 година. Тогава заболеваемостта от вирусни хепатити е била 23,1 на 100 000 население, а година по-рано, през 2014-а - 16,9 на 100 000 души.\n\nСамо за пет дни в София са установени 14 случая, показват пък данните на Столичната регионална здравна инфекция.\n\n \n\n\n\n \n                    ", "date": "2017.11.12", "title": "Заразените с хепатит за година двойно повече "}
{"url": "http://www.monitor.bg/a/view/76318-%D0%90%D0%BF%D0%BB%D0%BE%D0%B4%D0%B8%D1%80%D0%B0%D1%82-%D0%9B%D1%83%D0%B4%D0%B8%D1%8F-%D1%80%D0%B5%D0%BF%D0%BE%D1%80%D1%82%D0%B5%D1%80-%D0%B8-%D0%B6%D0%B5%D0%BD%D0%B0-%D0%BC%D1%83-%D0%B2-%D1%81%D0%BB%D0%B0%D0%B4%D0%BA%D0%B0%D1%80%D0%BD%D0%B8%D1%86%D0%B0/", "text": "\n                     Дани Петканов и Александра Богданска се радват на голямо одобрение след сватбата си във „ВИП Брадър“. Ако в разгара на публичната война помежду им моделката бе замеряна със зеленчуци и плюта от непознати, а на рогоносеца Петканов се гледаше с насмешка, то сега преоткрилите се влюбени получават само молби за снимки по улицата. „През уикенда влязохме да купим торта в една сладкарница, продавачката се мушна в стаичката, в която правят сладкишите, и се върна с още пет човека от персонала, които почнаха да ни аплодират. Казаха „Браво, вие бяхте най-яките, много ви се кефим!“., каза талисмана на националните ни по баскетбол пред Нова тв. Лудия репортер от предаването на Милен Цветков и музата му нямат намерение да се вричат за втори път във вечна вярност извън декорите на шоуто. „И двамата не гледахме с добро око на брака. Подписът не ни беше нужен, но във „ВИП Брадър“ усетихме, че това е правилното нещо. Ако там не се беше случило, значи въобще нямаше да се случи. Няма да правим втори купон навън само за да нахрани близките си, ние нямаме нужда те да ни валидират. Знаем какво искаме един от друг и накъде сме тръгнали.“, обясни Петканов.\n\n \n                    ", "date": "2017.11.12", "title": "Аплодират Лудия репортер и жена му в сладкарница "}
{"url": "http://www.monitor.bg/a/view/80206-%D0%93%D0%B0%D0%B4%D0%B6%D0%B5%D1%82%D0%BE-%D0%B2%D0%B4%D0%B8%D0%B3%D0%B0-%D0%9F%D1%80%D0%B5%D1%81%D0%BB%D0%B0%D0%B2%D0%B0-%D0%B2%D1%8A%D0%B2-%D1%84%D0%B8%D1%82%D0%BD%D0%B5%D1%81%D0%B0/", "text": "Това между нас е приказка, надявам се да не свърши, казва певицата \n                     \n\nФолк дивата Преслава заряза заниманията си по пол денс, за да тренира във фитнеса с приятеля си Павел Лазаров. Бизнесменът не се притеснява да показва любовта си към нея като прегръдките им в залата често прерастват в упражнения за бицепс, в които натоварването идва от живото тегло на певицата, издават очевидци преди „Монитор“. Изпълнителката на „Не се изтриваш“ пусна кадър от общата им тренировка в Инстаграм, в който правят супер сложно упражнение за издръжливост. „Ако мислите, че една минута минава бързо, значи никога не сте били в тази поза.“, обясни Преслава\n\n\n\nа основната й опора са крака и ръцете на любимия. Феновете моментално се умилиха от факта, че с Павел са неразделни и в спорта, а други се пошегуваха, че с тази гъвкавост трябва да се пробва в ансамбъла на Нешка Робева.\n\nПреслава показа новата си муза преди по-малко от месец на парти за откриване на столичен бутик. Искрата помежду им пламва през лятото и\n\n\n\n„Павел проявява голямо разбиране към професията ми, това ми е живота на мен. Това между мен и него приказка, надявам се никога да не свършва.“, сподели за bTV звездата. В контекста на последния си хит „Тук жена му пази“ Преслава коментира, че е от ревнивите, но при наличието на друга като дразнител ще избегне публичните циркове и скандали. „Не съм толкова бойна и агресивна, надявам се никога да не се стигне до там.“, казва Преслава, която в близкото минало попадна в криминалните хроники като свидетел на побой. След нейно участие в Слънчев бряг през 2015-та бившето й гадже Георги Станоев-Бирмата налетя на човек от охраната й и после отнесе 500 лв глоба за дребно хулиганство.\n\n \n                    ", "date": "2017.11.12", "title": "Гаджето вдига Преслава във фитнеса"}
{"url": "http://www.monitor.bg/a/view/89380-%D0%9C%D0%B8%D0%BD%D0%B8%D0%B0%D1%82%D1%8E%D1%80%D0%B8%D1%81%D1%82%D1%8A%D1%82-%D1%80%D0%B5%D0%B4%D0%B8-%D0%BA%D1%83%D0%BA%D0%BB%D0%B8-%D0%B8-%D1%81%D1%8A%D0%B4%D0%B1%D0%B8/", "text": "\n                    Любителите на стойностното телевизионно кино имат повод да се задържат вкъщи след 14 декември – със старта на Epic Drama до тях ще достигнат над 600 часа високобюджетно съдържание с HD качество и силен британски дух. Ако ви е писнало от тийнейджърски саги със захаросан привкус като „Клюкарката“, кримналета производни на „Касъл“ и свистенето от гърлата на „Живите мъртви“ в атака ви идва в повече, то тук ще се пренесете в епохата, чиито табута са събудили писателя в Джейн Остин. Очакват ни прайм тайм сериали продуцирани в последните три години в жанрова палитра от политика и власт, през военни и екшън до фентъзи и продукции по реални исторически събития. Каналът е част от семейството на Viasat World и освен у нас ще заковава пред малкия екран аудиторията в Хърватия, Полша, Сърбия, Чехия, Турция и Украйна. Програмната схема ще включва заглавия, произведени в САЩ, Великобритания, Испания, Франция, Италия, Австралия и Канада. «Монитор» направи бърз преглед на част от поредиците, с които Epic Drama ще проходи в български ефир в периода на коледния шопинг.\n\n\n\nЛюбимката на Ем Найт Шаямалан Аня Тейлър Джой скача в кожата на Нела Оортман в «Миниатюристът». Екранизацията по книгата на Джеси Бъртън, която от дебюта си през 2014-та насам е продала над милион копия, е дело на BBC. Историята се върти около Нела, която едва навършила пълнолетие сключва брак с мастития търговец Йоханес Бранд и се мести в Амстердам. Годината е 1686 г. Момичето попада в златна и крано негостоприемна клетка, в която попада под вербалните удари на рязката и властна Марин, сестрата на Бранд. Мъжът й осезаемо се вълнува повече от работата си отколкото от това, което се крие под бонето и в душата на Нола. В имението му тя открива къща за кукли, изработени със смайваща прецизност, и с времето започва да намира зловещи съвпадения между състоянието на обитателите й и хората от реалното й обкръжение.\n\n\n\nРазвиващ се в опустошен от бомбардировки лондонски хотел в края на Втората световна война, „Близо до врага“ проследява приключенията на агента от разузнаването, капитан Кълъм Фъргюсън. Неговата последна задача към армията е да подсигури съдействието на германския учен, Дийтер, който да започне да работи за британските RAF по спешна разработка на реактивен двигател. На фона на зараждащата се Студена война за националната сигурност на Острова е от критична важност най-новите технологии да са на разположение на въоръжените сили възможно най-скоро. Кълъм използва неортодоксални методи, за да убеди Дийтер да работи за британците, докато в крайна сметка между тях се заражда приятелство, но нищо не е такова, каквото изглежда.\n\n\n\nЕпичната семейна сага се развива по хълмистите възвишения на красивия Пийк Дистрикт на Дарбишър в началото на миналия век. Големите битки на малките хора (децата, учителите, фермерите, собственикът на завода, методисткият свещеник, аристокрацията, притежаваща земя) държат живеца на съспенса в сюжета на „Селото“. Сезон първи се простира в началото на Първата световна война, през очите на стария Бърт Мидълтън. Историята на неговия живот и гласът му са гръбнакът на наратива и начин да изследваме кои сме и защо сме такива.\n\n\n \n\n „\n\nЕси Дейвис е Мис Фрин Фишър – дама, която предпочита да не прекарва следобедите си в клюки над чаша чай и бродерия, а в разплитане на психологически пъзели. Тя е детективът, промъкващ се по задните улички, в джазклубовете и божествените имения на 1920-те, за да се бори с несправедливостите, въоръжена с пистолета си с перлена дръжка и с острия си като кама ум. Оставяйки купища обожатели след себе си, тази съвсем модерна героиня се наслаждава на живота и е горда от себе си, докато разплита всякакви мистерии. Помагат й Дот, най-сладката домашна прислужница, донякъде неохотния инспектор Джак Робинсън и светската лъвица, леля Прудънс, за да стане това една класическа детективска поредица.\n\n\n \n                    ", "date": "2017.11.12", "title": "„Миниатюристът“ реди кукли и съдби  "}
{"url": "http://www.monitor.bg/a/view/16021-%D0%9C%D0%B0%D0%B3%D0%B8-%D0%94%D0%B6%D0%B0%D0%BD%D0%B0%D0%B2%D0%B0%D1%80%D0%BE%D0%B2%D0%B0-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%A1%D0%B0%D0%BD-%D0%A0%D0%B5%D0%BC%D0%BE/", "text": "\n                    Победителката от трети сезон на Music Idol Маги Джанаварова се бори да представи страната ни на „Сан Ремо“ в края на месеца. Тази година организаторите на престижния фестивал за пръв път допускат в конкурсната програма чужденци, а пътят й към прослушването разчиства вокалния педагог Етиен Леви. От 1700 кандидати Маги стига до финалната селекция от 150 души, които трябва да подготвят свое парче на италиански език и да го клипират. На 25 ноември Джанаварова ще разбере дали е попаднала сред осемте късметлии, благословени от журито за участие. „За мен това е нещо много голямо, и да не продължа напред аз пак натрупах ценен опит, успях да се докосна до големи артисти. Песента ми се казва „Приказка“ и е различна от баладите, характерни за конкурса.“, обяснява хубавицата от Велико Търново. Текстът на парчето е неин и на една от най-близките й приятелки от риалитито на bTV Нора Караиванова. Музиката и аранжимента са на приятеля на Нора и Бисер Иванов, който беше китарист на Лили Иванова до епичния й лайв в „Арена Армеец“. \n                    ", "date": "2017.11.12", "title": "Маги Джанаварова на крачка от фестивала „Сан Ремо“"}
{"url": "http://www.monitor.bg/a/view/66168-%D0%93%D0%BB%D0%BE%D1%80%D0%B8%D1%8F-%D0%9F%D0%B5%D1%82%D0%BA%D0%BE%D0%B2%D0%B0-%D0%B2%D0%B4%D0%B8%D0%B3%D0%B0-%D1%81%D0%B2%D0%B0%D1%82%D0%B1%D0%B0/", "text": "\n                    Моделът Глория Петкова е на път да стане булка. Момичето, което разнообрази предния сезон на „ВИП Брадър“ с неврозата си от крясъци и набеждаването на Емануела за компаньонка, познава избраника си отдавна. Движели в обща компания и той я харесвал отдавна, но тя разбрала това една вечер след като останали насаме след шумен купон. Това е третия път, в който Петкова приема годежен пръстен, като последната й романтична забежка беше с италиански фотограф. Партньорите й били все чужденци, но с никого не стигнала по-далеч. „ Аз все обяснявах, че не бързам и няма нужда да се прави сватба. Сега обаче мисля че срещнах човека, с който искам да остарея. Ще направим церемонията в България, за да може баба, която е доста възрастна, да присъства.“, споделя хубавицата, която овен на котешката пътечка се подвизава и като DJ и художник.\n\nВ момента Глория развива своя линия бельо. Тя е ориентирана към тийнейджърки, а моделите са спортно елегантни, но от супер луксозни материи. Следващият й проект вече ще бъде базиран на дантелите, сатена и ще се цели в по-зрял таргет от романтични дами. „Един сутиен струва по 30-40 евро, което е нормално предвид качеството и факта, че платовете се тъкат специално по моя поръчка. Завършила съм мода и реших, че е крайно време да използвам тоя свой занаят за нещо“, обясни бизнес начинанието си преди време Петкова.\n\n \n                    ", "date": "2017.11.12", "title": "Глория Петкова вдига сватба "}
{"url": "http://www.monitor.bg/a/view/45550-spice-girls-%D1%81%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%B7%D0%B0-%D1%84%D0%B8%D0%BB%D0%BC/", "text": "\n                    Една от най-успешните женски банди в световния шоубизнес- Spice Girls, ще се събере в оригинален състав догодина. Поводът за рестарта е заснемането на документален филм за историята на групата, в който ще бъдат включен и много лични изповеди.\n\nПеторката ще издаде и албум с най-големите си хитове, а основен двигател на проекта е Мел Си. Именно единствената жена с реален вокален потенциал в този маркетинг проект беше твърдо против той да се събере миналата година за юбилейно турне. Крачка назад от идеята да полеят 20 на сцена тогава даде и Виктория Бекъм, по-известна на тийнейджърите на 90-те като Пош Спайс. Дизайнерката аргументира решението си с ангажиментите около модния си бизнес и семейството. \"Плановете още са в ранна фаза и всичко свързано с момичетата е сложно, защото те са много заети. Но екипът, който работи по събирането им, се радва много, че те стигнаха дотук\", коментира човек от обкръжението на звездите пред в. Sun on Sunday. По дългоочаквания риюниън Spice Girls работят с бившия с мениджър Саймън Фулър.\n\n \n                    ", "date": "2017.11.12", "title": "Spice Girls се събират за филм"}
{"url": "http://www.monitor.bg/a/view/56537-%D0%94%D0%B5%D1%87%D0%B8%D1%86%D0%B0-%D0%B2-%D0%BB%D0%B5%D0%BA%D0%B0%D1%80%D1%81%D0%BA%D0%B8-%D0%B5%D0%BA%D0%B8%D0%BF%D0%B8-%D0%B8%D1%81%D0%BA%D0%B0%D1%82-%D0%B0%D0%B2%D1%82%D0%BE%D0%B3%D1%80%D0%B0%D1%84-%D0%BE%D1%82-%D0%9B%D1%83%D0%B8%D0%B7%D0%B0/", "text": "\n                     \n\nМалчугани на възраст от 6 до 13 годишна възраст извиха опашка за автографи пред каста на „Откраднат живот“ в столичен мол през уикенда. Част от тях бяха дегизирани с лекарски екипи, а от вратлетата им висяха пластмасови слушалки за преглед. „Искам да стана доктор заради „Чуждо тяло“, простичко обясни малко момченце в тълпата. Неговите любимци от екранната болница „Свети Кирил“ бяха д-р Добрева (Луиза Григорова), Стилянова (Ралица Паскалева) и педантичния директор с афинитет към моторите доц. Банков (Юлиан Вергов). \"Много съм развълнувана от присъствието на толкова много деца. За колегите ми не е тайна, че обожавам децата\", разкри за Нова тв Диана Димитрова, която в текущия сезон носи престилката на д-р Огнянова.\n\nЗа разлика от минали години, в които актьорите слагаха подписите си на места от голи ръце до плюшени мечета и позираха за селфита, този път те участваха и в импровизирана дискусия с водещ Даниел Цочев. На въпросите на феновете за медицинската драма отговаряха Марта Вачкова,Емил Марков, Наум Шопов, Моньо Монев, Деси Бакърджиева.Звездите загатнаха, че поради огромния интерес „Откраднат живот“ вероятно ще продължи с пети сезон.  \n                    ", "date": "2017.11.12", "title": "Дечица в лекарски екипи  искат автограф от Луиза "}
{"url": "http://www.monitor.bg/a/view/4058-%D0%92%D0%B0%D1%81%D0%BA%D0%BE-%D0%92%D0%B0%D1%81%D0%B8%D0%BB%D0%B5%D0%B2-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B4%D0%B5-%D0%9D%D0%94%D0%9A/", "text": " Води китаристът на Барбара Стрейзънд и солисти на „Ковънт гардън“ за концерта в София \n                    Три седмици преди Васко Василев да започне да разказва своите истории с цигулка в НДК капацитетът на зала 1 е напълно разпродаден. Билетите бяха започнали да се топят като лански сняг още преди месец, когато майсторът на тънката струна още не беше обявил репертоар за шоуто на 10 декември. В последствие стана ясно, че сетлиста\n\n\n\nв съотношение 4 към 4. На сцената нашето момче ще събере бенд от 7 националности, сред които италианец, британец и аржентинец. „Ще дойде Жилберто Терейра, страхотен банденионист, най-добрият, който свири годишните времена на Пиацола, според мен. За пръв път ще ги изпълним в оригинален вариант. Прекрасен китарист от Италия идва – Мауро де Федерикис, свири заедно с Милва, за тях тя е като Лили Иванова при нас, работил е и с Барбра Стрейзънд. На барабани и перкусии ще е Фъргъс, който и преди е идвал с мен тук, плюс солистите на „Ковънт гардън“. Палитра от три континента, ако броим и Памела Никълсън на пино и акордеон.“, сподели за „Монитор“ Васко.\n\nРепетициите на музикантите ще протичат дистанционно, като повечето ще кацнат в София в деня преди събитието. По традиция Василев\n\n\n\n\n\nЕдната от тях е „Амати“ и той я носи със себе си навсякъде като ръчен багаж. Изплащал е стойността й в продължение на 20 години. Инструментите са най-скъпите вещи, които Васко притежава, и са застраховани за колосални суми. Той ги сравнява с войници, защото до сега не са го предавали преди спектакъл, въпреки че струните им могат да се разстроят с времето.\n\nВ момента момчето-чудо от „Люлин“ е на буги вуги турне с пианиста Кейто Сайто в Япония. В началото на месеца той изнесе голям концерт в Токио със 120 души симфоници, а специално участие в галата имаше оперната прима Светла Василева. \n                    ", "date": "2017.11.12", "title": "Васко Василев разпродаде НДК "}
{"url": "http://www.monitor.bg/a/view/62814-40-%D0%BA%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8-%D0%B8%D1%81%D0%BA%D0%B0%D1%82-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%9C%D0%B5%D0%B9/", "text": "\n                    Четиридесет депутати консерватори в британския парламент се съгласиха да подпишат общо писмо, в което да изразят недоверие към премиера Тереза Мей, на фона на продължителните преговори по \"Брекзит\", съобщава в. \"Сънди таймс\". Високопоставени служители в Европейския съюз предупредиха, че преговорите с Великобритания навлизат в \"кризисен режим\" и предварителната сделка за \"Брекзит\" най-вероятно няма да може да се подпише през декември, както се предполагаше по-рано. В тази връзка, както отбелязва вестникът, няколко десетки депутати се присъединиха към онези, които се обявяват за оставката на министър-председателя. В същото време лидерът на британската опозиция Джеръми Корбин реши да постави на Май ултиматум, който звучи като \"или управлявай, или си върви\", тъй като тя е \"официално на власт, но не и на практика\". Редица депутати консерватори и някои неназовани от изданието министри са съгласни с Корбин и вярват, че Мей се е превърнала в проблем в процеса на оттеглянето на Великобритания от ЕС. Както съобщава вестникът, те обмислят сценарий, при който да се противопоставят на министър-председателя, за да се извърши реорганизация в партията\n\n \n                    ", "date": "2017.11.12", "title": "40 консерватори искат оставката на Мей"}
{"url": "http://www.monitor.bg/a/view/76872-%D0%9D%D0%B0%D0%B9%D0%BD%D0%B5%D0%B4%D0%BE%D0%BD%D0%BE%D1%81%D0%B5%D0%BD%D0%BE%D1%82%D0%BE-%D0%B1%D0%B5%D0%B1%D0%B5-%D1%81%D1%82%D0%B0%D0%BD%D0%B0-%D0%BD%D0%B0-3-%D0%B3%D0%BE%D0%B4%D0%B8%D0%BD%D0%B8/", "text": "\n                    Като свидетелство за чудесата, които прави медицината, момиченцето, което оцеля, въпреки че се роди в 22-ата седмица на бременността, навърши три години и е с нормални двигателни и когнитивни умения, съобщи Сайънс алърт.\nМайката Кортни Стенсръд ражда в Методистката детска болница в Сан Антонио, Тексас. Неонатологът Кашиф Ахмад я информира за нищожните шансове на бебето, но тя пожелава да се опитат да я спасят.\n\"Когато майката поиска да направим всичко възможно, макар и да нямаше причина да мислим, че бебето ще оцелее, аз реших да започна енергична реанимация - разказа д-р Ахмад. - Започнахме да я затопляме, заслушахме се и чухме сърцето й, макар и да не го очаквахме. Започнахме да я обдишваме, да й подаваме кислород, и много бързо пулсът й започна да се ускорява. Цветът й от син бавно ставаше розов, тя започна да се движи, а след няколко минути и да диша\".\nМиниатюрното бебе било дълго 26 см и тежало 410 гр. Родителите й са я снимали с венчалните си пръстени, поставени на ръчичките й като гривни. Момиченцето дишало с апарат 56 дена. От болницата я изписали чак 126 дена след раждането.\nВъпреки трудното начало, на две години детето било напълно нормално от когнитивна и двигателна гледна точка.\nМайката родила толкова рано заради бактериална инфекция.\nИзносените деца се раждат на около 40 седмици. Ако бебето се появи преди 37-ата седмица от бременността, се води преждевременно родено. Шансът за оцеляване на бебе на 23 седмици е едва 4,5 процента\n                    ", "date": "2017.11.12", "title": "Най-недоносеното бебе стана на 3 години "}
{"url": "http://www.monitor.bg/a/view/74453-%D0%91%D0%B0%D1%80%D0%BD%D0%B8%D0%B5-%D0%9C%D0%BE%D0%B6%D0%B5-%D0%B8-%D0%B4%D0%B0-%D0%BD%D1%8F%D0%BC%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%BB%D0%BE%D0%BD%D0%B4%D0%BE%D0%BD/", "text": "\n                    Главният преговарящ на ЕС по Брекзит Мишел Барние заяви, че се подготвя за вероятността да не бъде постигнато споразумение с Лондон, макар това да не е предпочитания от него сценарий, съобщи АФП. \"Това не е моята опция, която би представлявала връщане с 44 години назад – годината на влизането на Великобритания в ЕС, но е възможно, коментира Барние.\n\"Всеки трябва да се подготви за това, както държавите, така и предприятията. Самите ние се подготвяме технически\", добави той.\nБез споразумение Обединеното кралство ще се върне на 29 март 2019 г., датата на излизането му от ЕС, \"в режима на общото право на Световната търговска организация, с отношения подобни на тези, които поддържаме с Китай\", предупреди Барниe.\nВ петък ЕС даде на Лондон две седмици да изясни ангажиментите си по условията на развода, поставяйки това изискване като условие за започването на преговори за бъдещите търговски връзки с Великобритания.Междувременно 40 депутати консерватори в британския парламент се съгласиха да подпишат общо писмо, в което да изразят недоверие към премиера Тереза Мей, на фона на продължителните преговори по Брекзит. , съобщава в. \"Сънди таймс\". Високопоставени служители в Европейския съюз предупредиха, че преговорите с Великобритания навлизат в \"кризисен режим\" и предварителната сделка за Брекзит най-вероятно няма да може да се подпише през декември, както се предполагаше по-рано. В тази връзка, както отбелязва вестникът, няколко десетки депутати се присъединиха към онези, които се обявяват за оставката на министър-председателя. В същото време лидерът на британската опозиция Джеръми Корбин реши да постави на Май ултиматум, който звучи като \"или управлявай, или си върви\", тъй като тя е \"официално на власт, но не и на практика\". Редица депутати консерватори и някои неназовани от изданието министри са съгласни с Корбин и вярват, че Мей се е превърнала в проблем в процеса на оттеглянето на Великобритания от ЕС. Както съобщава вестникът, те обмислят сценарий, при който да се противопоставят на министър-председателя, за да се извърши реорганизация в партиятаКорбин призова и външния министър Борис Джонсън да бъде свален незабавно от поста заради случая със затворената в Иран британска гражданка Назанин Загари-Ратклиф, писаха вестниците \"Обзървър\" и \"Индипендънт\".\nКорбин обвини Джонсън, че вреди на Великобритания и излага на риск нейни граждани. По-рано този месец външният министър заяви, че Загари-Ратклиф, която прекара последните 18 месеца в ирански затвор, е обучавала журналисти.\nКъм призива на Корбин се присъедини и кметът на Лондон Садик Хан. Той заяви в шоуто на Андрю Мар по Би Би Си, че външният министър трябва да бъде уволнен, защото не е изпълнил главното си задължение - да прави дипломация в полза на Великобритания.\n\n\n                    ", "date": "2017.11.12", "title": "Барние: Може и да няма споразумение с Лондон "}
{"url": "http://www.monitor.bg/a/view/67826-%D0%A0%D0%B0%D1%85%D0%BE%D0%B9-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%87%D0%B0%D1%81%D0%BE%D0%B2%D0%B5-%D1%81%D0%BB%D0%B5%D0%B4-%D0%BC%D0%B8%D1%82%D0%B8%D0%BD%D0%B3-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%BE%D1%82%D1%86%D0%B5%D0%BF%D0%BD%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8/", "text": "\n                    \n Да си върнем демократична и свободна Каталуния, призова испанският премиер Мариано Рахой в Барселона в неделя. Той посети главния град на Каталуния за първи път откак испанското правителство пое прякото управлението над автономната област, предаде Франс прес.\nНа митинг на неговата консервативна Народна партия преди насрочените от централното правителство регионални избори на 21 декември, Рахой прикани бизнеса да не напуска Каталуния, а испанците - да не бойкотират каталунските стоки. От началото на кризата 2400 компании са се изтеглили от областта, напомня АФП.Визитата на Рахой е само часове след като около 750 000 души протестираха в Барселона срещу задържането на каталунските лидери. Каталунски представители заявиха, че кампанията за независимост е спечелила 92% от гласовете, при активност 43%. \"Ние сме република\", скандираха протестиращите в Барселона в събота и призоваваха за освобождението на осемте каталунски министри и двамата лидери на кампанията, които в момента са в затвора. Каталунците от улицата обвиняват властите, че десетимата задържани са политически затворници.Демонстрацията, продължила около два часа, премина под лозунгите: \"Свобода за политическите затворници!\" и \"Вън окупационната сила\". Тя бе свикана от две граждански организации, които искат независимост - Каталунското национално събрание и Омниум Културал. Двамата лидери на тези организации са в ареста.Правителството на автономната област бе свалено от централната власт в Мадрид, след като регионалният парламент прие едностранна декларация за независимост на 27 октомври. След това редица каталунски политици бяха обвинени в бунт, подривна дейност и злоупотреба с държавни средства заради ролята им в опита за обявяване на независимост.Сваленият премиер Карлес Пучдемон и четирима министри от кабинета му избягаха в Брюксел и все още на свобода, въпреки че срещу тях е издадена международна заповед за арест.\nСоциологически проучвания сочат, че 7,5-те милиона жители на Каталуния са разделени поравно между отделяне и оставане в Испания.\nИспанската конституция определя нацията като неделима и гласи, че въпросите на националния суверенитет са от компетенцията на националния парламент в Мадрид.  \n\n\n                    ", "date": "2017.11.12", "title": "Рахой пристига в Каталуния часове след митинг за освобождаване на отцепническите лидери"}
{"url": "http://www.monitor.bg/a/view/32815-%D0%98-%D0%B7%D0%B2%D0%B5%D0%B7%D0%B4%D0%B0-%D0%BE%D1%82-%D0%A7%D0%B5%D0%BB%D1%8E%D1%81%D1%82%D0%B8-%D0%BD%D0%B0%D0%BB%D0%B8%D1%82%D0%B0%D0%BB-%D0%BD%D0%B0-%D0%BA%D0%BE%D0%BB%D0%B5%D0%B6%D0%BA%D0%B0/", "text": "\n                    Американската писателка и сценаристка Джесика Тайш отправи обвинения срещу известния холивудски актьор Ричард Драйфус, като каза, че е сексуално злоупотребил с нея преди 30 години. Признанието на 58-годишната Тайш публикува в събота в електронната версия на списание \"Ню Йорк\". Според Тайш, инцидентът се е случил през 1987 г., когато тя работила заедно с Драйфус и му писала сценария за едно от предаванията по телевизия ABC. Според писателката, актьорът я поканил във фургона си на снимачната площадка и се съблякъл гол пред нея. Освен това Тайш заявява, че през периода, през който е работила заедно с него през 80-те години на миналия век, Драйфус многократно й е правил непристойни предложения и отправял към нея неприлични коментари.\n\n70-годишният Драйфус, който е носител на Оскар, излезе с изявление, в което отрича обвиненията, че се е събличал пред Тайш. Все пак той признава, че наистина е флиртувал със сценаристката, но смятал, че тя няма нищо против такова поведение.\n\nДрайфус е носител на Оскар и Златен глобус. Едни от най-известните му филми са „Челюсти“, „Чий е този живот все пак“, „Момиче за сбогом“ и „Близки срещи от третия вид“. Започва да се снима в телевизията на 15 години. През 1960-те и 1970-те участва в постановки на Бродуей. През 1973 г. получава първата си по-голяма роля във филма на Джордж Лукас „Американски графити“. Филмът става хит и се превръща в класика в Америка. Печели Оскар и Златен глобус на 30-годишна възраст за ролята си във филма „Момиче за сбогом“ и славата оказва влияние на неговата кариера в отрицателна посока, той започва да употребява кокаин, бива арестуван за притежание, а също така прави катастрофа под негово влияние. През 1980-те се снима в няколко филма, предимно комедии, но нито един от тях не достига славата на филмите му от края на 1970-те и началото на 1980-те.\n\nПрез 1994 Драйфус участва в историческия концерт в памет на Холокоста във Ватикана в присъствието на папа Йоан Павел II и тогавашния президент на Италия. Концертът е предаван по телевизията в цял свят.\n\nТемата за сексуалния тормоз стана изключително актуална в САЩ след скандала около известния американски продуцент Харви Уейнстейн. С обвиненията срещу него от началото на октомври вече са излезли около 50 жени, включително актрисите Анджелина Джоли и Гуинет Полтроу. След скандала с Уайнстийн в Съединените щати започна поредица от обвинения за тормоз срещу известни хора като актьорите Кевин Спейси, Дъстин Хофман и Стивън Сегал, комика Луис Си Кей, журналиста Марк Халперин, бившия президент на САЩ Джордж Буш-старши и много други.\n\nСамо преди дни легендарната италианска актриса Джина Лолобриджида призна в ефира на италианската държавна телевизия РАИ1, че в младостта си два пъти е ставала жертва на сексуален тормоз. Първият инцидент се случил, когато била на 19 години, а за втория, по думите й, било по-добре изобщо да не си отваря устата. 90-годишната звезда заяви, че актрисите, пострадали от действията на продуцента Харви Уайнстийн, трябвало веднага да сигнализират за тях в полицията. Но добави, че навремето на нея също не й стигнала смелост за подобна крачка.\n                    ", "date": "2017.11.12", "title": "И звезда от \"Челюсти\" налитал на колежка "}
{"url": "http://www.monitor.bg/a/view/57129-%D0%A4%D0%B5%D1%80%D0%B8%D0%B1%D0%BE%D1%82-%D1%81-500-%D0%BF%D1%8A%D1%82%D0%BD%D0%B8%D1%86%D0%B8-%D0%BD%D0%B0-%D0%B1%D0%BE%D1%80%D0%B4%D0%B0-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B4%D0%BE-%D0%9C%D0%B0%D0%B9%D0%BE%D1%80%D0%BA%D0%B0/", "text": "\n                    \n \n Пожар е избухнал на ферибот в Средиземно море, след като отплавал от Марсилия за Алжир, съобщи Асошиейтед прес.\nФериботът „Тарик бин Зияд“ е бил принуден да спре извънредно на испанския остров Майорка в 2 часа през нощта, където трима пасажери били откарани в болница. Други 26, пострадали от вдишване на дим и с леки наранявани, са получили медицински грижи на място.\nНа борда на ферибота имало близо 500 пътници.Пожарът е станал, след като се е възпламенила кола на един от пътниците. Няма загинали или пострадали, отбелязват френските медии.Противопожарните системи са се задействали изключително бързо.Друг кораб „Ел Джазар“, който пътува от Марсилия за Оран, е бил отбит за Палма де Майорка, за да вземе част от пътуващите от възпламенилия се кораб.\n\n\n                    ", "date": "2017.11.12", "title": "Ферибот с 500 пътници на борда се запали до Майорка "}
{"url": "http://www.monitor.bg/a/view/31858-%D0%A2%D1%83%D1%80%D1%86%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0-%D0%BD%D0%B0%D0%B4-100-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BE%D1%82-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0/", "text": "\n                    Общо 141 терористи, свързани с „Ислямска държава“, задържа през уикенда Турция.\n\nПолицията в Истанбул арестува 32-ма заподозрени във връзки с групировката \"Ислямска държава\" в неделя, предаде ДПА.\nНяколко от задържаните са чужденци, информира Анадолската агенция, без да уточнява каква е тяхната националност.\nПолицията извърши обиски в шест квартала в турския мегаполис, при които са били конфискувани документи и дигитални материали.\nВ последно време турските власти засилиха операциите срещу клетки на предполагаеми поддръжници на \"Ислямска държава\". При широкомащабна операция, извършена в няколко градове в петък, бяха задържани общо 109 заподозрени, сред които 11 сирийци и 82-ма други чужденци, посочва ДПА.\n\nОще в събота Турция съобщи, че е арестувала шестима бойци на \"Ислямска държава\", които подготвяли зрелищен атентат, са били задържани при операция в Истанбул, съобщи турската частна телевизия НТВ.\nЕкипи на истанбулската полиция за борба с тероризма са предприели действия въз основа на получени сведения, че шестчленна клетка на ИД готви терористичен акт по нареждане на ръководството на групировката.При обиските, извършени от полицията на различни адреси, са конфискувани голям брой документи на организацията и дигитални материали.\nНад 100 предполагаеми членове на \"Ислямска държава\" бяха задържани вчера при операции на турската полиция в няколко града на страната, включително Истанбул.\n                    ", "date": "2017.11.12", "title": "Турция задържа над 100 терористи от \"Ислямска държава\" през уикенда"}
{"url": "http://www.monitor.bg/a/view/81053-%D0%A7%D0%B0%D1%80%D0%BB%D0%B7-%D1%81%D0%BC%D0%B5%D0%BD%D0%B8-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D0%86%D0%86-%D0%BD%D0%B0-%D0%B4%D0%B5%D0%BD%D1%8F-%D0%BF%D0%B0%D0%B4%D0%BD%D0%B0%D0%BB%D0%B8%D1%82%D0%B5-%D0%B2%D1%8A%D0%B2-%D0%B2%D0%BE%D0%B9%D0%BD%D0%B8%D1%82%D0%B5/", "text": "\n                    Британският престолонаследник принц Чарлз положи венец от макове на военния мемориал Кенотаф в Деня в памет на падналите във войните, предадоха Франс прес и Асошиейтед прес.\nТази година 91-годишната кралица Елизабет Втора наблюдаваше от близък балкон как 68-годишният й син води церемонията на мястото, което тя заемаше в продължение на близо шест десетилетия. Редом с кралицата беше 96-годишният й съпруг принц Филип.\nВ 65-годишното си управление кралицата не е водила церемонията само шест пъти, припомня АФП. От тях два пъти причината е била бременност, а четири пъти тя е била в чужбина.\nВнуците на кралицата - принцовете Уилям и Хари, също участници във войни, поставиха яркочервени венци в подножието на мемориала. На церемонията присъстваха и високопоставени британски политици, представители на различни религии и на страни от Общността на нациите, войници, ветерани и граждани. Те се събраха в студения слънчев есенен ден, за да отдадат почит на загиналите през Първата световна война и последвалите конфликти.\nВ 11 ч. по Гринуич паметта на загиналите беше почетена с две минути мълчание. То приключи със звуците на тръба, свиреща мелодия за военни погребения.\nСлед официалното полагане на венци хиляди ветерани, вдовици и семейства на загинали преминаха край мемориала под звуците на военен оркестър и аплодисментите на събралите се, носещи червени хартиени макове - символ на загиналите във войните.\nЦеремонията в северноирландския град Оума беше прекъсната след откриването на подозрително устройство. Полицията отцепи района.\nПрез 1998 г. в Оума беше извършено най-кървавото бомбено нападение в конфликта между католици и протестанти в Северна Ирландия.\n                    ", "date": "2017.11.12", "title": "Чарлз смени Елизабет ІІ на деня падналите във войните "}
{"url": "http://www.monitor.bg/a/view/36990-%D0%A3%D0%B6%D0%B0%D1%81-%D0%B2-%D0%A0%D0%B8%D0%BC-%D0%A1%D0%B5%D1%80%D0%B8%D0%B5%D0%BD-%D1%83%D0%B1%D0%B8%D0%B5%D1%86-%D0%B7%D0%B0%D0%B1%D0%B8%D0%B2%D0%B0-%D0%BD%D0%BE%D0%B6-%D0%BF%D1%80%D0%B0%D0%B2%D0%BE-%D0%B2-%D1%81%D1%8A%D1%80%D1%86%D0%B5%D1%82%D0%BE/", "text": "\n                    Сериен убиец, който умъртвява жертвата си със забит право в сърцето нож, подлуди Рим в края на седмицата. В петък вечерта той закла безпощадно в парка на южния баровски квартал ЕУР румънския травестит Лауренцио Урсару, а в събота сутринта прободе без да му мигне окото млад имигрант от Мароко. Медиите разтръбиха ужасните новини на часа, а жителите на Вечния град се паникьосаха, независимо от факта, че ако се съди по двете убийства, то масовият коляч предпочита чужденци, пребиваващи от скоро в италианската столица.\n\nСъответно полицията започна щателно издирване на касапина из цялата метрополия, блокирайки като начало подстъпите към нея. Горещата следа, по която тръгнаха служителите на реда, станаха показанията на „съквартиранти“ на младия мароканец, с които той обитавал изоставена сграда в североизточния римски квартал „Понте Мамоло“. Именно те забелязват нещастника да се олюлява в двора на блока преди да падне безжизнен на земята, а в мрака виждат очертанията на бягащ едър мъжага. Отначало ченгетата не се доверяват на твърденията на имигрантите и подозират, че трагедията се е разиграла след поредната и вече за жалост обичайна за Рим свада между имигранти. Но когато съдебните доктори установяват, че пробождането с нож на жертвата е същото като на заклания по-малко от денонощие преди това румънски транс – право в сърцето, ченгетата свързват двете убийства и тръгват по очертаната от имигрантите от „Понте Мамоло“ диря.\n\nТака привечер в събота полицаи задържат на точещия се покрай реката Тибър булевард 35 годишния римлянин В.Е. Той на практика е избягал пандизчия, тъй като бил пуснат под домашен арест, но успял да се освободи от електронната гривна, благодарение на която затворническите власти го държали под око. Оставил уреда в къщи, правейки така за смях контролиращите го пазванти и тръгнал да се разхожда на воля из Вечния град. При първия разпит обаче арестуваният В.Е. отрече категорично да има нещо общо с двете пробождания в сърцето, независимо от пословичната му според запознати омраза към имигрантите. Сега силите на реда се надяват да го притиснат до стената с нови улики, които продължават да търсят усърдно и след като ги намерят – да „разтоварят“ римляните от паниката.\n                    ", "date": "2017.11.12", "title": "Ужас в Рим - Сериен убиец забива нож право в сърцето "}
{"url": "http://www.monitor.bg/a/view/10853-%D0%94%D0%BE-6-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B2%D0%BE%D0%B0%D0%B9%D0%BE%D1%80%D1%81%D1%82%D0%B2%D0%BE-%D1%81-%D0%BA%D0%B0%D0%BC%D0%B5%D1%80%D0%B0/", "text": "\n                    От 1 до 6 години затвор грози „техничаря“, който си е позволил да монтира в тоалетната на старозагорската природоматематическа гимназия „Гео Милев“ видеокамера, съобщиха от районната прокуратура, където вече има образувано досъдебно производство по член 339 а от НК.Сигналът за намереното устройство в школското WC постъпил при магистратите късно следобяд в петък, очаква се в началото на седмицата да бъдат представени допълнителни доказателства от образуваната проверка в РУ „Полиция“ след изземването на миниатюрното апаратче.То се оказало хитроумно замаскирано зад една от закачалките в първата интимна клетка на третия етаж в елитното училище.Камерата е работела в режим „офлайн“, записите са се съхранявали в картата, тепърва ще се изяснява кога и от кого е монтирана.Ако „техничарят“ се окаже  непълнолетен възпитаник на училището наказанието ще се редуцира до 1 година затвор, възможно е присъдата да бъде условна.От прокуратурата на този етап се въздържат от коментар за целите, с които е била поставена камерата. Възможно било да е с намерение записите да бъдат използвани за изнудване спрямо учители или ученички.По не този етап не са регистрирани сигнали записите да са изтекли в онлайн пространството.Не се изискват особени умения за да бъде поставена една такава камера, твърдят специалисти и търговци и припомнят че такова устройство може да бъде закупено съвсем евтино.В зависимост от модела то може да работи на икономичен режим и да се задейства само при движение в помещението.„Много често младежите, които използват подобни технически средства дори не си дават сметка колко тежко престъпление извършват…“, коментира говорителят на районната прокуратура в Стара Загора Надежда Белчева.Разкриването на камерата в ПМГ „Гео Милев“ стана след разговор в затворена група във Фейсбук, където момичета от елитната гимназия се предупреждавали за устройството в тоалетната. Слухът стигнал до ушите на директорката в петък, която веднага уведомила РИО на МОН в Града на липите и от там Първо РУ „Полиция“.\n\n\n                    ", "date": "2017.11.12", "title": "До 6 години затвор за воайорство с камера     "}
{"url": "http://www.monitor.bg/a/view/53143-emirates-%D0%BA%D1%83%D0%BF%D1%83%D0%B2%D0%B0-40-%D1%81%D0%B0%D0%BC%D0%BE%D0%BB%D0%B5%D1%82%D0%B0-boeing-78710-dreamliner-%D0%B7%D0%B0-15-%D0%BC%D0%BB%D1%80%D0%B4/", "text": "\n                    Дубайската авиокомпания за полети на дълги разстояния Emirates се споразумя днес да купи 40 самолета Boeing 787-10 Dreamliner на обща стойност 15,1 млрд. долара, предадоха АП и АФП. Съобщението направи главният изпълнителен директор на превозвача Ахмед бин Саид ал Мактум през първия ден от Дубайското авиоизложение, което продължава до 16 ноември. Доставките започват по тази поръчка ще започнат през 2022 г. Новината дойде след неколкочасово отлагане на фона на слухове за възможна продажба от Airbus, включваща модела А380.\n\nEmirates е най-големият купувач на Boeing 777. Превозвачът има 165 такива машини във флотилията си и твърди поръчки за още 164, припомня АФП.\n                    ", "date": "2017.11.12", "title": "Emirates купува 40 самолета  Boeing 787-10 Dreamliner за $15 млрд."}
{"url": "http://www.monitor.bg/a/view/78118-%D0%94%D0%BE-10-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D0%BF%D0%B0%D1%80%D0%BD%D0%BE%D1%82%D0%BE-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D0%BF%D1%80%D0%B8-%D0%BC%D0%B5%D0%BA%D0%B0-%D0%B7%D0%B8%D0%BC%D0%B0/", "text": "\n                    Комбинацията „цена – мека зима“ най-вероятно ще завиши сметките за този отоплителен сезон във Варна с около 10%. При отопляема кухня и две стаи на апартамент, това ще доведе до суми без ДДС от около 360 – 400 лв. Смятам, че за 5 – 6 месеца това е поносимо за нашите потребители. Миналата зима беше изключително продължителна, но подобни зими не се повтарят често. Затова и очакванията ми са сезонът за отопление във Варна да завърши в началото на април, а не в края му, заяви изпълнителният директор на варненската топлофикация, Благовест Начев. Отоплителният сезон в морския град бе обявен от 1 ноември, като включването на 360-те абонатни станции за отопление се извършва поетапно. „Някъде има забавяне, но по-важното е, че 320 абонатни станции вече работят. Приключваме и с включването на останалите, някои от които бяха в ремонт“, каза още Начев. Той отбеляза, че от лятото на тази година КЕВР е увеличил цената на варненската топлофикация, предвид увеличаване цената на газа с 30% спрямо миналата година. „Съответно, нашите цени нараснаха с около 25% – от 64 лв. на 79 лв. за мегаватчас, но сметките за парно ще зависят от температурите през отоплителния сезон“, смята Начев. Към този момент топлофикационното дружество е увеличило броя на клиентите си с около 3% и те са вече над 12 300 абонати. „Веолия“ има намерения да осигури парно и топла вода още в кв. „Левски“, „Чайка“ и „Аспарухово“. Първите стъпки ще бъдат направени до година, а началото на основните дейности се очаква след около 5 години.\n                    ", "date": "2017.11.12", "title": "До 10% поскъпва парното във Варна при мека зима "}
{"url": "http://www.monitor.bg/a/view/44681-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%83%D0%BF%D0%BB%D0%B0%D1%88%D0%B5%D0%BD-%D0%BE%D1%82-%D1%81%D1%8A%D0%B4-%D0%B7%D0%B0%D1%80a%D0%B4%D0%B8-%D0%9A%D0%B0%D0%BE%D0%BB%D0%B8%D0%BD-%D0%B8-%D0%94%D0%B0%D0%BC%D1%8F%D0%BD%D0%B8%D1%86%D0%B0/", "text": "Костов създаде разградския олигарх чрез престъпни сделки с РМД-та\n                    \n\n \nФлагманът на фабриката за фалшиви новини „Капитал“ на Иво Прокопиев се включи с пълна сила в кампанията по дискредитирането на законовите поправки, които биха позволили на бившия премиер Иван Костов, в чийто мандат се извършиха най-бруталните приватизационни далавери, и на създадените от него олигарси, като Прокопиев, да им се потърси отговорност за икономическите престъпления. В петък „Медиапул“ на бившата говорителка на Костов Стояна Георгиева зададе опорните точки, като публикува старо писмо на Командира, в което той йезуитски се защитава за проведената от него приватизация. В същото време „Капитал“ публикува редакционен коментар, в който се твърди, че хем законът е противоконституционен, хем ако все пак заработи, икономиката у нас ще колабира. В същия текст едновременно се казва, че приватизацията беше страхотно нещо, обаче комунистите са виновни за нея, а при управлението на ГЕРБ също са правили мръсни приватизационни сделки. Естествено, в анализа не се споменава и дума за Иван Костов, нито за брутални случаи на приватизиране на активи в неговия мандат.\n\n\n\n\nПричината от „Капитал“ толкова панически да негодуват от търсенето на справедливост за престъпленията с приватизирането на държавни активи са, че техен собственик е Иво Прокопиев. Той е само на 26 години, когато получава златен актив, поднесен му на тепсия от тогавашния премиер Иван Костов. Командира на тъмния преход го дарява с „Винпром Дамяница“. Две години по-късно подаръкът е още по-голям и по-лъскав. Прокопиев и компания приватизират „Каолин“ АД, монополиста в България за каолинова суровина и кварцов пясък за строителство и най-голямото предприятие от бранша на Балканите. И двете сделки стават чрез прочутите работническо-мениджърски дружества – ключов елемент от криминалната приватизация на прехода, извършена от Костов. Прокопиев придобива гиганта „Каолин“ АД за смешните 6,4 млн. лева, от които 10% се плащат реално, а останалите 90% - с компенсационни бонове. Впоследствие РМД-то е изкупено изцяло от фирмата на Прокопиев „Алфа финанс“ чрез увеличение на капитала и с благословията на Агенцията за приватизация. За най-големия винзавод у нас „Дамяница“ сумата от 300 000 долара се вижда твърде висока на групичката приватизатори и те плащат реално\n\n$60 000, при положение че в складовете има продукция от 2,4 млн. бутилки на стойност 4 млн. долара.\n\n\n\nИменно шеметната кариера на неприлично младия тогава приватизатор Прокопиев е енциклопедичен пример за далаверите, извършени с преминаването на държавни активи в частни ръце. Едва 3 млрд. лв. са постъпили в държавната хазна, при положение че приватизираните активи са на обща стойност над 30 млрд. лв. Основната част от тези далавери се случиха по времето на Костов. Близо половината от сделките при Костов се извършиха по престъпната схема с РМД-та. Прокопиев е точно един от тези хора, които направиха първия си милион от приватизационни сделки чрез РМД. Затова и паниката, която кара червените бузи на олигарха да пребледняват, логично е пренесена в яростни публикации в изданията от медийната му империя.\n                    ", "date": "2017.11.12", "title": "Прокопиев уплашен от съд  зарaди „Каолин“ и „Дамяница“"}
{"url": "http://www.monitor.bg/a/view/27516-%D0%9A%D0%B0%D0%BC%D0%B5%D1%80%D0%B0-%D0%B7%D0%B0%D0%BF%D0%B8%D1%81%D0%B0-%D0%BA%D0%B0%D0%BA-%D0%BC%D1%8A%D0%B6-%D0%BA%D1%80%D0%B0%D0%B4%D0%B5-%D0%B4%D0%B5%D1%82%D1%81%D0%BA%D0%B0-%D0%BA%D0%BE%D0%BB%D0%B8%D1%87%D0%BA%D0%B0/", "text": "\n                    Камера на търговски обект е заснела как непознат мъж, който слиза от син микробус, е откраднал детски автомобил на акумулаторни батерии. Снимки за наглата кражба разпространи в социалната мрежа потърпевшият баща на малчугана. Той разказва, че това се е случило в пазарджишкото село Черногорово и търси за съдействие потребителите на Фейсбук, ако някой разпознае наглия крадец, дръзнал посред бял ден да грабне количката от тротоара. Бащата на детето, останало без автомобил, споделя, че отишли със сина му до баба му, която живеела на стотина метра от тяхната къща. „Спряхме колата на тротоара, пресякохме улицата и точно след 2 минути колата изчезна. На съседната къща има камери, които са заснели как въпросният господин спира, краде колата на детето ми и тръгва, въпрос на време е да се намери. Умът ми не го побира Как може да откраднеш на детето играчката? Добавям и снимки ако въпросния господин се познае , нека си помисли, какво е направил и ако има деца и това се случи на неговото дете как би се почувствал? Това е безобразие“, коментира възмутен потърпевшият баща. Камерата е заснела и автомобила, с който мъжът се е отдалечил, като става въпрос за микробус, син на цвят,със софийска регистрация. \n\n\n                    ", "date": "2017.11.12", "title": "Камера записа как мъж краде детска количка"}
{"url": "http://www.monitor.bg/a/view/55441-%D0%9F%D1%80%D0%B5%D0%BF%D0%B0%D1%80%D0%B8%D1%80%D0%B0%D0%BD-%D0%B2%D1%8A%D0%BB%D0%BA-%D0%BF%D0%BE%D0%B4%D0%B0%D1%80%D0%B8%D1%85%D0%B0-%D0%BD%D0%B0-%D0%BC%D1%83%D0%B7%D0%B5%D1%8F-%D0%B2-%D0%9F%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5/", "text": "\n                    Препариран вълк е най-новият експонат в природонаучната сбирка на Историческия музей в Панагюрище, като трофеят бе дарен от инж.Стоян Мачеев. Това информираха от културната институция в средногорския град. Природонаучната секция към музея вече е с обновена сграда, която се  реализира по проект „Саниране на фасади, изграждане на рампа за достъп на инвалиди в Природонаучния музей”, а средствата бяха осигурени от капиталовата програма на общината в Панагюрище. През 1970г. се създава Природонаучния отдел към музея, основата на който са сбирките на учителя Михаил Савлеков и на пътешественика Никола Делирадев. През 1993 година отделът се пренася и експонира в самостоятелна сграда, а колекциите се дообогатяват. Сбирката запознава посетителите с богатия животински и растителен свят на Средна гора. В нея намират място ловни трофеи от Африка и образци на минералите, рудите и скалите от района в Средногорието.\n                    ", "date": "2017.11.12", "title": "Препариран вълк подариха на музея в Панагюрище"}
{"url": "http://www.monitor.bg/a/view/47784-%D0%A0%D1%83%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%92%D0%B8%D0%BD%D0%BE%D0%B2%D0%BD%D0%B8%D1%82%D0%B5-%D0%B7%D0%B0-%D0%B2%D0%B0%D0%BD%D0%B4%D0%B0%D0%BB%D0%B8%D0%B7%D0%BC%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%BD%D0%B0%D0%BA%D0%B0%D0%B7%D0%B0%D0%BD%D0%B8/", "text": "Стотици се стекоха на Бунарджика за 60-годишнината от създаването на паметника, митрополит Николай отслужи заупокойна молитва за загиналите воини\n                    Нищо друго, освен възмущение не предизвиква този акт на вандализъм. Искрено разчитам, че виновните за това престъпление ще бъдат намерени и ще им бъде потърсена отговорност. Това заяви извънредният и пълномощен посланик на Руската федерация у нас Анатолий Макаров по повод надраскания преди дни със свастики и обидни надписи паметник на Альоша в Пловдив.От драсканиците с червена боя и антисемитските лозунги в неделния ден, когато се отбеляза 60-ата годишнина от създаването на монумента, нямаше и следа. За няма и ден работници на общинската фирма „Чистота” бяха изчистили боята от паметника на Альоша, който в дните и нощите до събитието бе охраняван от общинска охрана.В самия неделен ден горе на Бунарджика имаше и засилена полицейска охрана от ненабиващи се на очи въоръжени служители на МВР.По  думите на посланик Макаров поругаването на паметника на Альоша е оскверняване на паметта на загиналите воини във Втората световна война.„Много ми е жал за тези хора, които смятат, че могат да изразят политическото си становище само, чрез рисуване върху паметника на свастика и оскърбителни надписи. Такива действие са символ на безпаметство и неблагодарност, непознаване на историята и неуважение към паметта на загиналите воини освободители. Подвигът на тези, които с цената на своя живот, подариха свобода на нас, живущите днес”, заяви Анатолий Макаров. Той благодари на всички, които през 90-те години не са допуснали събарянето на паметника на Альоша.Идеята за построяването на паметник на загиналите във Втората световна война съветски воини възникнала около 1947г., разказват Пенка Калинкова и архитект Антоанета Топалова.Именно бащата на арх. Топалова – известният скулптор Иван Топалов по-късно става част от авторския колектив, чието дело е паметникът на Алоша. През януари с.г. за целта се създава Общоградски инициативен комитет и се организира конкурс сред художници, скулптури и архитекти. Започват да се набират средства от дарения на хората и институциите. Организират се конкурси за проекти за паметника. „Този паметник е резултат от пет проведени конкурса”, казва арх. Топалова. Имало различни идеи как да изглежда паметникът на Съветската армия в Пловдив. Една от тях била на Бунарджика да има сграда с колонади, подобно на храма на Посейдон, като вътре в нея да е фигурата на съветския воин. Според друга идея паметникът трябвало да бъде многофигурен, подобно на паметника на Съветската армия в София. На тази идея бил направен бутафорен макет в реални размери, който бил сложен отгоре на тепето и там престоял доста време. След това обаче било преценено, че силуетът на паметника е нечетлив, защото хълмът е висок и се вижда от цял Пловдив. Така се стигнало до идеята за фигурата на Альоша. Издигнат е през 1954-1957 г. от архитектите Борис Марков, Петър Цветков, Николай Марангозов, скулпторите Васил Радославов, Георги Коцев, Иван Топалов, Александър Занков и каменоделците Сашо Спасов, Вълчо Кадийски, Григор Михов. Паметникът е открит на 5 ноември 1957г. Прототип на статуята е руският войник Алексей Иванович Скурлатов (1922–2013).Паметникът на Альоша е построен по така наречения „циклопски” метод на строителство с използване на огромни обработени каменни късове. Фигурата на Альоша е обърната с лице към югоизток и заради размерите си, действително се вижда от целия Пловдив.По време на отбелязването на 60-тата годишнина от създаването на паметника на Альоша, пловдивският митрополит Николай отслужи заупокойна молитва в памет на загиналите чуждестранни воини, а доц.д-р Симеон Кацаров, зам.-декан на Философско-историческия факултет в ПУ „П. Хилендарски”, произнесе тържественото слово.  \n\n\n                    ", "date": "2017.11.12", "title": "Руският посланик: „Виновните за вандализма да бъдат наказани” (СНИМКИ, ВИДЕО)"}
{"url": "http://www.monitor.bg/a/view/69135-%D0%9F%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-%D1%81%D0%B5-%D0%BF%D0%BE%D1%82%D1%80%D0%BE%D1%88%D0%B8-%D0%BD%D0%B0-%D0%BE%D1%82%D0%BA%D1%80%D0%B8%D1%82-%D1%84%D0%B8%D1%82%D0%BD%D0%B5%D1%81-%D0%BE%D1%81%D1%8A%D0%B4%D0%B8-%D0%BE%D0%B1%D1%89%D0%B8%D0%BD%D0%B0%D1%82%D0%B0/", "text": "\n                    Възрастна варненка, опитала да се тонизира с тренировка на безплатен открит фитнес в Морската градина, попадна на неизправен уред и сe потроши. Неприятният инцидент се разиграл миналата година, но сега пенсионерката осъди Община Варна за 5 000 лева обезщетение, които преди дни Окръжният съд й присъди за претърпените неимуществени вреди, изразяващи се в болки и страдания. Всичко се случило сутринта на 19 май 2016 г., когато 74-годишната жена правела със своя приятелка традиционната си разходка в Морската градина. Както всеки друг ден двете се спрели, за да направят няколко упражнения на откритата фитнес площадка. Пострадалата правила упражнения на два от монтираните уреди, но на третия тренажор, на който в седнало положение се опирала да изтегли метален лост, той се откъртил от уреда и тя паднала по гръб на земята. При падането си ударила главата и загубила съзнание. По-късно, при опита си да се изправи, усетила непоносима болка в областта на гърдите и гръбнака и невъзможност да си поема въздух. Наложило се приятелката й да извика линейка от Центъра за спешна медицинска помощ, която я откарала с множествени счупвания на ребрата в Спешното отделение на МБАЛ „Света Анна“, където в отделението по гръдна хирургия е поведено 3-дневно болнично лечение. От Общината оспорваха жалбата на 74-годишната варненка, като коментираха, че падането и всички последици, са вследствие от нейното невнимание. Според адвокатите на градската управа, всички площадки за игра и тренировки, включително и площадката с фитнес уреди, на която жената пострадала, са с ударопоглъщаща настилка. Не всички фитнес уреди на това място са пригодени за възрастни хора, уточниха от Общината, като посочват, че един от тренажорите дори е пригоден за деца между 6 и 12-годишна възраст, а друг е само за хора с двигателни увреждания. На фитнес центъра на открито съществуват и няколко информационни табели, съгласно които неправомерното използване на уредите, винаги може да доведе до повреда на оборудването или до физически наранявания, Надписите предупреждват също и, че не следва да се ползват уреди с техническа повреда или хлабави скрепителни елементи, посочват още от общината. „Откъртила лоста... Тия пенсионери не си знаят силата, бе. Сега общината да я съди за повредено имущество“, шегуват се варненци, които гледат по-весело на цялата случка.\n                    ", "date": "2017.11.12", "title": "Пенсионерка се потроши на открит фитнес, осъди общината "}
{"url": "http://www.monitor.bg/a/view/57685-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9D%D0%9F%D0%9E%D1%82%D0%B0-%D0%BD%D0%B0-%D0%BA%D0%BE%D0%BD%D1%86%D0%B8-v-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                    \n\n \n\nКритиката на Стайков от „АРГО” стенограмата – че няма НПО на по-възрастните протестиращи, е и основателна, и не съвсем. Представителите на Зеления октопод се вихрят толкова отдавна, че създават илюзията, че така както е тръгнало, ще се пенсионират като вечните протестиращи.\n\n200 000 евро е мизата, която представител на коалиция от няколко дузини т. нар. зелени НПО-та иска от бизнесмен с проекти за газификация, за да си оттегли блокиращите плановете му жалби в съда, съобщи в началото на април 2014 г. Нова TV. Още преди да бъде обявено името на сдружението рекетьор (впоследствие става ясно, че е Коалиция за устойчиво развитие, съкратено КУР) пред камерите на Нова TV, както и на страниците на неколцина издания, работещи на партньорско-грантаджийски начала с конкретни „еколози“ - в това число „Клуб Z“ на обвиняемия Огнян Донев, дават трибуна на представители на коалиция „За да остане природа в България“, за да се обясняват последните, че не те са рекетирали бизнесмена. Дали обясненията на Тома Белев, Андрей Ковачев, Борислав Сандов и сие от коалицията „За да остане природа в България“, превърнала се в символ на „зеления“ октопод у нас, са проявление на старата максима за гузния, бягащ негонен или причината е, че уловеното със „скрита“ камера сдружение КУР е навлязло в тяхната територия на рекет е въпрос, чийто отговор продължава да виси във въздуха. Фактът обаче е, че случката само вади наяве това, което се знае от години – една кохорта от дузина псевдоеколози използват протестите и жалбите в съда като рекетьорски инструмент за изнудване.\n\nИли както алармира в интервю за Блиц през 2015 г. шефът на „Екогласност“ Емил Георгиев: „В страната върлува от години банда екологични рекетьори. За съжаление моите предупреждения се посрещнаха на нож от клакьорите на „ангела на демокрацията“ Иво Прокопиев и неговите възпитаници от природозащитния кръжец, наричащ себе си „зелени“. Това са хора, занимаващи се с опазване на околна среда единствено за лична изгода и облагодетелстване с милиони. Същите тези, които по всяко време са готови да броят мравки, комари и още един куп буболечки. Така, както брояха лалугери в района на Сливен за около 500 000 лева. Така, както броят птиците в Поморийското езеро. Така, както бяха готови да броят и делфините в Черно море за над 3 млн. лева и какви ли не още измислени проекти като този за музея на природни кончета в парк „Витоша“... Върхът на пирамидата „зелени“ е лицето Тома Белев – бивш директор на парк „Витоша“, председател на сдружение „Асоциация на парковете в България“, както и председател на УС на екологично сдружение „Зелени Балкани“.\n\nПрез 2014 г. фондация „Капитал“ на Прокопиев участва в комбина с няколко основни организации в Зеления октопод в проект с помпозното, навяващо соцспомени мото „Да свържем опазването на природата с устойчивото развитие на селските райони“. За четирите години за реализирането му финансирането е на стойност 4 790 000 швейцарски франка. Парите идват от една от основните донорски организации на псевдоеколозите – Българо-швейцарската програма за сътрудничество, а сред партньорите на фондация „Капитал“ в него са вече до болка познатите „Биоразнообразие“, „Българско дружество за защита на птиците“ и WWF-България. По-любопитното е, че докато фондация „Капитал“ обстойно описва проекта и участието си в него в годишния си доклад за 2014 г., подаден за нужните на регистъра на НПО-тата към Министерството на правосъдието, екопартньорите й явно предпочитат да премълчават наличието й сред изпълнителите на проекта. Така например на сайта на една от водещите по него организации – WWF-България, са изброени всички други участници... без фондация „Капитал“.\n\nФактите впрочем показват, че това далеч не е единственото партньорство между кохортата около Тома Белев и Прокопиев. Създадена през 2011 г. фондация „Капитал“ се ръководи от близките съратници на разградския енергиен бос – бившия и настоящия главен редактор на „Капитал“ Станка Тошева и Алексей Лазаров и бившия шеф на ръководството на „Финсити България“ във времената, в които изпълнителен директор на фирмата е Николай Стайков от „Протестна мрежа“ - Любомир Любомиров. До 2013 г. включително – или в периода, в който самият Прокопиев е в доброволна нелегалност в Сингапур, където се крие от кредиторите си у нас, фондацията реално не прави почти никаква дейност. Така приключва 2013 г. с финансов резултат – нула, както е записано в доклада й. 2014 г. обаче е трасирана от няколко проекта, при това предимно свързани именно с Белев и компания. Освен този, където залогът са швейцарските милиони, същата година фондация „Капитал“ прави отделен проект с Българското дружество за защита на птиците за далеч по-скромните 26 500 евро. Но в крайна сметка парите са си пари. Срещу тях партньорите правят редица обучения как да се разпознават птици в рамките на начинание, озаглавено „Птиците за хората и хората за птиците“. Както може да се очаква, медийни партньори на инициативата са изданията на „Икономедиа“.\n\nУсвоила с помощта на „зелените“ си приятели дебрите на екологията, през 2015 г. фондация „Капитал“ започва и сама да реализира проекти в сферата. По-специално по ос „Биоразнообразие“ и по механизма на Европейското икономическо пространство субсидиите, който у нас се разпределят от добрите стари познайници на Прокопиев от „Отворено общество“. Тук е моментът да се уточни, че фондация „Капитал“ е изпълнител или партньор по проекти, финансирани през „Отворено общество“ на стойност над 154 000 лева.\n\nПрокопиев „усвоява“ еврофондове, предназначени за екология, далеч не само чрез фондация „Капитал“. През 2014 г. издателят на вестниците му „Икономедиа“ получава финансиране от „Отворено общество“ по ос „Биоразнообразие“ заедно със свързания с ЕВН-България Институт за енергиен мениджмънт и Фондация за развитие на информационното общество за изграждане на информационен портал за енергийната и добивната промишленост. Походът на Прокопиевите хора към „Биоразнообразие“ далеч не е случаен. Само за настоящия програмен период, който е от 2014 до 2020 г., фондовете, които ще бъдат налети в тази сфера, са на стойност впечатляващите 200 млн.\n\nМоже да се каже впрочем, че кръгът „Капитал“ и „зелените“ им партньори взаимно се учат. Докато първите прохождат в усвояването на грантове и за екопроекти освен за дигитализиране, кръгли маси на тема гражданско общество и прочее инструменти, с които се наливат милиони от „Отворено общество“ и „Америка за България“ в изданията на Прокопиев, вторите пък затварят кръга на усвояването на еврофондове. По този начин те са си едно голямо семейство.\n\nКъм този кръг от съпруги, шуреи, баджанаци и какви ли не още по роднинска и приятелска линия е редно да се добави и съпругата на Тома Белев Веселина Кавръкова – представител на Световния фонд за дивата природа за България (WWF-България), Андрей Ковачев – председател на сдружение „За земята“, и неговата съпруга Катерина Раковска, също представител на WWF-България, Петко Цветков от фондация „Биоразнообразие“, Петко Ковачев от коалиция „За да остане природа в България“ и съпредседател на партия „Зелените“. Тези персони с години безчинстват с изнудванията си безнаказано. Пирамидата „Зелените“ действа на хищнически принцип и когато някой от тях се компрометира, другите се нахвърлят върху него като хиени. Ако нахалството имаше криле, явно представителите на кръжеца „Зелените“ щяха да кръжат непрекъснато в небето над България“.\n\nСпоред Георгиев рекетьорските схеми на Зеления октопод действат по две направления – чрез облагодетелстване посредством жалби по примера на вече описаното или в полза на конкуренти на бизнесмени, чиито проекти кохортата спира. Доказателство за първото твърдение е фактът, че организациите, които са част от коалицията „За да остане природа в България“, държат рекорда по брой внесени в съда жалби срещу конкретни проекти. Срещу символичната сума от 10 лева държавна такса на иск НПО-тата имат право да обжалват всяко инвестиционно намерение и компанията около Белев се възползва мощно от това. Преписките, заведени от тях, са над 11 000.\n\nИменно милионите и опасността хранилката им да се стесни, ако, не дай си Боже, нечий инвестиционен проект навлезе в територии, от които изкарват пари, е основен двигател за Зеления октопод от стартирането на дейността му до впиването на пипалата му във всички нива, имащи досег до екосистемите у нас. В това число и в държавни структури. Справка във финансовите отчети, които НПО-тата са задължени да подават в Министерството на правосъдието, показва, че само 10 от най-големите т.нар. екоорганизации, контролирани от Тома Белев, Веселина Кавръкова, Андрей Ковачев, Петко Ковачев, Борислав Сандов, Петко Цветков и сие, са усвоили за 8 години колосалната сума от близо 41 млн. лева!\n\nТук са наложителни две уточнения. Първото е, че мрежата им от НПО-та е далеч по-голяма, а второто, че въпросната сума покрива само периода 2008 – 2015 г. Причината е, че само за него има пълни финансови данни в регистрите на МП. В тази сума попада само официално финансиране от дарения и грантове, отпуснати от наши и чужди организации, както и по европрограми. Както можем да се досетим, в нея не фигурират парите от рекетьорските практики, за които алармира Емил Георгиев. А предвид факта, че Зеленият октопод смуче от природата на страната ни много по-отдавна, усвоеното финансиране е поне неколкократно по-голямо.\n\nЗараждането на екооктопода може да се проследи до самото начало на века и едва ли за някого ще е изненада, че съвпада с кабинета „Костов“ и е щедро подпомогнато от екипа на Командира. По време на мандата му псевдоеколозите започват да прилагат схема, доказала се вече в съседна Гърция и изпълнена от тамошната структура на WWF - Световния фонд за дива природа (шеф на WWF-България е половинката на Тома Белев – Веселина Кавръкова).\n\nЗаливат Министерството на околната среда и водите (тогава под контрола на Евдокия Манева – една от доверениците на покровителя на настоящия им партньор Иво Прокопиев – Иван Костов) с предложения за създаване на защитени територии, влажни зони и природни паркове. Официално – уж за да се опази уникалната природа на страната. Реално – за да си направят хранилки, от които след това да се изхранват и множат.\n\nКъм днешна дата „хранилките“ покриват близо половината територия на страната – прецедент за целия Европейски съюз. В сметката влиза „Натура 2000“, която обхваща 35% от държавата, а също националните и природните паркове и 55 резервата. Всички те определени с активната „помощ“ или по-скоро натиск от кохортата около Тома Белев.\n\nНо да се върнем на началото. Непосредствено преди да стартират лавината от екопредложения, псевдозелените правят предварителна подготовка. Според разследване на „Труд“ в края на 90-те „Зелени Балкани“, чийто тогавашен председател на Управителния съвет е Тома Белев, купува едни от най-големите рибарници в страната, разположени на 6000 дка в тутраканското село Нова Черна. Броени месеци по-късно – през 2000 г., организацията вкарва в МОСВ проект, с който местността Калимок-Бръшлен, в чийто център е придобивката им, да бъде обявена за влажна зона. Предложението им е одобрено през 2001 г. и местността става защитена територия, като на практика останалите собственици на земи в нея остават с пръст в устата, защото имотите им са буквално национализирани. Те не могат да правят каквото и да било с тях. Не получават и обезщетение. В същото време „Зелени Балкани“ прибират 13 280 000 долара, колкото е финансирането по проекта, отпуснато от Световната банка, ЕС и дори родната хазна, която участва със съфинансиране. Срещу парите трябва да превърнат Калимок-Бръшлен в място за туризъм и производство на биопродукти с тази марка – ангажименти, които и досега не са изпълнени, но „Зелени Балкани“ не са и санкционирани за това. Дори напротив - малко след одобрението на проекта получават от МОСВ допълнителни 4 млн. лева, за да премахнат собствените си рибарници.\n\nПървият удар може да е голям, но далеч по-стабилни са следващите.\n\nПрез 1998 г. е приет Законът за защитените територии, въз основа на който са създадени три национални парка в страната – Пирин, Рила и Централен Балкан, и 11 природни (всички покрити от специално създадени уж „за да ги опазват“ организации от Зеления октопод). Предвидени са и солидни средства за изготвянето на плановете за управлението им, като отново не изненадващо голяма част от поръчките отиват именно в ръцете на „зелените“ около Тома Белев и сие. Плановете за Рила и Пирин са финансирани по швейцарска програма, като поръчката за първия е спечелена от фондация „Биоразнообразие“ на един от ортаците на Белев - Петко Цветков, а планът е така написан, че блокира възможностите за каквото и да било разширяване на зимния туризъм там.\n\nКлючовата дума в писането на плана за управление на Пирин пък се оказва на самия Тома Белев, който участва в проекта, макар по това време да е шеф на Природен парк „Витоша“. Като такъв прави и финалната редакция за ПУ на ПП „Витоша“. Какви са резултатите от труда му? Текст в плана за управление на парк „Пирин“ забранява изграждането на нови ски писти и лифтове не само на територията на парка, а и в ски зона Банско, което моментално обрича скиорите на точещи се с часове опашки, за да хванат единствения лифт за спускане, отнемащо броени минути. Текстовете в плана за Витоша пък минират дори възможността за ремонтиране на вече съществуващи съоръжения. Това е позволено чак след актуализацията на плана преди няколко години, с която се дава възможност и за изграждане на нови спортни съоръжения след задължителното извършване на екооценка, утвърдена от МОСВ. Актуализиран, но все още неодобрен от МОСВ план, вече има и за „Пирин“, като кохортата на псевдозелените се проваля в опита си да вземе поръчката – тя е спечелена от консорциум срещу цена с 600 000 по-ниска от тази, предложена от Белев и компания. В момента те се пробват всячески да компрометират плана, за да бъде отхвърлен.\n\nТретият национален парк - „Централен Балкан“, също не е подминат от Зеления октопод. Поръчката за актуализиране на плана му за управление, възложена на създадената през 2006 г. мегакоалиция на псевдоеколозите „За да остане природа в България“, в която влизат WWF-България, Асоциацията на парковете в България, чийто шеф неправомерно продължава да е Тома Белев, и останалите сдружения от кръга - „Зелени Балкани“, „Биоразнообразие“, „Екообщност“, Сдружение за дива природа „Балкани“, „Българско дружество за защита на птиците“ и прочее.\n\nГодишно по програмите на ЕС в националните и природните паркове у нас се наливат десетки милиони финансиране. В същото време в продължение на години екоорганизациите, окопали се във въпросните паркове, точат милиони еврофондове, чужди субсидии и съфинансиране от хазната, раздавайки помежду си поръчки, свързани с тях. Самият Тома Белев, който става шеф на Природен парк „Витоша“ през 1999 г. под крилото на Евдокия Манева, изхвърча от поста си 13 години по-късно – 2012 г., насред грандиозен скандал за далавери с обществени поръчки. През април въпросната година ОЛАФ препраща материали за злоупотреби на Белев на българския си партньор АФКУС с искане сигналът да бъде разследван. Според него Белев е разписвал по няколко проекта за едно и също нещо и с един и същи краен резултат и така са се точили фондове. Това далеч не е единственият сигнал за злоупотреби с обществени поръчки, давани от шефове на паркове на НПО-та от кръга на Зеления октопод. Друг емблематичен случай е казусът с Природен парк „Българка“. През 2013 г. тогавашният директор на парка Мая Радева възлага обществена поръчка на стойност 553 000 лева за изработване на план за управлението му на „Обединение България-2013“, учредено от WWF-България на Веселина Кавръкова, фирмата - собственост на организацията „Марсилея“ ЕООД, и „Стерна консулт“, собственост на Валентина Фиданова – член на управителния съвет на Сдружение „Защитена местност Калимок-Бръшлен“. Същата онази защитена под давлението на „Зелени Балкани“ местност, в която са потънали над 13,2 млн. долара и още милиони левове. Две години по-рано пък – през 2011 г., друго обединение, но със същите действащи лица - „Българка 2011“, печели обществена поръчка за парк „Българка“ за общо 469 000 лева. „Българка 2011“ е обединение на WWF-България, „Марсилея“ на Веселина Кавръкова и „Екологичен център“, чийто собственик е „Зелени Балкани“, чийто бивш шеф е съпругът й Тома Белев. Или иначе казано само за две години и само от един парк семейството заработва 1 млн. лева.\n\nПокрива ли шефът на СГС своя политически другар Тома Белев, пита през юни 2017 г. вестник „Труд”. В публикацията се посочва, че призовкарите на Калоян Топалов не могат в продължение на три месеца да намерят Белев. След две съдебни решения той най-после е на път да бъде сменен от ръководството на „Асоциация на парковете в България”.\n\nКъм днешна дата неправителствената организация има приходи между 150 000 и 200 000 лева годишно, като участва в редица проекти с европейско и държавно финансиране. Най-големият е „За Балкана и хората” по швейцарска програма на стойност 4,7 милиона швейцарски франка. „Не е тайна, че с пари от този и други проекти се финансира индиректно партията „Да, България“. Тома Белев беше техен кандидат-депутат от Кърджали и София, негови и на жена му служители също намериха своите места по листите – като Александър Дунчев, например”, припомнят от „Труд”.\n\nЕдно от НПО-тата, свързано с Прокопиев, Безуханова, за която ви разказахме в предната глава, и „Медиапул”, е „Гъливер клиринг хауз”. То е по-известно като фондацията, държаща Центъра за култура и дебат „Червената къща”. Сред основателите е една от съдружничките в „Медиапул” -­ Десислава Гаврилова, а в самата „Червена къща” като лектор се подвизава Огнян Минчев, причисляван към идеолозите на Агнешките главички. За него е характерна позата диалектически материалист преди Десети и материален диалектик след промените. Той е от хората, обучени от другарите интернационалисти преди 10 ноември, които не позволяваха пиле да прехвръкне в кръговете на практиците.\n\nРоден на 2 декември 1958 г. във Варна, Огнян Минчев завършва английска гимназия в родния си град и социология в Софийския университет. До 1989 г. е член на БКП, асистент в катедра „Научен комунизъм“ на Софийския университет „Св. Климент Охридски“ и преподавател по диалектически материализъм. След падането на комунистическия режим той чевръсто се пребоядисва и кацва в социалдемократическата партия на д-р Петър Дертлиев, като даже става негов съветник. Но перспективата там не го удовлетворява и след като преминава през откровен антиседесарски период в средата на 90-те, след 1997 г. отново е с „този, който е на власт“. Създава Института за регионални и международни изследвания и става съветник по тези теми на Надежда Михайлова, министър на външните работи в правителството на Иван Костов. Покрай близостта си с нея Огнян Минчев се сдобива с апартамент в дипломатическите блокове на ул. „Жолио Кюри“ в столичния квартал „Изток”. След загубата на парламентарните избори през 2001 г. от СДС той още известно време се върти там – 2001 г. им „помага“ да разберат защо са загубили, през есента на 2003 г. ги съветва с оглед на предстоящите тогава местни избори. След това за дълго се захваща с грантаджийство от различни фондации и донори, докато отново чака – този път с основание, смъртта на „доброто старо СеДеСе“.\n\nПрави впечатление, че Огнян Минчев особено се активизира при всеки опит на забегналия с парите на десетки хиляди българи и фирми банкер Цветан Василев да изчисти имиджа си. Последно това съвпадна както по време, така и по участието на другите от квотата „Винаги готов“ в друг мъртвороден проект на Иван Кръстев – „Манифест: За републиката”. Впоследствие Минчев се дистанцира заради напрежение с Дайнов. Но както знаем, в тези среди може и да няма вечно приятелство, но пък има вечни интереси.\n                    ", "date": "2017.11.12", "title": "Иво Прокопиев: НПО-та на конци (V глава от книгата \"Хищникът от \"Капитал\")"}
{"url": "http://www.monitor.bg/a/view/7507-%D0%9E%D0%BF%D0%B0%D1%81%D0%B2%D0%B0%D1%82-%D0%9E%D0%BA%D0%BE%D0%B2%D1%80%D1%8A%D1%81%D1%82%D0%BD%D0%BE%D1%82%D0%BE-%D1%81-%D0%BA%D0%B0%D0%BC%D0%B5%D1%80%D0%B8-%D0%BD%D0%B0-%D0%9A%D0%90%D0%A2-%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D0%BD%D0%BA%D0%B8%D1%82%D0%B5/", "text": "\n                    Оковръстното шосе на София да бъде опасано с камери на КАТ заради гонките с автомобили. Това е разпоредил премиерът Бойко Борисов, обяви самият той. \"Съвсем скоро шофьорите ще имат директна връзка от Северната скоростна тангента до АМ \"Тракия\" по нов 8-лентов път\", написа Борисов във Фейсбук. И добави: \"Днес проверих напредъка на ремонта на източната част на Околовръстното шосе. Разпоредих още тази вечер да се поставят камери за наблюдение, защото ме информираха, че вече са започнали да се правят гонки.\".\n                    ", "date": "2017.11.12", "title": "Опасват Околовръстното с камери на КАТ заради гонките"}
