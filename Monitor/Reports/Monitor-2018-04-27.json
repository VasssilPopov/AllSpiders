{"url": "http://www.monitor.bg/a/view/12655-%D0%91%D0%BE%D1%80%D0%B8%D1%81%D0%BE%D0%B2-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B4%D0%B0-%D1%80%D0%B5%D1%88%D0%B0%D1%82-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D1%81%D0%B8-%D0%BF%D1%80%D0%B5%D0%B4%D0%B8-17-%D0%BC%D0%B0%D0%B9/", "text": "\n                    \n\nСтраните от Западните Балкани трябва да разрешат споровете помежду си преди лидерската среща между Западните Балкани и ЕС в София на 17 май, за да не поставят целия регион под риск. Това коментира премирът Бойко Борисов на пресконференция след срещата на върха по процеса „Бърдо-Бриони” в Скопие. Той и председателят на Европейския съвет Доналд Туск бяха специални гости на форума, в който участваха президентите на Република Македония Георге Иванов, Хърватия – Колинда Грабар Китарович, Словения Борут Пахор, Сърбия Александър Вучич, Черна гора Филип Вуянович, Албания Илир Мета, Косово Хашим Тачи, както и председателстващият председателството на Босна и Хрцеговина Бакир Изетбегович.\n\nБорисов още веднъж подчерта, че ЕС има достатъчно проблеми и няма да приеме като членове страни, които не са решили конфликтите помежду си. Премиерът изрично припомни, че на 16 и 17 май у нас ще бъдат шефове и представители на всички големите европейски банки, които ще инвестират в конкретни проекти в региона. „Другото е вече до политическия елит. Не може да слагаш целите Балкани под риск. Достатъчно силни амбиции имаме на Балканите”, коментира Борисов и призова колегите си да не се подвеждат по националистически настроения. Той даде пример със срещата между лидерите на Северна и Южна Корея. „Днес е важен исторически момент. Защо не го направим и ние? Благодарение на Доналд, нас, ЕС на 17 май иска да ни види акъла, дали ставаме за там”, допълни Борисов и прогнозира, че след 60 години историята ще изпише имената на Вучич и Тачи.\n\n„Най-важното условие е важно първо всички да се успокоят, да се успокоят емоциите. Да бъдем по-прагматични. Това, което чувствам, е, че през последните години всички заедно отбелязахме напредък. Прищина и Белград трябва да проявят търпение. Всичко е във вашите ръце”, посочи от своя страна Туск. Той призна, че е внимателен оптимист след обиколката си на Балканите. „Историята на Балканите, която възприемаме като безкраен хорър, може да се превърне в хепи енд. Невъзможното става възможно и то зависи от добронамереността и куража на всички”, допълни Туск.\n\nДомакинът на срещата - президентът на Македония Георге Иванов потвърди, че пътят на страната му е към ЕС и НАТО. Според него разрешаването на спора за името с Гърция може да върви паралелно с процеса по еврочленство.\n\nЛидерите-участници във форума излязоха с обща декларация, в която призовават страните от Западните Балкани да решат противоречията, да се въздържат от националистическа риторика и от действия, които могат изкуствено да повишат напрежението и да доведат до нестабилност, да се решат спорните теми в добросъседски дух и съобразно международните норми. Участниците във форума приветстват подновяването на фокуса на ЕС върху региона. Те очакват последваща помощ от ЕС за подобряване транспортната, енергийната и дигиталната свързаност на членовете на процеса „Бърдо-Бриони”. Следващата среща на формата догодина ще бъде домакинствана от Албания.\n\n\n                    ", "date": "2018.04.27", "title": "Борисов: Западните Балкани да решат проблемите си преди 17 май"}
{"url": "http://www.monitor.bg/a/view/33670-%D0%94%D0%BE%D0%BD%D1%87%D0%B5%D0%B2-%D0%97%D0%BB%D0%BE%D0%B2%D0%B5%D1%89%D0%B0-%D1%81%D1%8A%D0%BF%D1%80%D0%BE%D1%82%D0%B8%D0%B2%D0%B0-%D0%B2-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%91%D0%BE%D1%80%D0%B8%D1%81%D0%BE%D0%B2-%D0%9F%D0%BE%D0%B5%D0%BC%D0%B0%D1%88-%D0%B8-%D0%B3%D0%BE-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0%D1%88/", "text": "\n                    \n\nЗловеща съпротива от страна на администрцията срещу намаляването на бюрокрацията. Това се е оплаква вицепремиерът Томислав Дончев на заседанието на кабинета в сряда, става ясно от стенограмата. „В същото време на средното ниво в самите администрации съпротивата е системна, изключително здрава, щях да кажа, че е зловеща\", казва Дочев пред премиера и колегите си министри. В тази връзка Дончев заявява, че ще смени подхода и практиката само на обработка на документи, доклади и мерки. „Ще си позволявам да влизам на конкретно ниво с всяко от министерствата, преглеждайки услуга по услуга. И вече имайки много детайлна представа кой от документите, който се изисква, може да бъде заменен със служебен достъп, ще ги решаваме нещата в реално време\", казва Дончев. Тук се намесва Борисов, който се обръща към него със заръката- „ Поемаш го лично и го контролираш“.\n\nПовод се оказва докладът на социалния министър Бисер Петков, след запитване на Борисов, как ще се намали административната тежест за хората с увреждания. Така занапред хората с увреждания, които кандидатстват за социални помощи към Агенцията за социално подпомагане, няма да носят решенията за ТЕЛК и НЕЛК на хартия. Проверката ще става онлайн, като за целта до края на май ще се осигури връзка с регистрите на НЕЛК. По думите на Петков той да е достъпен към средата за междурегистров обмен „Реджикс“, така че Агенция „Социално подпомагане“ и други институции да могат да ползват данни от регистъра. В този регистър на НЕЛК са всички експертни решения след 2014 година.\n\nИнвалидите, които кандидатстват за безплатна винетка също ще бъдат облекчени. Те вече няма да носят копие от „Гражданска отговорност“, защото социалните ще го вземат по служебен път. Това ще се проверява от публичния регистър на Комисията за финансов надзор. Петков изтъква, че ще работят с транспортното министерство данните да бъдат разширени, така че да не се изисква и представяне на големия талон на МПС, когато хора с увреждания кандидатства за целева помощ за приспособяване на МПС.\n\nСлужебните бележки за получени доходи, нужни при отпускане на социални помощи, също ще се получават по служебен път.\n\n\"Мога да обобщя. Целта на цялото мероприятие е всички клиенти или ползватели на услугите на Агенция „Социално подпомагане“ да носят или да предоставят по-малко документи, защото дори един бърз преглед показва, че една голяма част от документите, които представят, ги има в администрацията и не е необходимо те да ги носят от едно учреждение в друго\", казва Дончев.\n\nНаред с бюрокрацията, Борисов пита министрите дали са изпълнили заръката му да отидат до президента Румен Радев , за да му обяснят за обществените поръчки. „Както бях разпоредил – да се свържете с президента да докладвате за обществените поръчки, кои осъществихте вече контакт?\", пита Борисов. На свой ред регионалният министър Николай Нанков му докладва, че вече са пратили писмо, но дата за среща все още не е договорена.\n\n„ Най-добронамерено да му се обясни как се прави една обществена поръчка – каква комисия, колко комисии, как се отварят офертите пред медиите и т. н. Защото и на него кой знае какво му приказват\", отвръща Борисов. Нанков пък вмества, че при служебния кабинет преди повече от година са отваряни оферти, а след това са изчезвали документи и добавя - „още има производства в службите\".\n\"Да, където има производства, където има нарушения, има прокурорски проверки, има дадени на съд вече хора\", казва Борисов и добавя - „Дайте, да се види отвсякъде\".\n\n\n\n \n                    ", "date": "2018.04.27", "title": "Дончев: Зловеща съпротива от чиновниците, Борисов: Поемаш и контролираш"}
{"url": "http://www.monitor.bg/a/view/33473-%D0%93%D1%80%D0%B0%D0%BD%D0%B8%D1%87%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D1%81%D0%B5-%D0%B7%D0%B0%D0%BA%D0%BB%D0%B5%D1%85%D0%B0-%D0%B4%D0%B0-%D1%81%D0%BF%D0%B0%D0%B7%D0%B2%D0%B0%D1%82-%D0%95%D1%82%D0%B8%D1%87%D0%BD%D0%B8%D1%8F-%D0%BA%D0%BE%D0%B4%D0%B5%D0%BA%D1%81/", "text": "\n                    56 стажанти от Главна дирекция «Гранична полиция» се заклеха да спазват Етичния кодекс на служителите в МВР. Тържествената церемония се проведе днес в Центъра за специализация и професионална подготовка в Пазарджик при Академията на МВР. На нея присъстваха заместник-министърът на вътрешните работи Стефан Балабанов, директорът на Главна дирекция «Гранична полиция» главен комисар Светлан Кичиков, ректорът на Академията на МВР старши комисар доц.д-р Неделчо Стойчев и много други.  С днешното полагане на тържествена клетва завършва първоначалното професионално обучение на бъдещите гранични полицаи, което е продължило в рамките на изминалите 27 седмици. Те са преминали през обща и специална полицейска подготовка, запознали са се с особеностите на наказателното право и процес, с административно-наказателната дейност и европейското законодателство. Оттук нататък младите мъже и жени ще изпълняват своите задължения в зоните на граничните контролно-пропускателните пунктове в цялата страна. Аз вярвам, че ще изпълнявате и прилагате  добросъвестно придобитите знания и умения и в крайна сметка ще осигурите така необходимата ни сигурност, както за страната ни, така и за Европа. С тези думи се обърна към завършващите стажанти заместник-министър Балабанов. Той пожела на всички здраве и изрази увереност, че граничните полицаи ще изпълняват достойно това, за което днес са положили клетва. Стажантите, завършили курса на обучение с отличен успех, бяха наградени от ректора на Академията на МВР доц.д-р Неделчо Стойчев и директора на ЦСПП-Пазарджик комисар Стоян Зайков. Празничен водосвет за здраве отслужиха свещеници от пазарджишката епархия.                \n\n   \n                    ", "date": "2018.04.27", "title": "Гранични полицаи се заклеха да спазват Етичния кодекс"}
{"url": "http://www.monitor.bg/a/view/58322-%D0%9F%D1%80%D0%BE%D0%B1%D1%83%D1%82%D0%B2%D0%B0%D1%82-%D0%BD%D0%B8-%D0%B1%D0%B0%D0%B3%D0%B5%D1%82%D0%B8-%D1%81-50-%D0%BF%D0%BE%D0%BC%D0%B0%D0%BB%D0%BA%D0%BE-%D1%81%D0%B8%D1%80%D0%B5%D0%BD%D0%B5/", "text": "Предлагат 4% глоба от оборота за храни по двоен стандарт\n                    \nПробутват ни бързо замразени багети с 50% по-малко твърдо сирене. В родните магазини този продукт съдържал с 41 на сто по-малко колбас и наполовина по-малко сирене. За сметка на тях багетите са натъпкани с чушки, доматено пюре и хлебна база. Това показва трето проучване за двойния стандарт, проведено в периода 21 февруари до 20 април 2018 г., което бе представено в НДК. В анализа са съпоставени 53 вида храни.\n\nСпоред анализа на Агенцията по храните и омбудсмана се оказва, че в млякото за малко деца у нас има по-високо съдържания на растителни мазнини, както и по-малко калций, калий и фосфор. Млечният шоколад по родните щандове няма масло, има по-малко какао, както и по-ниска масленост. В другите държави-членки тези стойности са по-високи с около 5%.\n\nПри безалкохолните напитки също има съществена разлика. Извън България хората пият подобни напитки с по-високо плодово съдържание, както и с по-изразена газираност. Най-големият проблем обаче е, че у нас безалкохолните са с фруктозо-глюкозен сироп, а в чуждите слагат истинска захар.\n\nРезултатите показват още, че в „българското“ пюре от тиква с картоф процентът на рапично олио в по-малка разфасовка е по-висок, а освен това е по-скъпо с 26 на сто от немското. Така се оказва, че българската майка дава 2,15 лева за 125 грама пюре, а майка в Германия 1,66 лева за 190 грама. Детско популярно десертче в нашата страна също струва повече пари и е с по-ниско качество. С над 2 лева повече пък излиза детски сок у нас. В нашите магазини цената му е 3,39 лева, а в Германия – 1,37 лева\n\nМинистърът на българското председателство на Съвета на ЕС Лиляна Павлова заяви, че е на лице второ качество потребители в част от държавите – „нещо, което не искаме и не трябва да позволим“, каза тя.\n\nПавлова напомни, че в понеделник на форум „Двойният стандарт при храните от ЕС“, който се провежда в рамките на българското председателство, проблемът ще бъде сложен на масата и ще се представят данните от проучването. „Не можем да бъдем третирани като потребители второ качество“, бе категорична тя. Павлова уточни, че е недопустимо една и съща стока да се продава в България по-скъпо, отколкото в Австрия, Чехия или в Италия. „Та дори в млечния шоколад с ядки има 6 ядки по-малко и няма капка масло, а в други държави тези продукти изобилстват“, разясни Павлова.\n\n„За нас темата е изключително важна, но и болезнена, тъй като засяга всеки един гражданин независимо на каква възраст“, добави още Павлова като уточни, че в понеделник ще бъде представена Директива за защита на всички потребители и въвеждането на единен стандарт при храните. „Това законодателство трябва да бъде максимално твърдо и след форума да излезем със заключителен документ, който да казва, че българите трябва да бъдат третирани еднакво заедно с останалите европейци“, разясни още Павлова.\n\nПо думите й ще бъде предложено да има санкции за всички компании, които си позволяват да правят два вида храни, а именно глоба до 4% от годишния оборот на съответната фирма. Тя изрази надежда, че до края на австрийското председателство това законодателство да бъде прието.\n\nОмбудмсанът Мая Манолова пък заяви, че освен проблема „Европа на две скорости“ има и „Европа на два стандарта“ и „Европа на двойните стандарти при храните“.\n\n„Няма да приемем абсурдните обяснения за националния ни вкус, който предпочита, видите ли, по-малко какао и мляко в шоколада, по-малко портокал в портокаловия сок и повече растителни мазнини в бебешките млека. Но за сметка на това предпочитаме да си ги купим на по-ниска цена“, заяви Манолова.\n\n                    ", "date": "2018.04.27", "title": "Пробутват ни багети с 50% по-малко сирене"}
{"url": "http://www.monitor.bg/a/view/73086-%D0%92%D0%B5%D0%B3%D0%B5%D1%82%D0%B0%D1%80%D0%B8%D0%B0%D0%BD%D0%B5%D1%86-%D1%87%D1%83%D0%BA%D0%BD%D0%B0-100-%D0%B3%D0%BE%D0%B4%D0%B8%D1%88%D0%B5%D0%BD-%D1%8E%D0%B1%D0%B8%D0%BB%D0%B5%D0%B9-%D0%B2-%D0%94%D1%83%D0%BF%D0%BD%D0%B8%D1%88%D0%BA%D0%BE/", "text": "\n                    \nОще един столетник в община Дупница отпразнува своя рожден ден. Това е Стоян Грозденин от село Баланово, който събра десетки роднини, гости и приятели в своята къща. Сред поканените бяха кметът на общината инж. Методи Чимев и заместникът му Крум Милев, които го дариха с плакет, поздравителен адрес, торта и парична сума. Със заповед на военния министър на бай Стоян бе връчен знак заради участието му като войник във Втората световна война. Плакети и подаръци той получи и от други военни организации. Кметът на селото Явор Митов пък дари дядо Стоян с общ подарък от всички жители.\n\nСтолетникът се радва на 3 дъщери, 6 внуци, 8 правнуци и едно пра пра внуче. \"Цял живот е работил като снабдител и бригадир в тогавашния Селкоп в селото и е познат от всички в региона с позитивизма си, доброто отношение към всички и работохолизма. Дори и на тези години е със страхотно чувство за хумор\", коментира Митов.\nЛюбопитна подробност е, че бай Стоян е бил цял живот заклет вегетарианец. „Дали на това се дължи дълголетието му или защото винаги е бил страшно деен човек, не знаем. Факт е това, че в рамките на няколко месеца втори жител на Дупнишко празнува стогодишен юбилей“, коментираха още от общинската администрация.\n\n                    ", "date": "2018.04.27", "title": "Вегетарианец чукна 100 годишен юбилей в Дупнишко"}
{"url": "http://www.monitor.bg/a/view/87679-%D0%A1%D1%8A%D0%B4%D1%8A%D1%82-%D0%BF%D0%BE%D0%BF%D0%B0%D1%80%D0%B8-%D0%BC%D0%B5%D1%80%D0%B0%D1%86%D0%B8%D1%82%D0%B5-%D0%BD%D0%B0-%D0%91%D0%93-%D0%9C%D0%B0%D0%B4%D0%BE%D1%84-%D0%B4%D0%B0-%D1%81%D0%BF%D1%8A%D0%BD%D0%B5-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%9A%D0%A2%D0%91/", "text": "Следващото заседание е на 9 май\n                    Апелативният специализиран съд постанови, че няма основания делото за източването на Корпоративна търговска банка да бъде прекратено и то може да продължи по същество. Определението на съда бе публикувано вчера на страницата на институцията, то е окончателно и не подлежи на обжалване. По този начин нескончаемите мераци на БГ Мадоф Цветан Василев да се отърве от наказателна отговорност за източените от него 4,7 млрд. лв. от КТБ бяха попарени.\n\nВасилев се укрива в Белград вече четвърта година и всячески се опитва да спъне хода на делото срещу него. Един от триковете му беше, че при разпоредителното заседание в спецсъда адвокатите му поискаха делото да се прекрати, тъй като той не можел да се яви лично, понеже в Белград течала процедура по екстрадицията му. Наглостта на мустакатия банкер беглец да иска спиране на делото, понеже не може да се яви, при положение че самият той е отговорен това да не се случи, не беше приета като основание от съда и беше даден ход на делото. Адвокатите на БГ Мадоф обаче обжалваха решението, но сега то бе потвърдено на втора инстанция. Така на 9 май делото трябва да продължи по същество с изчитане на обвинителния акт, който е с обем 15 000 страници. Василев и още 17 души са обвинени, че като организирана престъпна група, водена от самия БГ Мадоф, са извършили стотици длъжностни престъпления, довели до източването на парите на вложителите в банката.\n                    ", "date": "2018.04.27", "title": "Съдът попари мераците на БГ Мадоф да спъне делото за КТБ"}
{"url": "http://www.monitor.bg/a/view/36810-3-%D0%BC%D0%BB%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D1%85%D0%B0%D1%80%D1%87%D0%B0%D1%82-500-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%B8%D0%B3%D1%80%D0%B8-%D0%BD%D0%B0-%D0%BA%D1%8A%D1%81%D0%BC%D0%B5%D1%82%D0%B0/", "text": "\n                    57 процента от българите или над 3 милиона участват в игри на късмета, макар и с различна честота. 43% пък са тези, които твърдят, че не играят такива игри. Това сочат данните от проучване на „Галъп интернешънъл“. Средно играещите у нас харчат по 15 лв. на месец. Най-общата калкулация показва, че за такъв тип игри хората явно харчат по около половин милиард на година. Това е приблизително колкото 5% от ежедневните харчове за хранителни стоки и стоки за бита, например.\n\nОгромното мнозинство – 86%, от играещите свидетелстват, че никога не са печелили сума, която да смятат за значима. Сред останалите пък личат най-вече хора печелили до 99 лв. За по-големи суми свидетелстват малцина, а само 1% от общо всички запитани в изследването твърдят, че са печелили суми над 5 хил. лв\n\nМнозинство от 68% казват, че не познават човек, който да е спечелил значителна сума. Още по-голямо мнозинство – 81% - смятат, че да се спечели значима сума в такива игри не е лесно. 9% са на обратното мнение, а останалите се колебаят. Данните свидетелстват, че общественият разум и предпазливост по-скоро са запазени, въпреки немалките нива на социално недоволство.\n\n42% от българите смятат, че в живота у нас може да се успее преди всичко с повече късмет. 53% смятат, че се успява преди всичко с повече работа. Делът от 42% не е малък и свидетелства за важни народопсихологически особености, за качеството на живот на мнозина у нас, както и за усещането за несправедливост.\n\nНа този фон 5% от запитаните твърдят, че редовно играят игри като тото, лотария, посягат към форми на хазарт и т.н. Те се равняват условно на близо 300 хиляди души. Тези хора харчат средно по 43 лв месечно за такъв тип игри.\n\n19% пък (или над 1 млн.) казват, че играят от време на време и харчат средно по 21 лв. месечно. Играещите много рядко са 33% (над 1.8 млн.) и влагат по 9 лв на месец в това.\n                    ", "date": "2018.04.27", "title": "3 млн. българи харчат 500 млн. лева за игри на късмета "}
{"url": "http://www.monitor.bg/a/view/70023-%D0%A1%D0%BB%D1%8A%D0%BD%D1%86%D0%B5-%D0%B4%D1%8A%D0%B6%D0%B4-%D0%B8-%D0%B2%D1%8F%D1%82%D1%8A%D1%80-%D0%B4%D0%BD%D0%B5%D1%81/", "text": "\n                    \nДнес ще бъде предимно слънчево, но около и след обяд отново ще се развива купеста и купесто-дъждовна облачност. На места в планинските райони и в източната половина на страната ще има краткотрайни валежи и гръмотевици. Вятърът от северозапад временно ще се усили, по-късно през деня в източните райони ще се ориентира от север-североизток. Максимални температури между 24° и 29°, в София около 25°. Това съобщи дежурният синоптик от НИМХ Христо Христов за \"Фокус\".\n\nНад Черноморието ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици. Максималните температури ще са 20-25°. Температурата на морската вода е 14-15°. Вълнението на морето ще бъде 1-2 бала.\n\nВ планините преди обяд ще е слънчево, но след пладне ще се развива купеста и купесто-дъждовна облачност и до вечерта на много места ще превали и прегърми. Ще духа до умерен вятър от север-северозапад, който в масивите от Западна България ще се ориентира от югоизток. Максималната температура на височина 1200 метра ще е около 19°, на 2000 метра – около 12°.\n\n                    ", "date": "2018.04.27", "title": "Слънце, дъжд и вятър днес  "}
{"url": "http://www.monitor.bg/a/view/25147-%D0%9C%D1%82%D0%B5%D0%BB-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B0-xiaomi-redmi-5-plus/", "text": "\n                    Мтел, част от A1 Group, започва да предлага смартфона Xiaomi Redmi 5 Plus. Смартфонът е наличен в търговската мрежа на Мтел за 8,99 лева на месец или за 159,99 лева в брой с абонаментен план Мтел без граници 5XL. \n\nКорпусът на Redmi 5 Plus е изграден от метални панели с извити ъгли. Дисплеят е 5.99-инчов със съотношение на екрана 18:9 и резолюция FHD+ (2160х1080). Това позволява визуализирането на повече съдържание без реалният размер на устройството да се променя. Смартфонът се отличава с елегантен дизайн и се предлага в стилно черно и небесно синьо.\n\nМоделът се отличава с мощна 4000 mAh батерия, която има и функция за оптимизация на разхода на енергия. Благодарение на това Redmi 5 Plus може да издържи в режим на готовност в продължение на 17 дни. Телефонът може да работи до 4 часа с оставащи 20% батерия.\n\nНовият модел на Xiaomi разполага с 12MP основна камера. Селфи камерата е 5MP и има функцията да смекчава тона на лицето, подчертава очите и изглажда дребните несъвършенства по кожата за по-добро качество на кадрите. Допълнително предимства на предната камера е, че прави отлични снимки и при ниска осветеност.\n\nXiaomi Redmi 5 Plus работи с 2.0GHz осемядрен процесор Qualcomm® Snapdragon™. Вътрешната памет на модела е 32GB, като може да се увеличи до 128GB с помощта на microSD карта. Оперативна памет на Redmi 5 Plus е 3 GB.\n                    ", "date": "2018.04.27", "title": "Мтел започва да предлага смартфона Xiaomi Redmi 5 Plus"}
{"url": "http://www.monitor.bg/a/view/9857-%D0%A1%D1%8A%D0%B4%D1%8F%D1%82-%D0%B1%D1%80%D0%B5%D0%B7%D0%BD%D0%B8%D1%88%D0%BA%D0%B0-%D0%B0%D0%B4%D0%B2%D0%BE%D0%BA%D0%B0%D1%82%D0%BA%D0%B0-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0/", "text": "\n                    Изправят на подсъдимата скамейка 42-годишна жена от Брезник, която се представяла за адвокатка в интернет. В началота на тази година жената, която няма юридическо образование се представила за адвокат от името на известна кантора в столицата и въвела в заблуждение 29-годишна жена от софийското село Гурмазово. Връзката между двете жени се осъществила през интернет. Потърпевшата имала нужда от юридическа консултация и дело за бащинство и издръжка на дете. 42-годишната Г.И. поела ангажимент да я представлява и получила авансово за това сумата от 2000 лева. Когато 29-годишната жена разбрала, че нещата не вървят, подала сигнал в полицията. Органите на реда провели множество действия по започнатото разследване. 42-годишната жена е привлечена като обвиняема и й е наложена мярка за неотклонение „задържане под стража“. Осъждана е за подобно престъпление с влязла в сила условна присъда. Работата продължава съвместно с Районна прокуратура – Брезник, обявиха от ОДМВР - Перник.\n                    ", "date": "2018.04.27", "title": "Съдят брезнишка „адвокатка“ за измама"}
{"url": "http://www.monitor.bg/a/view/59265-%D0%9F%D0%BB%D0%B0%D1%89%D0%B0%D0%BC%D0%B5-%D0%BD%D0%BE%D1%89%D0%BD%D0%B8%D1%8F-%D1%82%D1%80%D1%83%D0%B4-%D0%BD%D0%B0-%D0%BC%D0%B5%D1%82%D0%B5%D0%BE%D1%80%D0%BE%D0%BB%D0%BE%D0%B7%D0%B8%D1%82%D0%B5-%D1%81-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D1%82%D0%BE%D0%BA-%D0%B8-%D0%B3%D0%BE%D1%80%D0%B8%D0%B2%D0%BE/", "text": "Ако колегите прекратят работа, 37-те станции ще бъдат разграбени   * Обидени сме, защото ни изкараха най-слабия институт на БАН\n                    \n\n\n- Първо, нека уточним, че протестите не ги организирам аз, а има сформиран щаб, който се занимава с това. А защо се стигна дотук? Всъщност за БАН досега винаги на дневен ред е стоял проблемът с недофинансирането. И когато става дума за всички учени, хората някак си се отнасяха с разбиране. Дори като ръководител винаги съм се стремял да мотивирам колегите, за да може обществото да разбере, че има полза от нашата дейност. Затова и винаги сме се надявали, че ще получим достойни заплати. Тази година това се случи и както знаете, правителството още преди няколко месеца целево отпусна още 15 милиона лева, считайки, че БАН е в тежко финансово състояние. Това представлява 25% увеличение на субсидията и хората с пълно право очакваха, че в Института ще получим поне средното увеличение за академията. В резултат на разпределението на средствата, което става по определени критерии, получихме увеличение спрямо бюджета за миналата година под 12%, при средно за БАН 25%. Същевременно в други институти имаше около 50% скок на възнагражденията. Беше декларирано, че разпределението е в резултат на научната дейност. За нас това е обидно, защото излиза, че сме слабият институт в БАН и с най-ниски научни показатели. По този начин на разпределение на парите 80% от средствата се отпускат за научни публикации. А за приложната научна дейност, която по устава на БАН е напълно равнопоставена на фундаменталната научна, бяха отделени само 5% от средствата. Както виждате, съотношението е 16:1, което предопредели и този резултат. Още при разглеждането на въпроса изразихме нашето становище. Предупредихме ръководството на БАН до какво ще доведе един такъв подход. Все пак бюджетът не е просто упражнение по аритметика.\n\n\n\n- Няма как да искаме преразпределение, защото на 16 април парите бяха окончателно отпуснати на институтите. Освен това БАН е автономна организация, така че едва ли някой може да се намеси отвън що се отнася до начина на разпределение на средствата.\n\n\n\n- Да, 80% са свързани с публикационна дейност и цитирания, а 5% за дейности, пряко обслужващи държавата и обществото. Към тях спада и нашият институт. Така тази година не получаваме финансиране като всеки институт в БАН и плюс това – 1,3 млн. лева, с които трябва да издържаме националната метеорологична служба. В момента имаме дефицит от 1,1 млн. лева, които са за задължителни плащания, като нощен труд, охрана и поддръжка на 37 станции и обсерватории, които иначе ще бъдат разграбени, за поддръжка на системата за ранно предупреждение. Тя обслужва всички структури на държавата, които действат при условия на природни бедствия и планират своите действия на базата на тези прогнози.\n\n\n\n- 220 души са на денонощен режим на работа. Това е цялата мрежа, в която се правят измервания. За да има прогноза, трябва да има данни. Тези данни се предават към световните центрове за времето. Действително в националната хидрометерологична служба след това на базата на тези прогнози правим собствени числени модели с по-детайлни прогнози. Знаете, че в момента има контролирано изпускане на язовири, но то се случва на базата на прогноза, която сме направили. Това са все дейности, които не са известни на широката публика, но са много важни за някои сектори. Аз съм постоянен представител на страната в световната метеорологична организация и мога да кажа, че никъде този институт не се финансира като научна организация въз основа на брой статии.\n\n\n\n- Нашите заплати са най-ниските в БАН. След увеличението от 2018 година средната ни основна работна заплата в института е 569 лева.\n\n\n\n- В момента колегите изчакват да видят какво ще се случи, но тяхното търпение не е безгранично. Знаете, че дълги години имаше сериозно недофинансиране. Сега към този проблем се добави и обидата. Аз направих това, което зависи от мен. Написах писма до осем министри, чиито структури ние пряко обслужваме, и с молба за съдействие. Искаме по същия начин, както по Закона на водите, да ни бъде осигурено програмно целево финансиране за дейността ни като национална метеорологична служба и то да не минава през БАН.\n\n\n\n- Съвсем реална е опасността, защото дефицитът ни е над 1 милион лева.\n\n-\n\n- Плащаме го с тези 1,3 млн. лева, които са предвидени за електроенергия, горива, комуникации, консумативи и др.\n\n\n\n- Тогава трябва да прекратим работа. Ако заявя, че няма средства за нощен труд и колегите ми спрат да работят, знаете ли какво ще последва? На първо място, че 37-те станции ще останат от 17 часа вечерта до 8 сутринта без охрана. Така че тези станции ще бъдат разграбени за много кратко време. А аз няма как да спра комуникациите, защото какъв е смисълът от измерването в мрежата, когато тези данни стават на място и не могат да бъдат представени на хората. Затова осигуряваме средства за всички дейности, черпейки от тези, за които имаме отпуснати пари, за да можем да работим. Чакаме решение на правителството какво ще предприеме. Много е неприятно, защото едва ли не излиза, че влизаме в ролята на рекетьори. Все пак правителството отпусна 15 млн. лева на БАН. Те бяха разпределени, а сега излиза, че отново искаме пари.\n\n\n\n- Не бива да се бъркат двете неща. По отношение на науката учените в НИМХ могат да се конкурират с всички останали в БАН, получавали сме възможно най-високите международни оценки. В НИМХ работят 1280 души, от които 80 са учени. Не може тези 80 учени да изкарат с публикации парите на останалите 1200. В другите институти съотношението е на 80 учени - 40 души персонал. Така че този критерий не е правилен. Хората, заети с оперативната дейност, няма как да пишат статии. Работата им е да измерват, да обработват данните, да изпращат информация. Когато държавата поиска от нас информация за състоянието на язовирите, ние няма как да им изпратим публикация за снеготопенето в Рила. Това е несериозно.\n\n\n\n- Дългосрочната прогноза вече не зависи от нас, а от реакцията на управляващите. Засега трябва да закърпим положението до края на годината, но е важно какъв сигнал ще се даде за в бъдеще. След около 15 дни нещата ще са ясни и предполагам, че тогава колегите ще решат какво ще предприемат. Тогава вече ще се прочуем и навън, защото за първи път страна ще трябва да закрие националната си метеорологична служба.\n\n \n\n\n\nРоден е на 23 ноември 1954 г. в София\n\nИзучавал е физика и метеорология в Софийския университет „Св. Климент Охридски\"\n\nОт 2006 г. насам е синоптик в НИМХ към БАН и работи в областта на изготвяне на краткосрочни прогнози за времето и предупреждения за опасни и особено опасни явления на територията на България, изготвяне на месечните метеорологични прогнози за България\n\n \n\n \n\n\n \n                    ", "date": "2018.04.27", "title": "Плащаме нощния труд на метеоролозите с парите за ток и гориво"}
{"url": "http://www.monitor.bg/a/view/7078-%D0%A1%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5-%D0%BD%D0%B0-%D0%B4%D0%B2%D0%B5%D1%82%D0%B5-%D0%9A%D0%BE%D1%80%D0%B5%D0%B8/", "text": "\n                    Сестрата на севернокорейския ръководител Ким Чен Ун - Ким Йо Чен, включена в делегацията на КНДР за днешната среща на върха, предложи по време на течащите преговори между двамата лидери да се ускори обединението на двете Кореи. Това съобщи на брифинг Юн Йон Чан, прессекретарят на южнокорейския президент. \n\n\"Ким Йо Чен каза, че трябва да се ускори обединението на Корея\", посочи говорителят и допълни, че тази ремарка била посрещната с одобрителен смях от всички присъстващи на преговорната маса.\n\nПрезидентът на Южна Корея Мун Дже Ин предложи на севернокорейския си колега да бъдат свързани железниците на двете страни, посочи още Юн Йон Чан.\n\n\"Президентът Мун отбеляза, че това би осигурило съществен принос към икономическото сътрудничество между двете страни\", каза той.\n\n\n\nПроектът за междукорейска жп линия е обсъждан от ръководствата на двете държави и по-рано, но все още не е осъществен. Той предвижда в бъдеще и свързване на корейските железници с руската Транссибирска жп магистрала, което ще даде възможност товари от Корейския полуостров да се доставят в Европа много по-бързо.\n\nКим Чен Ун и Мун Дже Ин се срещнаха на военно-демаркационната линия и си подадоха ръце. Пресичайки границата в пограничния пункт Панминчжон, Ким Чен Ун стана първият севернокорейски лидер от 1953 г., посетил Южна Корея. Историческото събитие бе излъчвано на живо за журналисти в Коян, близо до границата между двете корейски държави. През деня двамата ръководители ще обсъждат въпроси, свързани с подобряване на отношенията между Севера и Юга, мира и перспективите за обединение. Северна Корея обяви на 21 април, че спира опитите с ядрени оръжия и балистични ракети, както и че закрива ядрения полигон в Пунгери. След междукорейската среща на върха в Панминчжон, се обсъжда възможността за провеждане на среща на Ким Чен Ун с президента на САЩ Доналд Тръмп.\n\nПредложението на Ким Чен Ун президентът на Юга Мун Дже Ин да прекрачи демаркационната линия и да стъпи на севернокорейска земя бе направено спонтанно, информира говорителят на южнокорейския лидер.\n\n\"Щом Ким Чен Ун мина откъм южнокорейската страна на границата, президентът Мун запита риторично кога ще може и той да стъпи в Северна Корея. Ким Чен Ун отговори мигновено: \"Може би ей сега\" и хвана президента за ръка с покана да го последва отвъд демаркационната линия\", посочи той.\n\nЮжнокорейският президент го стори без колебание, след което двамата държавни лидери известно време позираха пред камерите, стоейки вече в севернокорейската част на зоната.\n\nЛидерът на КНДР призна на границата пред южнокорейския си колега, че е впечатлен от срещата с него на \"подобно историческо място\". \"Много се радвам на тази среща, не можах да сдържа своя ентусиазъм. Много съм впечатлен, че се срещнахме на подобно историческо място и че президентът Мун пристигна тук, за да ме посрещне лично на демаркационната линия\", цитира негови думи телевизия Ен Ейч Кей.\n                    ", "date": "2018.04.27", "title": "Сестрата на Ким Чен Ун предложи обединение на двете Кореи"}
{"url": "http://www.monitor.bg/a/view/6626-%D0%91%D1%80%D0%B0%D0%B4-%D0%9F%D0%B8%D1%82-%D0%BF%D1%80%D0%B0%D0%B2%D0%B8-%D1%84%D0%B8%D0%BB%D0%BC-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Две големи холивудски продуцентски компании придобиха правата за заснемането на филм за сексскандала на десетилетието с продуцента Харви Уайнстийн. Цялата история беше разкрита от вестник \"Ню Йорк Таймс\" и спечели на авторите си Джоди Кантор и Меган Тухей, както и на редакторката им Ребека Корбет, награда Пулицър. Лентата ще проследява цялото разследване на журналистите, което обхваща десетилетия сериозни сексуални обвинения срещу един от най-силните продуценти в Америка.\n\nПравата вече са ръцете на Брад Пит и компанията му Plan B, продуцирала филма, носител на „Оскар“ „12 години в робство“. Другият голям продуцент е Меган Елисън и нейната Annapurna Pictures.\n\nПо ирония на съдбата Харви Уайнстийн е казал още в първото си обръщение към „Ню Йорк Таймс“: „Историята звучи добре, искам да купя филмовите права“. Много скоро след тези реплики обаче е изгонен от собствената си компания, която дори носи името му, а фирмата в момента е обявена в банкрут.\n\nУайнстийн е обвинен от повече от 80 жени, и срещу него се води разследване на най-малко четири места, между които Ню Йорк, Лос Анджелис и Лондон.\n                    ", "date": "2018.04.27", "title": "Брад Пит прави филм за скандала \"Уайнстийн\""}
{"url": "http://www.monitor.bg/a/view/70177-%D0%92%D0%BE%D0%B5%D0%BD%D0%BD%D0%B8-%D0%B4%D0%B0%D1%80%D0%B8%D1%85%D0%B0-%D0%BA%D1%80%D1%8A%D0%B2-%D0%B7%D0%B0-%D1%85%D0%B5%D0%BC%D0%B0%D1%82%D0%BE%D0%BB%D0%BE%D0%B3%D0%B8%D1%8F%D1%82%D0%B0-%D0%BD%D0%B0-%D0%92%D0%9C%D0%90/", "text": "\n                    \nВоеннослужещи от 61-ва Стрямска механизирана бригада в Карлово и от военното формирование - Враца се включиха за пореден път в кръводарителските акции на Центъра по трансфузионна хематология на Военно-медицинска академия, съобщиха от лечебното заведение.\n\nБлизо 6000 са кръводарителите в Кръвния център на ВМА през 2017 г., като половината от тях са военнослужещи и цивилни служители от подразделенията на Българската армия. Само за последните дни около 250 души от поделенията в Карлово и Враца се включиха в тази благородна кауза, коментира полк. проф. д-р Румен Попов – началник на Центъра по трансфузионна хематология.\n\nКръводарителските акции във военните формирования са целогодишни и се извършват по предварително утвърден график. Военнослужещите споделят, че за тях това не е задължение, а дълг.\n\nНие винаги сме оценявали високо това, което правят българските военнослужещи. Искам да изкажа едно голямо благодаря за техния високохуманен жест, защото по този начин те не само помагат на пациентите на ВМА и спасяват животи, но са и пример за насърчаване на безвъзмездното кръводаряване, допълва проф. Попов.\n\nПо думите му, нуждаещите се от кръв и кръвни биопродукти стават все повече поради промяната в патологията.\n\nВъв ВМА периодично се организират кампании с цел насърчаване на безвъзмездното кръводаряване. Такава предстои и в началото на месец юни, когато ще бъде отбелязан и Международният ден на кръводарителя. Извън тези кампании, всеки желаещ може да го направи в Кръвния център на ВМА, всеки ден от 8.00 до 16.00 часа.\n\n                    ", "date": "2018.04.27", "title": "Военни дариха кръв за хематологията на ВМА "}
{"url": "http://www.monitor.bg/a/view/62295-%D0%A2%D0%B5%D0%BD%D0%B8%D1%81-%D0%BC%D0%B0%D1%87%D0%BE%D0%B2%D0%B5%D1%82%D0%B5-%D0%BE%D1%82-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BF%D1%80%D1%8F%D0%BA%D0%BE-%D0%BF%D0%BE-mtel-sport-1-%D0%B8-%D0%BD%D0%B0-ppvmtelbg/", "text": "\n                    Полуфиналите и финалният двубой на тенис турнира от сериите ATP 500 турнира в Барселона ще са акцентът в уикенд програмата на спортните канали на Мтел. Надпреварата в испанския град е сред любимите на световния №1 Рафаел Надал, който ще преследва невероятната 11-а титла на корта, който носи неговото име. Сред най-сериозните опоненти на левичаря от Манакор са българинът Григор Димитров и австриецът Доминик Тийм.\n\nЗа първата ракета на България Григор Димитров обаче решаващата стъпка към тази фаза на надпреварата е мачът днес с Пабло Кареньо Буста, който е с начален час 15.00 по Mtel Sport 1.\n\nПолуфиналите в Барселона са в събота с начален час 14:30 и 17:00 в ефира на Mtel Sport 1, а финалът – в неделя от 17:00 часа по Mtel Sport 1 и като Pay-per-view на https://ppv.mtel.bg.\n\nТри кръга преди края на руската Премиер лига \"Локомотив\" (Москва) изглежда сигурен шампион, но цели три отбора зад столичните „железничари“ имат амбиции за второто място и участието в Шампионската лига. В неделя от 14.00 часа третият във временното класиране \"Спартак\" (Москва) ще гони задължителни три точки при гостуването си на Амкар Перм. От 16.30 часа четвъртият \"Зенит\" посреща вторият ЦСКА (Москва), а разликата между двата отбора е едва 2 точки. Двете дербита от руската Премиер лига са пряко в ефира на Mtel Sport 2.\n\nПлейофите в Националната хокейна лига на Северна Америка (НХЛ) навлязоха в решителната си фаза с полуфиналните двубои в двете конференции. В събота и неделя вечер от 22.00 часа Mtel Sport 2 ще излъчи пряко първите мачове от сериите в Източната конференция. В събота сблъсъкът е между \"Тампа Бей\" Лайтнинг и \"Бостън\" Бруинс, а в неделната вечер е време за превърналия се в класика през последното десетилетие двубой между \"Вашингтон Кепитълс\" на Александър Овечкин и \"Питсбърг\" Пенгуинс на Сидни Кросби.\n                    ", "date": "2018.04.27", "title": "Тенис мачовете от Барселона - пряко по Mtel Sport 1 и на ppv.mtel.bg"}
{"url": "http://www.monitor.bg/a/view/66271-%D0%A2%D1%80%D1%8A%D0%BC%D0%BF-%D0%BF%D0%BB%D0%B0%D1%88%D0%B8-%D1%81%D1%8A%D0%BF%D0%B5%D1%80%D0%BD%D0%B8%D1%86%D0%B8-%D0%BD%D0%B0-%D0%A1%D0%90%D0%A9-%D0%B7%D0%B0-%D0%9C%D0%BE%D0%BD%D0%B4%D0%B8%D0%B0%D0%BB-2026/", "text": "\n                    \n\nПрезидентът на САЩ Доналд Тръмп подкрепи по доста странен начин общата кандидатура на САЩ, Канада и Мексико за домакинство на световното първенство по футбол през 2026 г. и заяви, че ще бъде срамно, ако тя не бъде подкрепена от партньорите на страната. Нещо повече, държавният глава обяви, че ще предприеме мерки срещу страните, които не гласуват за САЩ. \"САЩ подават СИЛНА кандидатура заедно с Канада и Мексико за световното през 2026 година. Ще е жалко и срамно, ако държави, които ние винаги подкрепяме, сега се обърнат срещу кандидатурата ни. Защо ние да подкрепяме тези държави, ако те не ни подкрепят (включително и в ООН)?\", написа Тръмп в \"Туитър\".\n\nЗа последно САЩ бяха домакин на световното първенство по футбол през 1994 година, когато България се пребори за четвъртото място. Друг кандидат за домакин на Мондиала през 2026 г. е Мароко. Африканската държава ще бъде подкрепена от страните от своя континент, както и от тези от Близкия и Средния изток. Президентът на френската футболна федерация Ноел льо Гре също заяви, че ще подкрепи африканската държава. Мароко ще получи глас и от Русия. Гласуването ще бъде на 14 и 15 юни.\n\n\n \n\n\n \n                    ", "date": "2018.04.27", "title": "Тръмп плаши съперници на САЩ за Мондиал 2026"}
{"url": "http://www.monitor.bg/a/view/74536-%D0%91%D0%B5%D1%88%D0%B8%D0%BA%D1%82%D0%B0%D1%88-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D0%B4%D0%BE%D0%B8%D0%B3%D1%80%D0%B0%D0%B5-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB%D0%B0-%D0%B7%D0%B0-%D0%BA%D1%83%D0%BF%D0%B0%D1%82%D0%B0/", "text": "\n                    \n\n“Бешикташ” обяви на официалния си сайт, че няма да доиграе полуфиналната среща за Купата на Турция с “Фенербахче” като отговор на решението на футболната федерация. Припомняме, че двубоят беше прекратен в 60-ата минута при нулево равенство заради серия инциденти, предизвикани от привържениците на “Фенербахче”. Един от пострадалите бе треньорът на “Бешикташ” Шеньол Гюнеш.\n\n\"Решихме да не вземем участие в мача, който трябва да се състои на 3 май\", обявиха \"черните орли\". От клуба определят решението на федерацията срещата да се доиграе като \"неочаквано\" и \"тъжно\". Ръководството на „Бешикташ“ добавя, че решението е продиктувано от реакцията на феновете на клуба, които призоваха за бойкот на мача. Първата среща между двата гранда завърши 2:2 и ако „Бешикташ“ не се яви в доиграването на реванша, ще бъдат елиминиран служебно.\n\n\n \n\n\n \n                    ", "date": "2018.04.27", "title": "“Бешикташ“ отказа да доиграе полуфинала за купата"}
{"url": "http://www.monitor.bg/a/view/43785-%D0%A2%D0%BE%D0%BF%D0%BF%D0%B5%D1%87%D0%B0%D0%BB%D0%B1%D0%B0%D1%82%D0%B0-%D0%B7%D0%B0-%D1%82%D0%B8%D1%80%D0%B0%D0%B6-33-%D0%B5-22-305-%D0%BB%D0%B5%D0%B2%D0%B0-%D0%BE%D1%82-5-%D0%BE%D1%82-35/", "text": "\n                    \nЦели 22 305,90 лева спечели тото любител от играта \"5 от 35\". Той е ударил единствената петица във II теглене за 21 707,30 лева1 плюс 6 четворки по 90,90 и 14 тройки по 3,80. Заложил е на система №3 в 1 област, обикновено попълване (по 5 числа) в други 3 и на 1 комбинация за \"Тото Джокер\" за 16,70 лв. В I теглене петиците пък са 6 по 3617,90 лева. С фиш за \"5 от 35\" - 6 числа пълно комбиниране (ПК) и 4 комбинации за \"Тото Джокер\" за 3,80 лв. беше спечелена и най-голямата сума от \"джокера\" - 20 116,80 лева. Та е от единствената тройка за 20 057,40 лв. и 3 двойки по 19,80.\n\nДжакпотът в \"6 от 49\" порасна с нови 58 059,27 лева и достигна 3 448 585,93 лева, след като никой не уцели шестица. Затова пък трима късметлии имат петици по 6451 лева. Този джакпот ще скочи до тираж №34 поне с още 70 000. в \"6 от 42\" с последните 14 956,17 лв. се събраха 599 161,23 лева, а се чакат още към 20 000. в \"5/50 - 1/12 Зодиак\" си стоят непроменящите се (поне докато никой не улучи 5+1) 3 млн. лева. В \"Рожден ден\" пък ще има към 27 000. Така общата сума в тях ще надхвърли 7 165 000.\n\n \n\n\n\n\"6 от 49\": Числа - (10, 13, 21, 34, 39, 48); 6 - няма, 5 - 3 по 6451,00 лв., 4- по 76,50 лв., 3 - по 4,50 лв.; ДЖАКПОТ: 3 448 585,93 лв.\n\n\"6 от 42\": Числа - (7, 18, 26, 33, 35, 40); 6 - няма, 5 - 10 по 872,40 лв., 4 - по 25,40 лв., 3 - по 2,50 лв.; ДЖАКПОТ: 599 161,23 лв.\n\n\"5 от 35\": I теглене - (13, 15, 19, 27, 35); 5 - 6 по 3617,90 лв., 4 - по 51,80 лв., 3 - по 3,20 лв.; II теглене - (3, 12, 22, 26, 30); 5 - 1 от 21 707,30 лв., 4 - по 90,90 лв., 3 - по 3,80 лв.\n\n\"5/50 - 1/12 Зодиак\": Числа - (25, 26, 42, 45, 46); Зодия 3 - Близнаци; 5+1 - няма, 5 - няма, 4+1 - няма, 4 - няма, 3+1 - 12 по 100,00 лв., 3 - 101 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n\"Тото Джокер\": Позиции - (1, 5, 6); Цифри – (9, 6, 1); 3 - 1 от 20 057,40 лв., 2 - 1013 по 19,80 лв.; ДЖАКПОТ: 0,00 лв.\n\n\"Рожден ден\": Година 56, месец 03, дата 20, ден 3; I група - няма, II - 1 от 469,90 лв., III - 2 по 188,00 лв., IV - 2 по 117,50 лв., V - 12 по 19,60 лв., VI - 7 по 26,90 лв., VII - 20 по 11,80 лв., VIII - 54 по 3,50 лв., IX - 41 по 6,90 лв., X - 80 по 4,10 лв., XI - по 1,70 лв., XII - по 1,90 лв., XIII - по 2,10 лв., XIV - по 1,20 лв., XV - по 1,00 лв.; ДЖАКПОТ: 25 966,50 лв.\n\n\n \n                    ", "date": "2018.04.27", "title": "Топпечалбата за тираж №33 е 22 305 лева от \"5 от 35\""}
{"url": "http://www.monitor.bg/a/view/38064-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D1%81-%D0%BF%D0%BE%D0%BA%D0%B0%D0%BD%D0%B0-%D0%B4%D0%B0-%D1%82%D1%80%D0%B5%D0%BD%D0%B8%D1%80%D0%B0-%D0%B2-%D0%90%D1%80%D1%81%D0%B5%D0%BD%D0%B0%D0%BB/", "text": "Британецът се възхищава на Арсен Венгер\n                    \nЧетирикратният световен шампион във Формула 1 Люис Хамилтън заяви, че е получил покана от мениджъра на любимия си „Арсенал“ Арсен Венгер да се включи в някоя от тренировките на лондончани.\n\n\"Имал съм привилегията да се срещна няколко пъти с Арсен Венгер. Той дори ме покани да се включа в някоя от тренировките на отбора, но аз все още не съм го направил. Винаги е бил много любезен и добронамерен и беше страхотно да се срещна с боса на моя отбор\", коментира британският пилот.\n\nХамилтън, който обясни, че подкрепя „Арсенал“ от 5-годишен, не крие възхищението си от Венгер, който води лондончани повече от две десетилетия.\n\n\"Неговата лоялност през всичките тези години, в периоди на възходи и падения, е изключителна. Въпреки всичко, той остана верен на ценностите си и продължи да се бори за това, в което вярва. Мисля, че е невероятно\", коментира състезателят.\n\nВенгер напуска \"Емиратс\" в края на сезона след 22 години на кормилото на отбора.\n\n\n\nХамилтън коментира и ситуацията с неговия договор с „Мерцедес“, който изтича в края на годината. „Аз го казах, от отбора също го казаха, че искат да продължим заедно, така че нещата са прости. Не съм човек, който ще заяви: \"Със сигурност ще бъда в отбора и през следващата година\", а след това да не остана. Така че, трябва просто да финализираме нещата и да подпишем\", заяви Хамилтън.\n\nКакто е ясно, преди време и друга голяма спортна звезда – Юсейн Болт, направи тренировка с футболен отбор. Светкавицата, който прекрати състезателната си кариера в леката атлетика, проведе едно занимание с „Борусия“ (Дортмунд), въпреки че голямата му мечта е да заиграе в „Манчестър Юнайтед“.\n\n\n \n                    ", "date": "2018.04.27", "title": "Хамилтън с покана да тренира в „Арсенал“"}
{"url": "http://www.monitor.bg/a/view/65510-10-%D0%BE%D1%82-%D0%90%D1%82%D0%BB%D0%B5%D1%82%D0%B8%D0%BA%D0%BE-%D0%BD%D0%B5-%D1%81%D0%B5-%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D0%90%D1%80%D1%81%D0%B5%D0%BD%D0%B0%D0%BB/", "text": " Симеоне: Играчите показаха, че имат топки\n                    \n\n“Арсенал“ и „Атлетико“ (Мадрид) оставиха за реванша развръзката на полуфиналния си сблъсък от Лига Европа. В първата среща на „Емирейтс“ гостите успяха да измъкнат равенство 1:1, с което повишиха шансовете си за краен успех. Това бе последен домакински евромач за треньора на „Арсенал“ Арсен Венгер, който напуска след края на сезона.\n\n“Атлетико“ игра почти цял мач в намален състав след изгонването на хърватина Шиме Върсалко още в 10-ата минута след червен картон. Александър Лаказет (61) даде аванс на „топчиите“, които доминираха при числения си превес, а в края Антоан Гризман (82) ги шокира с изравнителен гол. Реваншът на стадион „Уанда Метрополитано“ в Мадрид е на 3 май, а преди него двамата треньори признаха, че с леко предимство е „Атлетико“.\n\nНаставникът на „дюшекчиите“ Диего Симеоне бе наказан и изгледа двубоя от ложите, като бе изключително емоционален. „В тези 90 минути изживях впечатляващи емоции. Играчите са истински герои. Трябва да имаш топки, за да играеш по този начин 80 минути с човек по-малко. Те го показаха, за което им благодаря. В реванша ще ни бъдат нужни и феновете, които да заредят допълнително с позитивна енергия момчетата“, коментира Симеоне.\n\nКолегата му в „Арсенал“ Арсен Венгер пък съжали за изпуснатата победа и призна, че е много разочарован. \"Допуснахме гол от нищото. Сега обаче трябва да се възстановим от разочарованието и да се подготвим за следващия мач. Пропуснахме прекрасна възможност да спечелим. Вратарят им направи много спасявания, а в същото време показаха класа, че могат да отбележат с един-единствен шанс\", добави Венгер.\n\nВ другия полуфинал от надпреварата „Марсилия“ взе комфортен аванс от 2:0 срещу РБ „Залцбург“ преди реванша в Австрия. Флориан Товен (15) даде преднина на французите, а след почивката Клинтън Н‘Жие (63) оформи крайния резултат. Така на „Залцбург“ му остава отново да се надява на чудо на собствения си стадион, след като в 1/4-финалите падна от „Лацио“ с 2:4 и след това размаза съперника с 4:1 в Австрия.\n\n\n \n\n\n \n                    ", "date": "2018.04.27", "title": "10 от „Атлетико“ не се дадоха на „Арсенал“"}
{"url": "http://www.monitor.bg/a/view/49965-%D0%98%D0%BD%D0%B8%D0%B5%D1%81%D1%82%D0%B0-%D0%BE%D0%B1%D1%8F%D0%B2%D0%B8-%D0%BF%D1%80%D0%B5%D0%B7-%D1%81%D1%8A%D0%BB%D0%B7%D0%B8-%D0%B7%D0%B0-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0/", "text": "\n                    \n\nКапитанът на “Барселона” Андрес Иниеста официално обяви, че си тръгва от “Камп Ноу”. Навършващият през май 34 години футболист даде пресконференция, на която присъстваха почти всичките му съотборниците. Халфът пък не сдържа сълзите си в емоционалния момент, а медийната му изява на няколко пъти бе прекъсвана от аплодисменти. Героят на Испания си тръгва от „Барселона“ след 22 години и 31 трофея, като още този уикенд може те да станат 32, ако „Барса“ официализира спечелването на шампионата.„Искам да благодаря на абсолютно всеки, който бе с мен по време на тази приказка, сподели Иниеста. - Преди 22 години дойдох тук с една кола, а сега стоя пред вас заедно с най-прекрасния човек в моя живот – съпругата ми. Имах възможност да изживея вълшебни моменти, но за мен най-специален си остава дебютът ми срещу „Брюж“. След това всичките ми мечти станаха реалност. Ръководството и съотборниците ми опитаха да ме накарат да остана, но аз трябваше да бъда честен пред себе си, защото вече не мога да дам на клуба онова, което той заслужава. Колкото до бъдещето ми – никога няма да играя за отбор, който може да се изправи срещу „Барселона“, така че със сигурност опциите ще бъдат извън Европа“, допълни Иниеста. В близките седмици той обеща да разкрие повече за името на новия си клуб, който най-вероятно ще бъде от Китай.\n\n\n\n\n \n\n\n \n                    ", "date": "2018.04.27", "title": "Иниеста обяви през сълзи за раздялата"}
{"url": "http://www.monitor.bg/a/view/17513-%D0%9D%D0%B8%D0%BA%D0%BE%D0%BB-%D1%81%D1%8A%D0%B1%D0%B8%D1%80%D0%B0-%D0%BF%D0%BE%D0%B3%D0%BB%D0%B5%D0%B4%D0%B8-%D0%B2-%D0%91%D0%B5%D0%B2%D1%8A%D1%80%D0%BB%D0%B8-%D0%A5%D0%B8%D0%BB%D1%81/", "text": "\n                    \nНикол Шерцингер прикова всички погледи с появата миналата вечер на откриването на ресторант The Avra в Бевърли Хилс, Калифорния. Половинката на Григор Димитров бе заложила на черно-бяла рокля с асиметрична форма, излагаща на показ едното й бедро.\n\n39-годишната американска певица пристигна пред заведението с такси, а събралите се зяпачи се прехласнаха и оцениха по достойнство безкрайно дългите й крака. Тя бе оформила косата си на вълни, които свободна падаха покрай раменете.\n\nСред другите знаменитости, дошли на откриването на ресторанта, бяха едно от момичетата на Джеймс Бонд - Холи Бери, и колежката й от Холивуд Селма Блеър.\n\nИзглежда ангажиментите на Никол не са й позволили да изчака отиването на Григор в Барселона. Певицата бе в каталунската столица през уикенда и всички очакваха, че ще прекара няколко дни с любимия си там.\n\n \n\n\n \n                    ", "date": "2018.04.27", "title": "Никол събира погледи в Бевърли Хилс"}
{"url": "http://www.monitor.bg/a/view/47057-%D0%93%D1%80%D0%B8%D1%88%D0%BE-%D0%BE%D1%82%D0%BF%D0%B0%D0%B4%D0%BD%D0%B0-%D0%BD%D0%B0-14%D1%84%D0%B8%D0%BD%D0%B0%D0%BB-%D0%B2-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    \n\nГригор Димитров приключи участието си на АТР500 турнира на червени кортове в Барселона. В среща от четвъртфиналите българинът отстъпи с 3:6, 6:7(4) пред представителя на домакините Пабло Кареньо Буста.\n\nВ първия сет петият в света българин показа колеблива игра при сервис и загуби на цели 4 пъти подаването си. През втората част пробиви нямаше и заслужено се стигна до тайбрек, в който Кареньо Буста се наложи със 7:4 точки.\n\nИзключително спорен момент се получи в средата на дългия гейм, когато Кареньо Буста спря да играе след един сервис на Димитров, а в последствие българинът загуби концентрация и прати топката в мрежата. Григор остана крайно разочарован от поведението на испанеца, който така и не си призна, че умишлено е спрял да се движи. След края на двубоя двамата дискутираха ситуацията, в хасковлията беше видимо бесен.\n\nЗа Григор това беше трета загуба на червени кортове от Буста в четири мача до момента. Димитров заработи 90 точки за световната ранглиста и 62 945 евро от наградния фонд.\n\nСледващата седмица най-добрият ни тенисист няма да участва в турнири. Той ще се върне на корта за Мастърс 1000 в Мадрид, който започва на 6 май.\n\nНа полуфиналите в Барселона Пабло Кареньо Буста ще играе срещу изненадата на турнира Стефанос Циципас. 19-годишният грък надделя над вицешампиона от миналия сезон и номер 3 в схемата Доминик Тийм (Ав) с 6:3, 6:2.\n\nПобедата е една от най-големите в кариерата на Циципас, който успя да спечели последните 5 гейма и двата сета срещу австриеца. Той ще спори за място на финал едва за втори път в кариерата си.\n\nВ същото време в германския град Вийсбаден Изабелла Шиникова отпадна на четвъртфиналите на турнира на червени кортове с награден фонд $25 000. Българката загуби от третата поставена Олга Саес Лара с 4:6, 4:6. Испанката взе подаването на българката в десетия гейм по пътя си до успеха в първия сет. Във втората част Лара поведе с 5:3, след което до края на мача двете си размениха по един пробив.\n\nШиникова заработи 9 точки за световната ранглиста и 654 долара от наградния фонд.\n\n\n \n\n\n \n                    ", "date": "2018.04.27", "title": "Гришо отпадна на 1/4-финал в Барселона (обновена)"}
{"url": "http://www.monitor.bg/a/view/64934-%D0%9F%D1%83%D1%81%D0%BD%D0%B0%D1%85%D0%B0-%D0%B2-%D0%BF%D1%80%D0%BE%D0%B4%D0%B0%D0%B6%D0%B1%D0%B0-30-%D1%85%D0%B8%D0%BB%D1%8F%D0%B4%D0%B8-%D0%B1%D0%B8%D0%BB%D0%B5%D1%82%D0%B0-%D0%B7%D0%B0-%D1%84%D0%B8%D0%BD%D0%B0%D0%BB%D0%B0/", "text": "\n                    \n\nФеновете на „Левски“ и „Славия“ вече могат да си купуват билети за финала на Купата на България. Битката за трофея ще бъде на Националния стадион „Васил Левски“ на 9 май (сряда) от 19,30 ч. Талоните вече са пуснати в мрежата на Eventim, като са напечетани 30 000 броя. Ако интересът е по-сериозен, организаторите са готови с допечатка. Цените на билетите ще бъдат подобни на тези от последните години, когато двубоят за трофея се завърна на Националния стадион. Така в Сектор „А“ ще се влиза срещу 20 лева, за „В“ е 15 лева, е в крайните „Б“ и „Г“ цената е по 10 лева. Феновете на „Левски“, които се очаква да бъдат в пъти повече, могат да си купуват билети за всички сектори с изключение на „Г“. Там ще бъде агитката на „Славия“, а освен това „белите“ ще имат и квота в част от централния Сектор „А“. От Националния клуб на привържениците на „Левски“ обявиха, че целта е да се напълнят трибуните за мача, който може да донесе първи трофей за клуба от далечната 2009 година. Слоганът на левскарите за двубоя е „Купата е синя“ - нещо, което те твърдяха и преди финала през 2015 година, когато обаче „Черно море“ ги шокира и спечели трофея.\n\n\n \n\n\n \n                    ", "date": "2018.04.27", "title": "Пуснаха в продажба 30 хиляди билета за финала"}
{"url": "http://www.monitor.bg/a/view/84547-%D0%A1%D1%82%D0%B0%D0%BC%D0%B5%D0%BD-%D0%91%D0%B5%D0%BB%D1%87%D0%B5%D0%B2-%D0%B7%D0%B0%D0%B3%D1%83%D0%B1%D0%B8-%D0%BE%D1%89%D0%B5-%D1%82%D1%80%D0%B8%D0%BC%D0%B0-%D0%B7%D0%B0-%D0%91%D0%BE%D1%82%D0%B5%D0%B2-%D0%9F%D0%B4/", "text": "\n                    \n\nПроблемите в ЦСКА-София с контузените играчи се задълбочиха сериозно преди мача с „Ботев“ (Пд). От клуба заявиха, че още трима футболисти са контузени и най-вероятно няма да играят срещу „канарчетата“ в неделя. Освен Каранга, който е с частично разкъсване на коленни връзки, с травми са още Александър Барт, Рафаел Енрике и Станислав Манолев. Причината, както изтъкват официално от „Армията“, е „грубата игра от страна на съперника по време на вечното дерби“. Александър Барт има хематом в бедрото, получен след силен удар от противников футболист. Станислав Манолев страда от проблем в адукторите. Енрике Рафаел пък ще премине обстойни медицински прегледи, след които ще стане ясно какво е неговото състояние. От ЦСКА-София също така припомнят, че заради контузии аут са също Георги Китанов, Укра и Александър Дюлгеров. Треньорът Стамен Белчев обяви преди мача с „Ботев“, че играчите не са се предали и ще гонят победа в Пловдив, с която ще се опитат да се реваншират частично на феновете след отпадането от Купата на България.\n\n\n \n\n\n \n                    ", "date": "2018.04.27", "title": "Стамен Белчев загуби още трима за „Ботев“ (Пд)"}
{"url": "http://www.monitor.bg/a/view/61518-%D0%9A%D0%BE%D0%BD%D1%82%D1%83%D0%B7%D0%B8%D1%8F%D1%82%D0%B0-%D0%BD%D0%B0-%D0%9A%D0%B0%D1%80%D0%B0%D0%BD%D0%B3%D0%B0-%D0%B2%D0%BA%D0%B0%D1%80%D0%B2%D0%B0-%D0%9B%D0%B5%D0%B2%D1%81%D0%BA%D0%B8-%D0%B8-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B2-%D1%81%D1%8A%D0%B4%D0%B0/", "text": "Тиам съжали за касапската проява\n                    \n\nСтоличните грандове „Левски“ и ЦСКА-София може да се срещнат в съда заради инцидента от последното вечно дерби между Хали Тиам и Фернандо Каранга. Както е ясно, сенегалецът контузи тежко звездата на „червените“, който ще отсъства поне два месеца от игра. След двубоя ръководството на ЦСКА-София обяви, че ще сезира прокуратурата за умишлено нанасяне на телесна повреда, твърдейки, че Тиам нарочно е контузил Каранга. Отговорът на „Левски“ не закъсня и на свой ред от „Герена“ обявиха, че ще потърсят правата си по съдебен път заради клеветата. „Скандално е обвинението, че нашият клуб е планирал умишлена контузия. Това е долнопробна лъжа. В момента „Левски“ извършва правна консултация с намерението да даде шанс на \"цска-софия\" (б.р. цитирането е дословно) да докаже твърденията си по съдебен път. Неприемливо е ръководството на \"цска-софия\" да търси обяснение за постигнатите от техния клуб резултати с лъжи по адрес на нашия клуб. Именно такъв тон и тип поведение пораждат агресия, която виждаме да се проявява понякога по стадионите“, се казва в декларацията на „Левски“. В нея също така „сините“ съобщават, че Хали Тиам съжалява за контузията на Каранга и му пожелава бързо възстановяване.\n\nМеждувременно самият Каранга пусна емоционално съобщение в трудния за него момент. Бразилският голаджия използва възможността да благодари на феновете за подкрепата, която му оказват след контузията и кончината на майка му. \"Искам преди всичко да благодаря за стотиците съобщения, които ми изпратихте! Благодаря ви за подкрепата, тя ми даде сили да преодолея болката от загубата на мама и травмата в сряда! За съжаление ще отсъствам за известно време от терените, но нямам търпение да се раздавам за най-великата публика! Благодаря ви за всичко, показахте защо ЦСКА е повече от клуб!\", написа в социалната мрежа Каранга, като призова запалянковците да напълнят „Васил Левски“ за 70-годишния юбилей на 5 май.\n\n\n \n\n\n \n                    ", "date": "2018.04.27", "title": "Контузията на Каранга вкарва „Левски“ и ЦСКА-София в съда"}
{"url": "http://www.monitor.bg/a/view/77346-%D0%A0%D0%B0%D0%B7%D1%80%D0%B5%D1%88%D0%B8%D1%85%D0%B0-%D1%81%D1%82%D1%80%D0%B0%D0%BD%D0%B8%D1%87%D0%BD%D0%B8%D1%82%D0%B5-%D0%BE%D0%B3%D0%BB%D0%B5%D0%B4%D0%B0%D0%BB%D0%B0-%D0%BD%D0%B0-%D0%BF%D0%BE%D1%8F%D1%81%D0%B0-halo/", "text": "\n                    Международната автомобилна федерация (FIA) разреши поставянето на странични огледала за задно виждане на предпазната преграда Halo. Това стана преди тренировките за Гран при на Баку в Азербайджан, след оплакването на пилотите, че видимостта назад се е ограничила сериозно след въвеждането на пояса, който ги пази от хвърчащи отломки от болидите при катастрофи. На колите обаче трябва да има огледала само на едно място - или на традиционното на шасито, или на Halo. \"Надяваме се, че отборите ще закрепят огледалата достатъчно здраво, за да не им влияе вибрацията и това да намали още повече видимостта, каза Николас Томбасис, техническият делегат на FIA. Не позволяваме обаче ползването на всякакви кабели или съединения към Halo. Ако тимовете искат да поставят видеокамера в огледалото, тя трябва да се намира на страничния понтон на шасито.\"\n\nВалтери Ботас с \"Мерцедес\" и Даниел Рикардо с \"Ред Бул\" бяха най-бързи в тренировките за Гран при на Буку по градското трасе. В сутрешната сесия Ботас изпревари с 0,035 сек. Рикардо и с 0,833 Серхио Перес с \"Форс Индия\", а Макс Верстапен с \"Ред Бул\" катастрофира и потроши болида. Хамилтън бе 4-и, на Фетел - 10-и. В следобедната Рикардо завъртя тур за 1:42,795 мин. и остави зад себе си на 0,069 Кими Райконен с \"Ферари\" и на 0,116 Верстапен. Хамилтън беше 5-и, а Фетел - 11.\n                    ", "date": "2018.04.27", "title": "Разрешиха страничните огледала на пояса Halo"}
{"url": "http://www.monitor.bg/a/view/53597-%D0%A5%D0%B0%D0%B9%D0%B4%D0%B5-%D0%BD%D0%B0-%D0%B5%D0%BA%D1%88%D1%8A%D0%BD-%D0%BF%D0%B0%D1%80%D1%82%D0%B8-%D1%81-%D0%9E%D1%82%D0%BC%D1%8A%D1%81%D1%82%D0%B8%D1%82%D0%B5%D0%BB%D0%B8%D1%82%D0%B5/", "text": "\n                    \nИзлишен кич от звезди и супергерои или хеттрик в боксофиса? Този въпрос застава на дневен ред за всеки самоуважаващ се киноман, тръпнал поне веднъж в очакване на премиерата на някой от филмите, част от комиксовата вселена на Marvel. Ако не пропускате да отбележите в календара си появата на всяко от 18-те досега заглавия в тази графа, то престоят в киносалона за „Отмъстителите: Война без край“ ще ви се стори като парти-изненада за рожден ден.\n\nФакт е, че идеята за струпване на толкова много свръхестествени сили на едно място води до главоболие – объркването на мистични способности не бива да ви учудва тук. Освежаващо е обаче, че сякаш без усилие, сценаристите Кристофър Маркъс и Стивън Макфийли успяват да дадат достатъчно екранно време на героите, само част от които са Тор, Железният човек, Спайдърмен, Доктор Стрейндж, Хълк, Черната пантера, Капитан Америка и Черната вдовица. Всичко това, без да ни вкарат в капана на „не помня началото на филма“, който спохожда всеки редови зрител на саги като „Дързост и красота“.\n\nРежисьорите Антъни и Джо Русо също ни поднасят подарък за подранилия рожден ден – залагат на високоадреналинни екшън сцени, без обаче да лишават проекта си от ползите на диалозите. Разбира се, плащат цената за това – лентата се протяга по големия екран в продължение на повече от 2 часа и половина. Каква е реалната сума, необходима за заснемането на филм от такъв калибър? Отговорът се корени някъде там между 300 и 400 милиона долара.\n\n„Отмъстителите: Война без край“ тръгва по кината от днес, но според логиката на препоръчителния контрол – филмът е подходящ единствено за маниакални фенове на тема супергерои.\n\n\n \n                    ", "date": "2018.04.27", "title": "Хайде на екшън парти с „Отмъстителите“!"}
{"url": "http://www.monitor.bg/a/view/60357-%D0%95%D0%BB%D1%82%D1%8A%D0%BD-%D0%94%D0%B6%D0%BE%D0%BD-%D0%BE%D0%B7%D0%B2%D1%83%D1%87%D0%B0%D0%B2%D0%B0-%D0%9B%D0%B5%D0%BA%D0%B0-%D0%BD%D0%BE%D1%89-%D0%B4%D0%B5%D1%86%D0%B0/", "text": "\n                    Сър Елтън Джон се присъедини към куп звезди, който са дали до сега гласа си за приказките на „Лека нощ, деца“. За нещастие не става въпрос за българския, а за английския вариант на Сънчо - CBeebies bedtime stories. 71-годишният музикант ще покаже бащинския си подход с приказката „Кучешки детективи: Изгубени в Лондон“ на Фин и Зоа, илюстрирана от Моника Сушка, която ще разкаже в ефир следващия месец.\n\nТова вероятно няма да е предизвикателство за сър Джон, който заедно с Дейвид Фърниш имат двама сина – 7-годишния Закари и 5-годишния Илайджа, и ги приспива с приказки всяка вечер. „Семейството винаги е било много важно за мен, особено тази година, когато застават плътно до мен за турнето ми в Америка и работата ми по филма „Шерлок Гномс“, разказа пред BBC самият изпълнител на “Candle in the Wind”.\n\nДо момента приказки са озвучавали Еди Редмън, Доли Партън, Том Харди, Исла Фишър.\n                    ", "date": "2018.04.27", "title": "Елтън Джон озвучава „Лека нощ, деца“"}
{"url": "http://www.monitor.bg/a/view/35576-%D0%A0%D0%B8%D1%82%D0%B0-%D0%9E%D1%80%D0%B0-%D0%BF%D1%8F-%D1%81%D1%80%D0%B5%D1%89%D1%83-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D0%BE%D1%80%D1%8A%D0%B6%D0%B8%D0%B5/", "text": "\n                    Звездата на тинейджърите Рита Ора се присъедини към специалните събития под надслов „March For Our Lives“ преди няколко. Протестите се проведоха на няколко места в Америка, сред които Паркланд, Вашингтон и Ню Йорк. Изпълнителката подкрепи марша в Лос Анджелис, заедно с много свой известни колеги.\n\nСамо след няколко месеца, на 12 август, Рита Ора ще пристигне у нас за пръв път, но не да се включи в някой роден протест, а като част от хедлайна на новото издание на фестивала MTV Presents Varna Beach 2018. Билетите за събитието са в продажба от днес на цена от 40 лв. Скоро трябва да бъдат потвърдени и други звезди за тазгодишното издание на музикалния маратон на плажа. Общинският съвет на морската столица е отпуснал 150 000 евро за организация на шоуто, а цялата сума за реализирането му ще излезе най-вероятно повече от 2 милиона евро.\n                    ", "date": "2018.04.27", "title": "Рита Ора пя срещу употребата на оръжие"}
{"url": "http://www.monitor.bg/a/view/23249-%D0%9A%D0%B0%D1%80%D0%B4%D0%B8-%D0%91%D0%B8-%D1%81%D0%BB%D0%B8%D0%B7%D0%B0-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0/", "text": "\n                    \nХип-хоп сензацията Карди Би ще се лиши временно от тръпката многобройна армия от фенове да й пляска по време на концерт. Причината – певицата вече е в напреднала бременност и трябва да преустанови участията си. Тя отмени планираните по-рано свои изяви в Тексас, Флорида, участието си във фестивала „Панорама“ в Ню Йорк през юли, както и шоутата си в Норвегия и Ирландия. Последното й излизане под светлината на прожекторите, докато гушне първата си рожба, ще е този уикенд във Вашингтон. Завръщането й пък ще е в рамките на световното турне 24K Magic Tour на Бруно Марс на 7 септември в Денвър, Колорадо. „На фестивала „Броколи“ ще е последното ми участие за известно време. Искам да благодаря на феновете за проявеното от тях разбиране. Ще се завърна за турнето на Бруно Марс.“, написа в профила си в Инстаграм тя.\n\nПрипомняме, че Карди Би дебютира с наедрялото си коремче във вечерното шоу Saturday Night Live с впита бяла рокля в началото на месеца. Слуховете, че щъркелът скоро ще я посети започнаха преди месеци, но тя упорито отказваше да коментира публично щастливата новина.\n\nБаща на бебето е годеникът на Карди Би – рапърът Киари Кендръл, по-познат на феновете като Offset. Звездната двойка крои планове за сватбена церемония от миналия октомври, когато 25-годишната красавица получи годежен пръстен по време на концерт във Филаделфия.\n\n \n\n\n \n                    ", "date": "2018.04.27", "title": "Карди Би слиза от сцената"}
{"url": "http://www.monitor.bg/a/view/46730-%D0%9B%D0%B8%D0%BD%D0%B4%D0%B7%D0%B8-%D0%9B%D0%BE%D1%8A%D0%BD-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%92-%D1%87%D0%BE%D0%B2%D0%B5%D1%88%D0%BA%D0%B8-%D0%BE%D0%B1%D0%BB%D0%B8%D0%BA/", "text": "\n                    \nКакво е чувството куклата ти да оживее ще ни припомни актрисата Линдзи Лоън. Тя ще се завърне за продължението на филма „В човешки облик“, който я превърна в звезда през 2000 г. Това издаде супермоделът Тайра Банкс, която спечели сърцата на зрителите в роклята на куклата в лентата. „Линдзи Лоън ще участва във „В човешки облик“, да. Наистина много искам това. В момента го обсъждаме и тя трябва да се върне“, сподели в интервю със Стив Харви тя.\n\nСъздателката и водеща на хитовото риалити „Следващият топ модел на Америка“ съобщи за продължението на продукцията миналата година, а телевизията Freeform разкри детайли от сюжета. „В продължението любимата на всички кукла ще е пораснала. Този път ще се събуди за да научи млада жена как да живее и обича отново.“, заявиха те. Очаква се продукцията да е с коледна тематика, тъй като е планирано да бъде излъчена през този декември.\n\n \n\n \n\n\n \n                    ", "date": "2018.04.27", "title": "Линдзи Лоън се завръща „В човешки облик“"}
{"url": "http://www.monitor.bg/a/view/56283-%D0%91%D0%B8%D0%BB-%D0%9A%D0%BE%D0%B7%D0%B1%D0%B8-%D0%BE%D1%82%D0%B8%D0%B2%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5/", "text": "Комикът може да лежи до 30 години, заради деяние от 2004 г.\n                    \nАмериканският комик и телевизионен водещ Бил Козби може да прекара остатъка от живота си зад решетките, след като съдът в Нористаун го призна за виновен по обвинения в изнасилване. През 2016 г. Андреа Констанд повдигна обвинение срещу звездата, като през миналата година делото стигна задънена улица и беше анулирано, след като съдебните заседателите не успяха да стигнат до общо решение и прекратиха делото. След като беше преместено в Нористаун и беше избрано ново жури от 7 мъже и 5 жени, те единодушно решиха, че Козби е виновен по три пункта, за всеки от които може да му бъде наложена ефективна мярка – 10 години затвор. Решението беше съобщено след 14-часови дебат, предстои съдът да се произнесе с присъда.\nБил Козби е на 80 години. Жертвата му е сега на 45 години. Констанд твърди, че той я е дрогирал и насилил през 2004 г. в дома си в предградие на Филаделфия. Козби от своя страна настоява, че става дума за действия по взаимно съгласие.\nЖената е бивша администраторка на женски баскетболен тим в университета Темпъл, в който е учил Козби. Тя е една от около 50-те жени, обвиняващи актьора в сексуално посегателство. Останалите обаче не могат да повдигнат обвинения заради изтекла давност.\nСпоред съобщения в медиите, веднага след изнасилването през 2004 не е повдигнато обвинение, а през 2006 г. Бил и Андреа са сключили извънсъдебно споразумение.\n                    ", "date": "2018.04.27", "title": "Бил Козби отива в затвора за изнасилване "}
{"url": "http://www.monitor.bg/a/view/47035-%D0%90%D0%B3%D0%B0-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BD%D0%B0-%D1%84%D0%B5%D1%81%D1%82-%D0%B2-%D0%A2%D0%B5%D1%85%D0%B5%D1%80%D0%B0%D0%BD/", "text": "Лентата на Милко Лазаров се пребори за голямата награда сред 28 други заглавия\n                    Филмът „Ага“ на Милко Лазаров се окичи с голямата награда на международния кинофестивал в Техеран Fajr International Film Festival. За отличието си продукцията се пребори сред 28 други заглавия, сред които Dovlatov на руския режисьор Алексей Герман-младши. Фестивалният успех на „Ага“, чието работно заглавие бе „Нанук“, идва само няколко месеца, след като закри 68-то издание на Берлинале, макар и извън конкурсната програма.\n\nСюжетът на българо-германско-френската копродукция пренася зрителите далеч на север, за да разкаже една история за сблъсъка на цивилизациите през призмата на любовта и човешките взаимоотношения. В юрта сред снежните полета на севера, двамата главни герои инуити - Нанук и Седна, мечтаят да съберат семейството си отново. Двамата живеят в духа на традициите на своите деди.\n\n \n\n\n\n \n\nте напомнят за последните хора на Земята. Когато здравето на Седна се влошава и тя умира, Нанук решава да изпълни последното й желание – да намери отдавна заминалата им дъщеря Áга, избрала живота в града и загърбила традициите.\n\nУ нас вече имахме възможност да изгледаме заглавието. Именно то откри тазгодишния София Филм Фест. „Винаги ме е вълнувало как модерният и бързо развиващ се свят засяга малките общности, как процеси, които на пръв поглед нямат нищо общо, се отразяват върху живота на цели нации...\n\n \n\n\n\n\n\n \n\nВъзхищавам се на хора, които живеят в непоносими за модерния човек условия и успяват да съхранят деликатните си взаимоотношения и да приемат живота смирено и състрадателно.“, разкрива замисъла на „Áга“ режисьорът Милко Лазаров. Той и Симеон Венциславов са автори на сценария, който през 2015 година, в конкуренция с още десет проекта от общо седем източноевропейски държави, беше отличен с престижната награда „Кшищоф Кешловски“ на ScriptEast в Кан за сценарий от Източна и Централна Европа. Преди това „Áга“ спечели две награди за проект на Sofia Meetings 2014 и именно там продуцентите успяха да привлекат към проекта като партньор Гийом дьо Сей, Arizona Productions.\n                    ", "date": "2018.04.27", "title": "„Ага“ триумфира на фест в Техеран"}
{"url": "http://www.monitor.bg/a/view/52520-%D0%A8%D0%B0%D0%BA%D0%B8%D1%80%D0%B0-%D0%B3%D1%80%D0%B0%D0%B1%D0%BD%D0%B0-5-%D0%BD%D0%B0%D0%B3%D1%80%D0%B0%D0%B4%D0%B8-%D0%BE%D1%82-%D1%81%D0%BF-%D0%91%D0%B8%D0%BB%D0%B1%D0%BE%D1%80%D0%B4/", "text": "\n                    \nЦели 5 статуетки прибави в актива си с награди Шакира от 20-ата церемония за латино музика на сп. „Билборд“. Три от отличията на 41-годишната колумбийска звезда са в ключови категории - за изпълнителка на горещи латино хитове, албум на латино изпълнителка и латино поп албум на годината.\n\nСред големите победители, излъчени от списанието, е хитът Despacito. Песента грабна 6 приза - за най-горещо латино парче на годината, вокално събитие на годината, най-излъчвана песен на годината, най-стриймвана песен на годината, дигитална песен на годината и латино поп песен на годината. Изпълнителите на парчето Луис Фонси и Деди Янки си тръгнаха от церемонията и с индивидуални отличия, като първият грабна 7, а вторият – 8.\n\nЗа изпълнител на годината на наградното шоу беше избран пуерториканския певец Хуан Карлос Осуна Росадо, по-познат на меломаните само като Осуна, който доби световна популярност с дебютния си албум Odisea.\n\nНа церемонията присъстваха още Рики Мартин, Карди Би, Джъстин Бийбърп и латино дивата Дженифър Лопес, която представи новото си парче El Anillo.\n\n \n\n\n \n                    ", "date": "2018.04.27", "title": "Шакира грабна 5 награди от сп. „Билборд“"}
{"url": "http://www.monitor.bg/a/view/11264-foreigner-%D0%B8%D0%B7%D0%B1%D1%80%D0%B0%D1%85%D0%B0-%D0%A1%D0%BE%D1%84%D0%B8%D1%8F-%D0%B7%D0%B0-%D0%BF%D0%BE%D1%87%D0%B8%D0%B2%D0%BA%D0%B0/", "text": "\n                    Рок звездите от Foreigner избраха София за кратка пауза и почивка между концертите от турнето по повод 40-тата им годишнина на сцена. Легендарните музикантисами са изявили желание да останат още поне два дни в столицата след шоуто им в зала „Арена Армеец“ на 9 май. Рокаджиите са решили да се насладят на заслужена кратка почивка в страната ни, преди да продължат към следващата спирка.\n\nПо време на концерта в София българските фенове ще чуят всички вечни класики на Foreigner – “Juke Box Hero”, “Cold As Ice“, “Waiting For A Girl Like You”, “Feels Like The First Time”, “Urgent”, “Say You Will”, както и хит номер едно “I Want To Know What Love Is”. Музикантите са подготвили още една изненада за публиката – 40 хита за 40 години на сцена, събрани в специален едноименен албум. В компилацията са включени и две напълно нови композиции, които групата ще представи у нас.\n                    ", "date": "2018.04.27", "title": "Foreigner избраха София за почивка"}
{"url": "http://www.monitor.bg/a/view/63046-%D0%92%D0%BB%D0%B0%D0%B4%D0%BE-%D0%9A%D0%B0%D1%80%D0%B0%D0%BC%D0%B0%D0%B7%D0%BE%D0%B2-%D1%87%D0%B5%D1%80%D0%BF%D0%B8-%D1%81%D1%8A%D1%81-%D1%81%D1%82%D0%B8%D0%BA%D0%B5%D1%80%D0%B8-%D0%B7%D0%B0-%D0%A0%D0%94/", "text": "\n                    \nС възможността да изтеглят безплатно стикери от Viber зарадва феновете си Владо Карамазов навръх рождения си ден. Това стана ясно от пост в личния профил на актьора във Фейсбук. „Днес ставам на 39 години, въпреки Сатурновите дупки. По този повод ви подарявам моите стикери във Viber. Свързани са с моята кариера и живот. Това, което правим с Viber, е най-големият подарък за мен, защото ми показва, че новостите в живота могат да тръгнат и от България и тук също се случват интересни неща.“, гласят думите му. Ден по-рано, асът на Народния театър запозна почитателите си с чатбота Владроб Кънекто. Той ще е помощник на звездата в отговарянето на въпроси на почитателите в същата платформа.\n\nОбщността на Владо във Viber е първата такава, създадена за българин. Тя фигурира отскоро, а ръка по пътя към осъществяването й му подава негов приятел, с когото карат заедно мотори. „Комуникацията с хората е нещо много особено и когато не си ти, те го усещат и не са доволни. За зрителите ние, артистите, сме някакъв модел за подражание, затова ми се искаше да се отделя в онлайн пространството от други популярни персони, които качват единствено елементарни селфита.“, сподели наскоро пред „Монитор“ актьорът.\n\n\n \n                    ", "date": "2018.04.27", "title": "Владо Карамазов черпи със стикери за РД"}
{"url": "http://www.monitor.bg/a/view/51895-%D0%9A%D1%80%D0%B8%D1%81%D0%BA%D0%BE-%D1%81%D1%8F%D0%B4%D0%B0-%D0%B2-%D1%81%D1%82%D0%BE%D0%BB%D0%B0-%D0%BD%D0%B0-%D0%A1%D0%BB%D0%B0%D0%B2%D0%B8/", "text": "\n                    \nРапърът Криско ще влезе в ролята на водещ в „Шоуто на Слави“. Хитмейкърът от Габрово сам се похвали за новото си амплоа в социалните мрежи. „От другата седмица започвам да водя шоуто на Слави. Без майтап!\", гласят думите му към кадър от предаването. Спекулира се относно това колко често изпълнителят на „Базука“ ще излиза на екран. Едната версия е, че Криско ще води всеки петък, а според други - той заема мястото на малката Крисия и ще има собствена рубрика.\n\nОтношенията между Криско и Слави се затоплиха покрай общия им музикален проект - „Гледай как се прави“, който се разписа с рекорд по гледаемост в платформата за видео споделяне YouTube. Продуцент на песента е Криско. Негово дело са още текстът и музиката. Във видеото участват над 20 популярни модели и плеймейтки по оскъдно облекло. Сред всички прелъстителни жени тяло извива и „Мис Плеймейт 2017“ Нора Недкова, която беше спрягана като гадже и на двамата изпълнители.\n\n \n\n\n \n                    ", "date": "2018.04.27", "title": "Криско сяда в стола на Слави"}
{"url": "http://www.monitor.bg/a/view/64773-%D0%9A%D1%80%D1%8A%D0%B3%D0%BB%D0%B0-%D0%BC%D0%B0%D1%81%D0%B0-%D0%BE%D0%B1%D0%B5%D0%B4%D0%B8%D0%BD%D0%B8-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D0%B8-%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%B2-%D0%B8%D0%BC%D0%B5%D1%82%D0%BE-%D0%BD%D0%B0-%D0%B0%D0%B2%D1%82%D0%BE%D1%80%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%BE/", "text": "\n                    \n\nСтудентите в катедра „Интелектуална собственост и творчески индустрии“ да станат посланици на идеята, че труда на авторите и инвестициите на музикалните продуценти трябва да се зачитат - това призоваха от организацията за колективно управление на сродни права в музиката Профон на кръгла маса в УНСС. Събитието се проведе по повод Световния ден на интелектуалната собственост. „Разчитаме на вас като млади хора, да подкрепите каузата на дружествата за колективно управление на права и ползвателите на защитен репертоар да знаят, че всяко музикално съдържание има стойност.“, обясниха Щерева и Соколов на събитието, на което участие взеха още представители на Музикаутор, Филмаутор и Световната организация за интелектуална собственост (СОИС). Пред студенти, академични преподаватели и представители на бизнеса Щерева и Соколов синтезираха основните промени и допълнения в Закона за авторското право и сродните му права (ЗАПСП), с които в родното законодателство се транспонира Директива 2014/26/ЕС на Европейския парламент и на Съвета за колективното управление на авторското право и сродните му права. „Търговските обекти страдат от заблудата, че сключвайки договор с частни дружества могат да използват свободно целия световен репертоар, но на практика получават лиценз за ограничен каталог от максимум 100-200 заглавия. Особено внимание бе обърнато на съкратения срок, в който дружествата като ПРОФОН трябва да разпределят възнагражденията към артист-изпълнителите и продуцентите на звукозаписи – събраните суми за изминалата година трябва да стигнат до правоносителите до 30 септември на текущата година.\n\nКато ключова промяна в ЗАПСП бе отчетена и децентрализацията на контрола в публично изпълнение – до сега само 5 служители от Министерство на културата бяха ангажирани с проверките на над 100 000 търговски обекта в страната, а от началото на 2019 г общински инспектори ще следят за уредени права за музиката в ресторанти, хотели, кафенета и т.н.\n\n\n\n„Никой не е предполагал как ще се развие интернет и че на основата на защитено от авторското право съдържание платформите за видеосподеляне ще изградят мултимилярдни бизнеси. Днес защитата на правата на авторите в интернет по-скоро прилича на автомобил, произведен 1998 година, отколкото на такъв от новото хилядолетие.“ Около тази теза се обединиха представители на сдружението за колективно управление на авторски права Музикаутор. Пред студентите в УНСС излязоха експертите Гергана Гайдажиева и Румяна Колева, които обясниха сега действащите норми относно отговорността на платформите за спазване на интелектуалната собственост. „Музикалната индустрия се нуждае от възвръщаемост и неслучайно Тейлър Суифт забрани албума си 1989 за безплатно ползване в интернет, именно за да оптимизира приходите от продажби. Доказателство за слабата защита на авторите в платформите за видеосподеляне е, че в продължение на 4 месеца служители на Universal и IFPI са проследявали нелегално качени видеа и са изпратили над 66 000 уведомления за сваляне. Въпреки това видеа от албума остават налични в YouTube и SoundCloud“, каза Румяна Колева. Решението е платформите да използват системи за автоматично засичане на видеа, които в партньорство с продуцентите и авторите, да управляват наличното съдържание, като съобразяват правата им. Сега това се случва доброволно, обясниха още от организацията.\n\n\n \n\n\n \n                    ", "date": "2018.04.27", "title": "Кръгла маса обедини организации и студенти в името на авторското право"}
{"url": "http://www.monitor.bg/a/view/36827-%D0%94%D0%B5%D1%82%D1%81%D0%BA%D0%BE%D1%82%D0%BE-%D0%BA%D0%B8%D0%BD%D0%BE-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D0%BC%D0%BE%D0%B4%D0%B0/", "text": "„Случаят Кюри“ среща малчугани с положителната страна на науката от 12 май\n                    \nСлед близо 10-годишно затишие детските филми родно производство отново се завръщат в киноафиша. Още в началото на тази година на голям екран се появи „Лили Рибката“ (реж. Ясен Григоров), „Смартфонът беглец“ (реж. Максим Генчев) направи успешно европейско турне, а само след две седмици, на 12 май, галапремиера ще има и „Случаят Кюри“ (реж. Андрей Хадживасилев).\n\n„\n\nв които във фокус са най-малките зрители. Хубаво е, че не само се появяват нови заглавия, но всички те са в различни жанрове, представят широка палитра от емоции в салоните“, обясни пред „Монитор“ Хадживасилев, чийто дебют в игралното кино ще запознае малчуганите с положителната страна на науката. „Снимали сме с екипа ми досега образователни и документални филми, насочени към децата, и наистина обичаме да работим с тях“, категоричен е режисьорът. По думите му липсата на заглавия за най-малките любители на седмото изкуство през последните години се дължи основно на разбирането, че с малчуганите се работи по-трудно. „Финансовите аспекти в културната среда винаги са били предизвикателство. Фактът, че трябва да се съобразиш с\n\n\n\n- като работното им време например, допълнително усложнява процеса“, коментира още той.\n\nУви, за сценария на „Случаят Кюри“ той поставя условието в сюжета да има възможно най-малко на брой възрастни персонажи.\n\nАко се разходите до „София Тех Парк“ за премиерата на филма, ще имате възможността да щракнете снимка на малчугана си не само с актьорите, изиграли главните роли в заглавието, но и с другия основен герой – мишката Мария Кюри. Тя всъщност е изиграна от три лабораторни плъхчета, а въпросът дали децата актьори биха се страхували от тях е бил сред най-важните в рамките на кастингите. „Този процес ни отне най-много време. Ходих по театрални и балетни школи, за да можем да подберем подходящите деца“, обяснява още Хадживасилев.\n\nСюжетът на „Случаят Кюри“ се върти около отвличането на най-добрия приятел на малкия учен Тони – мишката, носеща името на един от идолите на момчето. Ако случайно пропуснете галапремиерата, широкото разпространение на лентата стартира на 18 май.\n\nС поглед към тийнейджърската аудитория пък подхожда Генчев във филма си „Смартфонът беглец“, който си заслужи продължение още преди официалното му появяване по салоните у нас, което ще се състои на 7 септември. „След като започнахме да работим по темата „детско кино“, много колеги ни последваха, което е добре. Нека възродим традицията за хубавото детско българско кино“, призовават от екипа на продукцията. Идеята да бъде създаден детски приключенски филм се зародила спонтанно преди три години. Според продуцента и сценарист Златина Филипова в България\n\n\n\nДействието на заглавието проследява приключенията на трима младежи в търсене на заровеното съкровище на Вълчан Войвода. Високотехнологичен смартфон се превръща в машина на времето и ги пренася в миналото – сред страшни хайдути, където ги очакват много опасности.\n\n                    ", "date": "2018.04.27", "title": "Детското кино отново на мода "}
{"url": "http://www.monitor.bg/a/view/59835-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-28-%D0%B0%D0%BF%D1%80%D0%B8%D0%BB-%D1%81%D1%8A%D0%B1%D0%BE%D1%82%D0%B0/", "text": "\n                    \n\n\nЧудесен ден за работа над себе си, за посещение в център за рехабилитация, за сауна и масаж. Не започвайте отговорни проекти, ако не искате да зациклят. Внимавайте при пътуване, пазете си документацията, не се занимавайте с несвойствени дейности и не се отклонявайте от предварително определения маршрут. Вечерта е рискова, ще се раждат и деца с нестандартна ориентация и разбирания. Хубавото е, че какъвто и проблем да се появи до утре на обед, ще го изчистите и оправите, но, разбира се, с много нерви и разправии.\n\n\n\nДнес чудесно се усвояват не само полезните продукти и хранителни вещества, но и полезните информации и мисли, които някой ще сподели с вас. Ще се наложи да решавате стари проблеми, но този път по нов начин, с нови методи и средства. Не се паникьосвайте, ако не искате да изпуснете контрола в ситуацията. Правете всичко спокойно и без бързане. Не влизайте в конфликти независимо от провокациите по пътя. Денят е магичен, много неща може да се подобрят и уредят, стига да сте в час с изискванията на момента и с възможностите си.\n\n\n\nДен на пръстена и колелото. Всичко, което до момента е било закотвено в долна мъртва точка и в безперспективно положение, ще тръгне да се развива и да върви нагоре, а това, което е оставено без контрол и подпомагане, ще започне да се скапва и да върви надолу. Ще се сменят позиции и постове. Някой ще бъде детрониран, друг ще се възкачи на овакантеното място. Ако получите навреме важна информация, ще направите изпреварващ ход. Днес печелят добре информираните и тези, които са научили урока за цикличността.\n\n\n\nДо утре на обед ще ви въздействат тежки аспекти. Грижете се повече за себе си. Сега е моментът да посетите център за разкрасяване, да смените прическа и визия, да тествате нова козметика. Използвайте качествени и полезни продукти. Освежете връзката си не само с красив външен вид, но и с промяна в подхода и страстта. Ако не поемете инициативата в свои ръце, някой друг ще го направи. Ще останете на сухо в любовта. Очертават се остри сблъсъци на интереси и бизнес позиции. Трудно ще върнете тези, които си тръгват.\n\n\n\nНе пропускайте да поработите над личната си визия и излъчване. Направете се красиви. Съдбата завърта своето колело. Утре ще тръгнете надолу и може да изпаднете от една важна класация. Всичко, което предприемете в момента, ще ви помогне да се задържите на повърхността или да размените позицията си с тази на някой друг. Лесно се усвояват полезни вещества. Правете тестове и изпитания на нови продукти, преди да ги пуснете на пазара. Вечерта ще се появи стар проблем. Ако се концентрирате и не нервничите, ще се справите.\n\n\n\nМного можете и знаете, но в този ден това няма да е достатъчно, за да овладеете положението и да запазите позициите си. Облечете новите си дрехи, идете на козметик и фризьор, особено ако ви предстоят важни срещи, на които ще ви оглеждат и ще преценяват не само какво можете, но и как изглеждате. Ден на пръстена и колелото. Ще получите предложение, което не е за отказване. Не споделяйте предварително и не правете услуги на хора, които могат да ви елиминират от желаната позиция. Конкуренцията е безмилостна.\n\n\n\nНяма да минете без проблеми, но тенденцията днес е всичко да се урежда и да намира решението си. Магичен ден, в който съдбата ще завърти своето колело и много неща в живота ни ще започнат да се променят. До утре на обед е вероятно да излезете от неприятна лична криза. Ще ви олекне, ще дишате по-спокойно. Не се разсейвайте с дреболии, търсете универсалния вариант, който от раз може да реши всичките ви проблеми. За някой това ще е решение за заминаване, за друг - смяна на работа и дом, а за трети - нова връзка и брак.\n\n\n\nДнешните ви инициативи, действия и промени ще донесат утрешните успехи и постижения. Стегнете се, променете външния си вид, облечете новите дрехи и се постарайте да изглеждате магнетично. Половината от успеха е за хората, които първи ще привлекат общественото и шефското внимание. Облечените подобаващо ще получат и шанс за престижна работа. На втори план ще остане това, което можете и знаете, но утре ще трябва да го докажете. Навлизате в силен тридневен период. Всичко можете да постигнете с амбиция и хъс.\n\n\n\nЗа вас този ден завърта колелото на късмета, дава възможност да излезете от тежка лична и професионална криза и да се конкурирате успешно. Кръвта и полезните вещества прекрасно циркулират в тялото ви. Доставете си нужните на организма вещества и работете над личната си визия. Контролирайте пристъпите на неувереност и нервност. Тенденцията е да успеете да вземете инициативата в свои ръце и да получите това, към което се стремите. Избавете се от тежестите на миналото, които ви пречат да живеете щастливо.\n\n\n\nДнес ще ви посрещат по дрехите и ще ви изпращат по ума. Не си позволявайте да отидете неглиже на важни делови и лични срещи. Ако на всичко отгоре не сте внимателни и допускате друг да вземете инициативата, ще загубите престижна позиция и може да ви детронират от поста, който заемате. Пазете си документацията. Вероятно е конкуренцията да научи нещо важно за вас, което ще използва, за да ви елиминира. Сънищата ви показват проблемите, които не търпят отлагане. Не се предоверявайте, не оставяйте работата си на друг.\n\n\n\nТози ден може да ви извади от лична и професионална криза. Нещо, тръгнало наопаки, ще започне да се оправя и подрежда изгодно за вас. Очаквайте предложения за нова работа и нова любовна връзка. Някаква особена магия се крие зад всичко, случващо се в момента. Няколко събития ще се синхронизират, ще ви дадат възможност да изплувате, да си решите проблемите и да направите крачка напред. Но още утре към обед пак може да объркате нещата, ако не внимавате. В момента съдбата ви се променя динамично.\n\n\n\nВ организма ни протичат процеси на прочистване от отровите и усвояване на полезни вещества. Дайте на тялото си това, от което има нужда. Постарайте се да изглеждате на ниво, ако искате да вдигнете нивото, да бъдете забелязани и оценени професионално. Поне един проблем ще се реши, а това ще отпуши няколко нови възможности и варианти, от които още утре ще се възползвате. Чакайте предложения, не отклонявайте покани, движете се в успешна и творческа среда. И сънищата ви носят полезна информация.\n\n\n\nЛичната ви година е седмица. В отлив сте, търсите ново място за развитие, нова работа и печеливш бизнес. До средата на ноември юридическата ви позиция е стабилна. Един взима решение за работа в чужбина, а друг вече стяга багажа. 2019-а ще ви донесе печалби и постижения.\n\nРодените днес притежават букет от дарби, към който е прибавено и нестандартно поведение. Ще играят представителни роли, ще бъдат посредници между хората от двете страни на барикадата. Те носят духа на промяната и ново виждане за света.\n\nЗаченатите днес ще живеят дълго, но могат да останат в плен на обстоятелствата и да не се опитват за променят живота си. Предстои им вечна битка с конкуренцията.\n\n\n \n                    ", "date": "2018.04.27", "title": "Хороскоп за 28 април, събота"}
{"url": "http://www.monitor.bg/a/view/19253-%D0%9C%D0%B5%D1%80%D0%BA%D0%B5%D0%BB-%D0%BD%D0%B0-%D0%B1%D0%BB%D0%B8%D1%86%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%BF%D1%80%D0%B8-%D0%A2%D1%80%D1%8A%D0%BC%D0%BF/", "text": "\n                    Германският канцлер Ангела Меркел пристигна във Вашингтон късно снощи, в последен европейски опит да убеди Доналд Тръмп да освободи Европейския съюз от търговски санкции и да запази стратегическото споразумение за иранската ядрена програма, предаде АФП.\n\nМеркел ще се срещне с Тръмп днес в Овалния кабинет в Белия дом, а вечерта двамата ще дадат съвместна пресконференция.\n\nПосещението на Меркел се осъществява веднага след визитата на френския президент Еманюел Макрон, който въпреки демонстрираната близост с американския лидер изглежда не постигна отстъпки по тези два основни въпроса.\n\nГерманският канцлер обаче не си прави илюзии, особено за митата върху европейската стомана и алуминий.\n\nПрез март американският президент обяви, че въвежда мито от 25 процента върху вноса на стомана и от 10 процента за този на алуминий, обвинявайки търговските си партньори в нечестни практики. За ЕС беше направено изключение и той се ползваше с отсрочка до 1 май, в замяна на което от него бе поискано по-осезаемо отваряне на европейските пазари.\n\nЕвропейците вече казаха, че ще наложат ответни мерки срещу емблематични американски продукти. В отговор Тръмп заговори за други наказателни такси, главно срещу стратегическия автомобилен отрасъл на Германия, търговският дефицит с която отчайва обитателя на Белия дом.\n\n\"Позицията на канцлера е, че предпочитаме да преговаряме, но за това ще е нужно трайно освобождаване от мита\", обясни висш германски правителствен представител, пожелал анонимност.\n\nДругата цел на Меркел, подобно на Макрон, е да убеди американския президент, че по липса на алтернативно решение споразумението за иранската ядрена програма трябва да бъде запазено, иначе Техеран може да възобнови опитите да се сдобие с атомно оръжие. Само че Тръмп изглежда се готви да денонсира договорения от предшественика му текст още преди крайния срок 12 май.\n\nДопълнително препятствие за Меркел са хладните й отношения с президента Тръмп. Срещата им на четири очи днес следобед се предвижда да продължи десетина минути - далеч от блясъка, запазен за френския президент.\n\nАмериканският милиардер отправяше нападки срещу Германия и срещу самия канцлер и преди, и след избирането си за президент: за недостатъчните военни разходи, за приемането на голям брой бежанци мюсюлмани, за антиамериканската търговска политика. Берлин, безупречен съюзник от 70 години, често се оказваше в позицията на обвиняем.\n\nВидимо уморена след среща на върха на Г-7 миналата година, радетелката на евроатлантизма Меркел каза, че времената, когато между европейци и американци преобладаваше доверие, \"са на път да отминат\".\n\nПри предишното й посещение във Вашингтон станахме свидетели на странна сцена. Тръмп сякаш игнорираше призивите на фотографите да се ръкува с нея, отбелязва агенцията.\n\nВъпреки всичко миналата седмица Меркел заяви, че трансатлантическите отношения са съкровище, което тя иска да развива и за което да се грижи.\n                    ", "date": "2018.04.27", "title": "Меркел на блицпосещение при Тръмп"}
{"url": "http://www.monitor.bg/a/view/53595-%D0%A1%D1%8A%D1%80%D0%B1%D0%B8%D1%8F-%D1%89%D1%8F%D0%BB%D0%B0-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%9A%D0%BE%D1%81%D0%BE%D0%B2%D0%BE-%D1%81%D1%80%D0%B5%D1%89%D1%83-%D0%BD%D0%B5%D1%89%D0%BE-%D0%B2-%D0%B7%D0%B0%D0%BC%D1%8F%D0%BD%D0%B0/", "text": "\n                    Сръбският президент Александър Вучич вярва във възможността за нормализиране на отношенията с Прищина, тоест за подписване на споразумение през следващите шест месеца до една година, и изразява готовност за разговор по всеки въпрос, който подразбира компромисно решение. Сръбският печат цитира интервю на Вучич за британския \"Гардиън\", в което той заявява това, добавяйки, че Сърбия трябва да получи нещо в замяна.\n\nСпоред вестника Вучич \"ще приеме независимост на Косово само ако Сърбия получи нещо конкретно в замяна\". \n\nПрез последните месеци Вучич бе ангажиран на многобройни срещи със западни лидери и се опитваше да ги убеди да предложат компромисно решение, което би донесло конкретно облагодетелстване за Сърбия, а не просто Белград да приеме фактите на терена.\n\n\"Подложен съм на всекидевен натиск. Да ви кажа искрено, става дума главно за Косово. Всичко останало са дребни неща\", казва Вучич и добавя, че през последните четири години най-малко 400 дни е посветил на Косово. \"Това ви отнема енергия, но хората не го виждат, не разбират\", добавя той.\n\nВестникът припомня, че президентът на Косово Хашим Тачи каза миналата седмица, че очаква тази година да бъде постигнато всеобхватно споразумение.\n\nВучич е едва на 48 години и с \"неговия апетит за власт\" и чувството за историческа мисия може да планира да остане още дълго на власт, вероятно по примера на десетилетното управление на Мило Джуканович в Черна гора, посочва \"Гардиън\".\n\n\"Мога да гарантирам, че това няма да се случи\", казва Вучич и добавя, че \"най-вероятно няма\" да се кандидатира отново за президент през 2022 г. \"Нямам този вид енергия\", казва той за \"Гардиън\".\n\nВ друго интервю, за белградския седмичник \"Експрес\", Вучич заявява, че Белград никога няма да се откаже от преговори с Прищина, но не може да бъде пленник, да се страхува и затова да се съгласява, а в замяна да не получи нищо. Първият и основен проблем в преговорите е фактът, че, както казва, \"имаме работа с хора, със сила, за която косовската независимост е приключен въпрос\".\n\nТой казва и че косовският премиер Рамуш Харадинай е само говорител, \"и то не на Косово и албанските идеи, а преди всичко на онова, което иска Америка и което тя желае да направи\".\n\n\"Хайде да не забравяме колко храбър би бил Харадинай, ако нямаше зад гърба си вероятно най-големия \"хулиган\" на света, онзи, който ни победи през 1999 г., а това не беше Харадинай, и който е и автор и реализатор на косовската независимост\", казва Вучич за \"Експрес\" и добавя, че в това отношение Сърбия до голяма степен е сама.\n                    ", "date": "2018.04.27", "title": "Сърбия щяла да приеме независимостта на Косово срещу нещо в замяна"}
{"url": "http://www.monitor.bg/a/view/30309-%D0%91%D1%80%D0%B0%D1%82%D0%BE%D0%B2%D1%87%D0%B5%D0%B4-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%BE%D1%82%D0%B3%D0%BB%D0%B5%D0%B6%D0%B4%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0/", "text": "\n                    Македонският премиер Зоран Заев потвърди, че първият му братовчед Трайче Заев е купил оранжерия, в която се отглежда канабис, и заяви, че е етично и разрешено от закона да се произвежда лекарство от канабис, съобщава агенция МИА.\n\n\"Призовавам всеки, който има ресурси, да ги вложи в тази дейност, защото е печеливша\", добави Заев.\n\nВестник \"Нова Македония\" допълва, че премиерът Заев е казал пред депутатите, че общата инвестиция ще надхвърли 10 милиона евро и в момента в оранжерията работят почти 30 граждани.\n\nВ отговор на въпрос на депутатката Благица Ласовска премиерът каза, че има производство и първите беритби се очакват в периода юни/юли, когато ще бъде реализиран и валутен приход от износа.\n\nЗоран Заев бе категоричен, че Трайче Заев има право на частен бизнес, особено там, където няма допирни точки с държавата. \"Гордея се с всяка инвестиция на Заеви /.../, ще продължим да инвестираме у дома\", подчерта той, цитиран от \"Нова Македония\".\n                    ", "date": "2018.04.27", "title": "Братовчед на македонския премиер отглежда марихуана"}
{"url": "http://www.monitor.bg/a/view/79030-%D0%92-%D0%A0%D1%83%D1%81%D0%B8%D1%8F-%D0%BF%D1%80%D0%B5%D0%B1%D0%BE%D1%80%D0%B8%D1%85%D0%B0-%D0%BF%D0%B8%D1%8F%D0%BD%D1%81%D1%82%D0%B2%D0%BE%D1%82%D0%BE/", "text": "\n                    Количеството употребяван алкохол в Русия на глава от населението е намаляло с почти 40% за последните 12 години, информира РИА Новости. Оптимистичната констатация е на експертите от Министерството на здравеопазването /МЗ/. „Успехът в борбата с този порок стана възможна, благодарение на системната работа по снижаване на мащаба на злоупотребата със спиртна продукция“, посочиха здравните чиновници.\n\n          Пресата припомня, че от 2009 г. в страната действа антиалкохолна кампания, инициирана от вече бившия президент Дмитрий Медведев. По силата й, в Русия вече е абсолютно забранена продажбата на алкохол през нощта. Ограничението важи за всички напитки с градус над 0,5, което означава, че под ветото попадат бирата и всички слабо алкохолни коктейли. Забраната действа от 23,00 до 8,00 часа сутринта. Напитките от споменатата категория изчезнаха и от уличните палатки, спирките и бензиностанциите. Освен това здравните власти забраниха продажбата на алкохол в детските, образователните, културните и спортни организации, както и на прилежащата към тях територия. МЗ води и активна разяснителна кампания, пропагандираща здравословния начин на живот.\n\n          Програмата за борба с пиянството включва още ожесточаване на контрола върху оборота на етилов спирт, увеличаване на акцизите, както и намаляване на териториалната достъпност на точките за продажба на спиртни напитки. От фонда „Не на алкохолизма и наркоманията!“ разказаха за методите на профилактика, целяща намаляване на употребата на алкохол. „На първо място не бива да се организират акции, заклеймяващи спиртните напитки. Тази тактика само увеличава интереса на подрастващите към чашката“, категорични са експертите. Те смятат, че най-важно за родителите е да научат детето си да се съпротивлява на негативните явления в заобикалящата го среда, включително и на предложенията да опита психоактивни вещества. Друг аспект на профилактиката е намаляване на нивото на насилие в обществото, както и рехабилитация на зависимите хора.\n                    ", "date": "2018.04.27", "title": "В Русия пребориха пиянството "}
{"url": "http://www.monitor.bg/a/view/73446-%D0%A0%D1%83%D1%81%D0%B8%D1%8F-%D0%BE%D1%81%D1%82%D0%B0%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D1%87%D0%B0%D1%81%D0%B0-%D0%B1%D0%B5%D0%B7-fa%D1%81ebook-%D0%B8-twitter/", "text": "\n                    Контролният орган Роскомнадзор блокира в петък за няколко часа  IP-адреси на социалните мрежи Faсebook, Twitter, „ВКонтакте“,  „Одноклассники“ и на търсачките Yahoo и „Яндекс“. В „черния списък“ попадна и ресурсът LiveInternet, уточняват агенциите. Роскомнадзор масово блокира през последните дни IP-адреси в Русия в опита си да ограничи достъпа до месинджъра Telegram на територията на страната. Преди дни съдът излезе с решение за блокирането на ресурса за бързи съобщения, заради отказа му да предостави своите ключове за дешифриране.   \n                    ", "date": "2018.04.27", "title": "Русия остана няколко часа без Faсebook и Twitter"}
{"url": "http://www.monitor.bg/a/view/20498-%D0%A2%D1%80%D1%8A%D0%BC%D0%BF-%D0%BE%D1%81%D1%82%D0%B0%D0%B2%D0%B8-%D0%9C%D0%B5%D0%BB%D0%B0%D0%BD%D0%B8%D1%8F-%D0%B1%D0%B5%D0%B7-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B4%D0%B5%D0%BD/", "text": "\n                    Първата дама на САЩ Мелания Тръмп остана без подарък за рождения си ден, съобщи АП. Американският президент Доналд Тръмп е решил, че е подходящо да мине просто с картичка и цветя и сега смята, че може да си има известни неприятности. Попитан какво е взел на съпругата си за нейния 48-ми рожден ден, президентът призна, че \"може би не й е взел кой знае какво\". Той се оправда, като каза: \"Нали знаете, много съм зает.\" В телефонно интервю за телевизия \"Фокс нюз\" той заяви, че е взел на съпругата си \"красива картичка\" и букет.\n\nМелания Тръмп също е заета. Тя планираше държавната вечеря за френския президент във вторник. Миналия уикенд присъстваше на погребението на бившата първа дама на САЩ Барбара Буш в Хюстън. А наскоро двамата с президента бяха домакини на японския министър-председател и съпругата му в имението на Тръмп във Флорида за двудневно посещение.\n                    ", "date": "2018.04.27", "title": "Тръмп остави Мелания без подарък за рождения ден"}
{"url": "http://www.monitor.bg/a/view/59998-%D0%9B%D1%8F%D1%82%D0%BE%D1%82%D0%BE-%D0%B1%D0%B8%D0%BB%D0%BE-%D0%BF%D0%BE%D1%81%D1%82%D1%80%D0%B5%D1%81%D0%B8%D1%80%D0%B0%D1%89%D0%BE-%D0%BE%D1%82-%D0%B7%D0%B8%D0%BC%D0%B0%D1%82%D0%B0/", "text": "\n                    Полски учени откриха че нивата на хормона на стреса кортизол се увеличават с повишаването на температурите, което показва, че хората са под по-голямо напрeжение в горещото време, отколкото в студеното, съобщи Прес асосиейшън.\n\nОткритието \"противоречи на традиционното схващане за физическото натоварване през зимата и релаксиращото лято\", заявиха учeните от Познанския университет.\n\nКортизолът е жизнено важен за регулирането на захарите, солта и флуидите. Той помага за намаляване на възпаленията и има ключова роля за здравето. Освобождава се в кръвта при трудности и в тежки ситуации за регулиране на стреса.\n\nУчените са взели проби от слюнката на студентки по медицина през лятото и зимата. Доброволките са попълнили и въпросници колко спят, как се хранят и колко се движат.\n\nРезултатите показват, че нивата на кортизола са по-високи през лятото, макар и нивата на възпаление да не се променили значимо през двата сезона.\n                    ", "date": "2018.04.27", "title": "Лятото било по-стресиращо от зимата"}
{"url": "http://www.monitor.bg/a/view/49183-%D0%9A%D0%B5%D0%B9%D1%82-%D0%B8-%D0%A3%D0%B8%D0%BB%D1%8F%D0%BC-%D0%BA%D1%80%D1%8A%D1%81%D1%82%D0%B8%D1%85%D0%B0-%D0%B1%D0%B5%D0%B1%D0%B5%D1%82%D0%BE-%D1%81-%D1%82%D1%80%D0%BE%D0%B9%D0%BD%D0%BE-%D0%B8%D0%BC%D0%B5/", "text": "\n                    \n\nПринц Уилям и съпругата му херцогинята на Кеймбридж Кейт обявиха името на третото им новородено дете. Кралското бебе ще носи името Луис Артър Чарлз, гласи съобщение от двореца Кенсингтън в Туитър.\n\nТитлата, която на детето, ще бъде Негово кралско височество принц Луис Артър Чарлз на Обединеното кралство Великобритания и Северна Ирландия.\n\nМалкият Луис е трето дете на херцога и херцогинята на Кеймбридж и пето поред в списъка за наследниците на британския трон.\n\nПрестолонаследникът се роди в понеделник в лондонската болница “Сейнт Мери” в 11:01 часа местно време, тежейки 3,8 кг, а седем часа след това заедно с Кейт бяха изписани.\n\nСмята се, че бебето е кръстено на вуйчото на съпруга на Елизабет Втора принц Филип - Луис Маунтбатън, загинал през 1979 г. при бомбен атентат, извършен от ИРА, пише в. „Сън“. Луис е и едно от имената на другия син на принц Уилям – принц Джордж. С името „Чарлз“ Уилям отдава почит и на баща си, припомня вестникът.\n\n\n \n\n\n \n                    ", "date": "2018.04.27", "title": "Кейт и Уилям кръстиха бебето с тройно име"}
{"url": "http://www.monitor.bg/a/view/47988-%D0%9A%D0%B8%D0%BC-%D0%B8-%D0%9C%D1%83%D0%BD-%D0%B3%D0%BE%D1%82%D0%B2%D1%8F%D1%82-%D0%BF%D1%8A%D0%BB%D0%BD%D0%B0%D1%82%D0%B0-%D0%B4%D0%B5%D0%BD%D1%83%D0%BA%D0%BB%D0%B5%D0%B0%D1%80%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%9A%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2/", "text": "\n                    Ръководителите на Северна и Южна Корея подписаха декларация, в която се съгласяват да работят за \"пълната денуклеаризация на Корейския полуостров\", предаде Ройтерс.\n\nНа първата си срещата на върха двете страни декларираха, че ще се стремят към споразумение за \"траен\" и \"солиден\" мир на полуострова. Съвместната декларация включва също обещания за съкращаване на въоръженията, прекратяване на \"враждебните действия\", превръщането в \"зона на мира\" на силно укрепената граница между Севера и Юга и за стремеж към многостранни разговори с други страни, сред които Съединените щати.\n\nМаргаритки като знак на мира, планински пейзаж, въплъщение на идеята за помирение, дори маса, дълга точно 2,018 метра . . . Безброй символи изпълват залата на междукорейската среща на върха, предаде Франс прес.\n\nВ блясъка на фотосветкавиците севернокорейският ръководител Ким Чен Ун и президентът на Южна Корея Мун Дже Ин заеха днес местата си край овална маса от орехово дърво с надеждата около нея да се състои \"откровен разговор без усещане за дистанция въпреки 65-годишното разделение\", както се казва в изявление на Синия дом, южнокорейското президентство.\n\nВ ъглите на стаята бяха поставени традиционни вази с цветя - божури, символ на гостоприемство, маргаритки като знак на мира и диви цветя, представляващи демилитаризираната зона.\n\nНа стената имаше картина, изобразяваща планината Кумган - туристически обект в Северна Корея, привличал много южнокорейски туристи през 2000-те години. През 2008 г. Сеул забрани тези пътувания, след като севернокорейски войник застреля турист, влязъл в забранена зона.\n\nДвамата лидери размениха любезности, застанали пред картината, после севернокорейският ръководител заяви, че е бил много развълнуван, стъпвайки на южнокорейска земя.\n\nСимволиката впрочем не се отнасяше само до междукорейските връзки.\n\nНа столовете от орехово дърво има изображение, на което край картата на Корейския полуостров се вижда точица, представляваща териториите в Японско море, контролирани от Южна Корея и наричани Докдо, към които обаче има претенции и Токио, където архипелагът се нарича Такешима.\n\nШейсет и пет години след Корейската война Северът и Югът запазват разногласията си по ред въпроси. И ако нещо все пак ги свързва, това е тягостното чувство във връзка с 35-годишното брутално присъствие на Япония като колонизатор от 1910 до 1945 г., добавя АФП.\n                    ", "date": "2018.04.27", "title": "Ким и Мун готвят \"пълната денуклеаризация\" на Корейския полуостров"}
{"url": "http://www.monitor.bg/a/view/86417-%D0%A1%D0%BE%D1%84%D0%B8%D0%B9%D1%81%D0%BA%D0%B8-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B8-%D0%BF%D0%BE%D0%B5%D0%BC%D0%B0%D1%82-%D1%81%D0%BB%D1%83%D1%87%D0%B0%D1%8F-%D1%81%D1%8A%D1%81-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%93%D0%BE%D1%80%D0%B0%D0%BD-%D0%93%D0%BE%D1%80%D0%B0%D0%BD%D0%BE%D0%B2/", "text": "34-годишният мъж издъхна в килия, попарен с вряла вода в бургаския затвор\n                    Софийски прокурори са поели разследването на мистериозния случай със смъртта на затворника Горан Горанов, който издъхна в килия преди година. Това стана ясно от изявление на апелативния прокурор на Бургас Любомир Пантелеев по време на брифинг, на който бе представен годишния доклад на държавното обвинение в морския град. Папките с материалите по делото на Горан вече са изтеглени в Софийска Градска прокуратура по разпореждане на Главния прокурор Сотир Цацаров, уточниха от бургаската прокуратура. Не е ясно обаче защо се е наложило разследването да бъде прехвърлено в София. Последните действия по случая са свързани с назначаване на съдебно-техническа експертиза, която да бъде извършена от специалисти в областта на отоплителните система и да установи какво псе е случило с парното в килията. Една от версиите е, че Горан е изтръгнал тръбата на отоплителната инсталация и е бил сварен от парата. Другата версия е, че тръбната система е изгърмяла, вследствие на авария. \n34-годишният Горан Горанов бе открит мъртъв зад решетките на 25-ти март 2017-та година. Според заключението на съдебните лекари, той е издъхнал от масиран инфаркт. Близките му обаче изпратиха до медиите снимки на трупа, от които се вижда, че тялото на пандизчията е буквално сварено, а кожата му свлечена. Родителите заявиха тогава, че когато транспортирали трупа от затвора в моргата, дрехите на Горан били мокри и се заканиха, че ще изпратят до Главния прокурор Сотир Цацаров искане за повторни кръвни и тъканни проби за нови изследвания, които обаче да бъдат извършени в София.  \n\"Надяваме се  да разберем каква е истината за смъртта на Горан и какво е имало в кръвта му. Знаем, че през последните 15 дни преди да почине, той е бил абсолютно неадекватен, но не е ясно защо. Вярваме, че прокуратурата ще разкрие какво се е случило\", заявиха близките на Горан. Според тях е имало свидетели сред затворниците, които са чули Горан да крещи неистово и да блъска в килията си преди да издъхне. Роднините подозират, че той е изпаднал в хистеричен пристъп и в момент на ярост е изкъртил тръбите, по които тече парното.  \"Дори да е станала авария при която врялата вода и парата са го изпържили, то никой не му е помогнал. Затова и дрехите му са били мокри, а кожата изгорена. Може наистина да е получил инфаркт, но от болката от попарването. Иначе той беше физически много здрав, на 34 години в разцвета на силата си\", твърдят роднините. \n                    ", "date": "2018.04.27", "title": "Софийски прокурори поемат случая със смъртта на Горан Горанов"}
{"url": "http://www.monitor.bg/a/view/18980-%D0%9C%D1%8A%D0%B6-%D0%BF%D0%BB%D0%B0%D1%88%D0%B8-%D1%81-%D0%BF%D0%B8%D1%81%D1%82%D0%BE%D0%BB%D0%B5%D1%82-%D0%B2-%D0%91%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "Столичани се страхуват да се разхождат в Борисовата градина\n                    \n\nТреньор по атлетика и физкултурен деятел бе обвинен от столичани, че се опитва да завладее част от Борисовата градина, нападал гражданите и домашните им животни, като ги заплашвал с пистолет. Това се разбра от репортаж на Нова телевизия след сигнал на потърпевши.Става дума за Димитър Кисьов, дългогодишен треньор по лека атлетика, бивш председател на куб „Шампиони“, а сега шеф на Комисията по планинско бягане към федерацията по лека атлетика.Той еНа въпросното място, известно като Колелото, тренират редица наши спортисти - не само лекоатлети, но и борци, боксьори и други. Там той се разпореждал като у дома си. \"Тази част от парка е моя!\", неведнъж е заявявал треньорът. Напоследък Кисьов бил изрисувал дърветата с червени кръстове и забил обърнати трибагреници по тях в знак на война.През последните месеци срещу агресивния мъж от парка са подавани множество жалби в полицията. Една от тях е на жена, която разказа пред Нова тв какво й се е случило. Преди около месец и половина, разхождайки кучето си, тя се разминала с въпросния мъж, който носел куп знамена с дълги дървени дръжки. Домашният любимец явно се изплашил и започнал да лае по него, а ядосаният Кисьов извадил пистолет и стрелял два пъти по кучето.Друг потърпевш – Иван, пък успял да заснеме със смартфона си срещата си с агресивния мъж. „Трима мъже се изправихме срещу него да го питаме дали той е направил всичко това по дърветата. Тогава той извади пистолета... Заплаши да ни гръмне, започна да насочва пистолета към нас и към приятелката ми\", разказа Иван.Впоследствие се разбра, чеДимитър Кисьов е сред най-ексцентричните хора в българския спорт. Постоянно ходи с анцузи с националните символи и носи големи трибагреници в раницата си. Той е сред най-върлите националисти в спорта ни и не пропуска да раздава знамена по стадиони и зали. В спортните среди е добре познат с любовта към бягането и усилията, които полага за развитието на планинското бягане у нас. Не се свени да защитава своята гледна точка и да търси правота си. Особено се вдъхновява на политическа тематика, като според запознати е сменил не една и две политически формации у нас.Преди година той беше сред най-върлите опозиционери на двете дами, управлявали спорта ни – Весела Лечева и Марияна Георгиева, като редовно им издигаше плакати, че затриват олимпийски спорт №1 у нас.В замяна Георгиева извади на бял свят, че Димитър Кисьов е обитавал незаконно жилище в базата на НСБ в „Дианабад“ без да има договор, да плаща наем и консумативи. Тогава от федерацията излязоха с позиция, че нито един техен служител не живее в „Дианабад“. Сега оттам отказаха да коментират поведението на Кисьов.\n\n\n                    ", "date": "2018.04.27", "title": "Треньор по атлетика плаши с пистолет в софийски парк  (ОБНОВЕНА)"}
{"url": "http://www.monitor.bg/a/view/35431-%D0%9C%D0%BB%D0%B0%D0%B4%D0%B5%D0%B6-%D1%81%D0%B5-%D0%BF%D1%80%D0%B0%D0%B2%D0%B8-%D0%BD%D0%B0-%D0%B0%D0%B2%D1%82%D0%BE%D0%BF%D0%B8%D0%BB%D0%BE%D1%82-%D0%B1%D0%BB%D1%8A%D1%81%D0%BA%D0%B0-%D0%B4%D0%B2%D0%B5-%D0%BA%D0%BE%D0%BB%D0%B8-%D0%BF%D1%80%D0%B5%D0%B4-%D1%83%D1%87%D0%B8%D0%BB%D0%B8%D1%89%D0%B5/", "text": "\n                     \n\n19-годишен младеж реши да демонстрира майсторско каране, но причини катастрофа и ще бъде даден на съд. В четвъртък след обяд С.Й. се метнал на бавареца си и започнал да се перчи и фука с него, като дрифтил и въртял гуми в района край математическата гимназия във Велико Търново. Внезапно обаче, младежът изгубил контрол върху волана и се блъснал последователно в два други паркирани леки автомобила. За щастие при ударите пострадали и жертви няма. Виновникът за инцидента е задържан за 24 часа и срещу него е образувано бързо полицейско производство. С.Й. е криминално проявен и вече е осъждан за кражба и за шофиране след употреба на наркотични вещества.\n                    ", "date": "2018.04.27", "title": "Младеж се прави на автопилот,  блъска две коли пред училище"}
{"url": "http://www.monitor.bg/a/view/49170-%D0%96%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D0%B0-%D0%B1%D0%B5%D0%B1%D0%B5-%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    \n\nЖестока катастрофа отне живота на 67-годишна жена на пътя между Бургас и село Маринка, край квартал Крайморие. Жертвата Хатче Смаил е загинала на място, след като \"Аудито\" с което пътувала било пометено от микробус на куриерска фирма навлязъл в насрещното движение. Жената пътувала на предна дясна седалка в л.а. \"Ауди\", а зад волана била 22-годишната й внучка Белма. В автомобила са пътували още трима души - млада жена и двете й деца. Едното от хлапетата е на на 3 годинки, а второто е пеленаче, казаха от разследването. При зверския сблъсък са пострадали двете деца и майка им, както и шофьора на  микробуса. Те са настанени в бургаската болница в тежко състояние. Причините за инцидента все още се изясняват, но според свидетели водача на микробуса изтървал волана и тежкото возило изведнъж навлязло в насрещното платно. Аудито, в което са пътували жените и децата е смляно до неузнаваемост. \n\nЗагиналата  Хатче Смаил е от руенското село Ябълчево. Тя е пътувала с внучката си и тяхна приятелка към Истанбул, където живеели от няколко години. Преди дни те дошли в България за помен на сестрата на Хатче, която наскоро загинала в друга жестока катастрофа. \n\n\"Голяма трагедия сполетя семейство Смаил - първо по-малката сестра Мийрем почина, блъсна я кола на разклона за с. Ябълчево,  а сега си отиде и по-голямата. Дано поне внучката да се оправи и малките дечица\", коментираха хората в руенското село. \n\nНяколко часа след катастрофата край Маринка, в Бургас бе прегазена 50-годишна жена. Тя е била блъсната от лек автомобил, докато пресичала оживена улица на пешеходна пътека. Пострадалата е в болница с тежка черепно-мозъчна травма и опасност за живота. \n\n\n                    ", "date": "2018.04.27", "title": "Жена загина, бебе и 3-годишно дете са ранени при катастрофа (ОБНОВЕНА)"}
{"url": "http://www.monitor.bg/a/view/83431-28%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D0%BE%D0%BF%D0%B0%D0%B4%D0%BD%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%83%D0%B4%D0%B0%D1%80%D0%B8%D0%BB%D0%B0-%D0%B5-%D0%BE%D0%B1%D1%89%D0%B8%D0%BD%D0%B0%D1%80%D0%BA%D0%B0/", "text": "\n                    Млада жена е задържана за хулиганска проява в сградата на общинската администрация в Пещера, съобщават от полицията. Случката се е разиграва в четвъртък, когато в местното Районно управление на МВР бил получен сигнал за извършени непристойни действия от млада жена в сградата на общинската администрация. Пристигналите на мястото полицейски служители установили, че 28-годишната Р.М. от Пещера е решила да се саморазправя със служителка на служба „Гражданска регистрация и административно обслужване“, отправяла е обиди и закани за саморазправа и дори е ударила служителката. Скандалджийката е задържана в ареста за срок от 24 часа, а спрямо нея се води бързо производство.\n                    ", "date": "2018.04.27", "title": "28-годишна попадна в ареста, ударила е общинарка"}
{"url": "http://www.monitor.bg/a/view/26194-%D0%A3%D0%B4%D0%B0%D1%80-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D0%9F%D0%BB%D0%BE%D0%B2%D0%B4%D0%B8%D0%B2-1500-%D0%BA%D0%B3-%D1%82%D1%8E%D1%82%D1%8E%D0%BD-%D0%B8%D0%B7%D0%B7%D0%B5%D1%85%D0%B0-%D0%BE%D1%82-%D0%BA%D1%80%D0%B0%D0%B2%D0%B0%D1%80%D0%BD%D0%B8%D0%BA/", "text": "\n                    Над 1500 килограма тютюн иззеха полицаи от бивш обор в североизточната част на село Калояново край Пловдив. Акцията на криминалистите е била проведена в четвъртък, след като в районното бил получен сигнал от местен жител за незаконната дейност в селскостопанската постройка. Тютюнът бил приготвен да бъде товарен в автомобил и акцията на ченгетата предотвратила да бъде откаран в неизвестна посока.\n\nВ бившия краварник ченгетата намерили общо 36 бали и 12 чувала тютюневи листа. Част от вече надробената стока била разстлана за сушене върху платна на земята, а друга - разпределена в полиетиленови торби. Предстои с  експертна справка да бъде изяснено общото количество иззет тютюн, който по първоначални данни е над 1500 кг., уточниха от пресцентъра на полицията в Пловдив.\n\nДопълнително са конфискувани и две машини за рязане, два електронни кантара, центрофуга, уред за измерване на влажност и различни съдове и пособия, ползвани в процеса на обработка на листната маса.\n\nВ краварника бил изненадан от полицаите работник на 25 години. Той направил неуспешен опит да избяга и след кратка гонка бил арестуван за 24 часа.\n\nПо случая е образувано досъдебно производство. Под наблюдението на Районна прокуратура – Пловдив продължават процесуални и следствени действия за установяване на други лица, съпричастни към извършеното престъпление.\n                    ", "date": "2018.04.27", "title": "Удар на полицията край Пловдив:  1500 кг тютюн иззеха от краварник"}
{"url": "http://www.monitor.bg/a/view/22927-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2%D0%BD%D0%B5%D1%81%D0%B5-%D0%BE%D0%B1%D0%B2%D0%B8%D0%BD%D0%B8%D1%82%D0%B5%D0%BB%D0%B5%D0%BD-%D0%B0%D0%BA%D1%82-%D1%81%D1%80%D0%B5%D1%89%D1%83-%D0%9B%D0%B0%D0%B7%D0%B0%D1%80-%D0%92%D0%BB%D0%B0%D0%B9%D0%BA%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B0-%D1%81-%D0%BA%D0%BE%D0%B9%D1%82%D0%BE-%D0%B1%D0%B5-%D1%83%D0%B1%D0%B8%D1%82-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD/", "text": "Прокуратурата внесе обвинителен акт срещу него заради пистолета, с който бе убит бизнесмен\n                    \nПловдивската Окръжна прокуратура внесе в Районен съд-Пазарджик обвинителен акт спрямо Лазар Влайков, за това, че като е държал огнестрелно оръжие – пистолет „Глок  21“ и боеприпаси за него, не е взел необходимите мерки за сигурност и от това е последвало причиняване на смърт на ресторантьора Наско Тонкев. Обвиняемият Лазар Влайков имал разрешение за съхранение, носене и употреба на огнестрелни оръжия и боеприпаси за тях, издадено от РУ на МВР-гр. Септември на 24 ноември 2015 г., което било със срок на действие до 23 ноември 2020 г. На 17 юли 2017 г. той подал заявление по образец до началника на РУ на МВР- гр. Септември за издаване на разрешително за придобиване на късо нарезно оръжие, като представил декларация, че ще го съхранява в метална каса на постоянния му адрес. На 21 август 2017 г. на обвиняемия му било издадено такова разрешение, след проверка на условията за съхранение. Той закупил пистолет „Глок 21“ и 50 боеприпаси за него, което било регистрирано и описано в контролен талон.\n\nНа 31 август 2017 г. семейството на обвиняемия  Лазар Влайков било поканено да празнува рожден ден на 6-годишно момче, син на негов приятел. Гостите се събрали в заведение в с. Виноградец, обл. Пазарджик, като била запазена маса за 20 души. Като тръгвал от дома си, обвиняемият не взел необходимите мерки за сигурност, относно държаното от него оръжие „Глок 21“ и боеприпасите, като вместо да ги остави в мястото за съхранение, ги поставил в личната си чантичка, взел ги със себе си и с тях отишъл в заведението.  В разгара на празненството имало заря, някои от гостите стреляли с газово оръжие. Когато изстрелите от газовите пистолети започнали да намаляват своя интензитет, обвиняемият Лазар решил да се похвали с новия пистолет. Той заредил пълнителя и стрелял във въздуха, след което започнал да го показва и предава на други лица, които също стреляли с оръжието. Обвиняемият Лазар Влайков повикал при себе си пострадалия Наско, за да му покаже пистолета.Наско също стрелял няколко пъти във въздуха.  По същото време 6-годишното дете, обикаляло около масата, и проявило интерес към оръжието. Към 23,50 ч. – 23,55 ч. пистолетът се озовал, по неустановено начин, в ръцете на малолетното момче, което се намирало в градината и произвело изстрел.Куршумът попаднал в областта на горната лява мишница на Наско, който станал от пейката, паднал по гръб и починал. Според извършената съдебно-медицинска експертизата, Наско Тонкев е починал от вътрешни кръвоизливи, засягащи аортата, като по време на огнестрелното нараняване е бил обърнат с лявата си част на тялото към дулото на огнестрелното оръжие. По делото са били разпитани свидетели, извършен следствен експеримент, изготвени множество експертизи – физикохимични, балистични, съдебно-медицинска и др., от които се доказва, че изстрелът е бил възпроизведен от малолетното дете. Към настоящия момент обвиняемият Лазар  Влайков е с мярка за неотклонение „Гаранция“ в размер на 8 000 лева.Предвиденото от закона наказание за престъплението, в което е обвинен Лазар Влайков, е лишаване от свобода от три до десет години.\n\n                    ", "date": "2018.04.27", "title": "От 3 до 10 години затвор за Лазар Влайков "}
{"url": "http://www.monitor.bg/a/view/89804-%D0%94%D0%BE-8-%D0%B3%D0%BE%D0%B4%D0%B8%D0%BD%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BB%D0%B5%D0%B6%D0%B0%D1%82-%D0%B4%D0%B2%D0%B0%D0%BC%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80%D0%B8-%D0%BD%D0%B0-%D0%B0%D0%BC%D1%84%D0%B5%D1%82%D0%B0%D0%BC%D0%B8%D0%BD%D0%B8-%D0%B8-%D1%85%D0%B5%D1%80%D0%BE%D0%B8%D0%BD/", "text": "\n                    На 2 до 8 години лишаване от свобода може да осъдят 18-годишният Валентин М. и 48-годишният Рафет Б., които бяха задържани с наркотици във Варна. Те са привлечени като обвиняеми за държане с цел разпространение на високорисковите вещества – престъпление по член 354 а, ал. 1 от НК. Преди това, с постановление на наблюдаващия делото прокурор от Окръжната прокуратура, Варненския окръжен съд им определи постоянна мярка за неотклонение „Задържане под стража“.\n\nНа 24 април, т.г. при полицейска проверка към 17,30 часа в кв. „Владиславово“, във Валентин са намерени 26 пакетчета с кристално вещество. Експертна справка установила, че това е амфетамин с тегло 2,01 грама. Така срещу младежа, който ще навърши 19 години през май, било образувано досъдебно производство. Въпреки младата си възраст, Валентин вече е осъждан за същото престъпление. На 24 октомври 2017 г. той сключил споразумение с прокуратурата и приел „Пробация“ за срок от 6 месеца, както и задължителна регистрация по настоящ адрес за същия срок. Наказанието му е изтекло на 10 март, тази година. 18-годишният младеж, който е роден в Атина, може да получи наказание от 2 до 8 години лишаване от свобода, ако бъде признат за виновен. Съдът определи най-тежката мярка за процесуална принуда и на 48-годишния Рафет, след като прие, че е налице реална опасност той да се укрие, предвид характера на извършеното от него тежко престъпление, което се наказва с лишаване от свобода за същия срок, както и заради откритото голямото количество наркотични вещества, предназначени за разпространение. 48-годишният Рафет Б. бе задържан при специализирана полицейска операция, проведена на 24 април т.г. При проверката в носена от него торба, служителите на реда намерили и иззели 145 пакетчета с хероин с тегло близо 5 грама и 137 пакетчета производни на амфетамина с тегло 8, 225 грама.\n\n \n\n \n\n \n                    ", "date": "2018.04.27", "title": "До 8 години може да лежат двама наркодилъри на амфетамини и хероин  "}
{"url": "http://www.monitor.bg/a/view/12390-%D0%93%D1%80%D1%8A%D0%BC%D0%BD%D0%B0%D1%85%D0%B0-%D1%81%D1%8A%D1%81-%D1%81%D1%82%D0%BE%D0%BF%D0%BF%D0%B0%D1%82%D1%80%D0%BE%D0%BD-%D0%B2-%D0%BA%D1%80%D0%B0%D0%BA%D0%B0-%D0%98%D0%B2%D0%B0%D0%BD-%D0%9A%D0%BE%D1%81%D1%82%D0%BE%D0%B2/", "text": "\n                    \nАдаш на някогашния премиер Иван Костов е прострелян в крака при опит да бъде отведен от служители на ГД „Изпълнение на наказанията“ на дело в старозагорският районен съд.\n\n62-годишният бивш строител бил гръмнат със стоп – патрон към 9,30 часа на 26 април пред дома си в село Ракитница, след като преди това униформените пробвали да го зашеметят със спрей, но той измъкнал нож и започнал да го размахва пред очите им. Наложило се охранителите да се отдалечат на по-голямо разстояние и да извадят служебното оръжие.\n\nПо думите на кмета на Ракитница Матей Генчев съселянинът му на няколко пъти е влизал психиатрията за лечение. Човекът бил разведен, преди няколко години дъщеря му отишла да живее със семейството си в Чирпан и Костов останал самотен.\n\n„До сега не сме имали проблеми с него, обикновено е кротък, но изглежда отскоро заболяването му се е обострило или е спрял да си взема хапчетата. От съседите зная, че са го виждали с препасан на кръста нож…“, обясни селският първенец.\n\nРаненият ракитничанин е бил откаран в ЦСМП-Стара Загора, където превързали раната и го освободили поради липса на пряка опасност за живота му.От лекарския кабинет е бил прибран от служители на старозагорската окръжна служба „Изпълнение на наказанията“ при ГДИН.Образувано е досъдебно производство за престъпление по член 129 ал. 1 от Наказателния кодекс.\n\n                    ", "date": "2018.04.27", "title": "Гръмнаха със стоп-патрон в крака Иван Костов   "}
{"url": "http://www.monitor.bg/a/view/77888-%D0%9C%D0%B8%D0%BA%D1%80%D0%BE%D0%B1%D1%83%D1%81-%D1%81-%D0%B1%D1%8A%D0%BB%D0%B3%D0%B0%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2-%D0%A1%D1%8A%D1%80%D0%B1%D0%B8%D1%8F/", "text": "\n                    \nМикробус с българи от Бургас и Карнобат се преобърна в Сърбия, на пътя Ниш – Белград, край селището Чуприя. Има ранени с охлузвания, една жена е с по-сериозна травма и е в болница, съобщи бТВ.\n\nБусът е тръгнал от Бургас за сръбската столица.\n\nУправителката на превозвача „Евелин Р” Евелина Пулева разказа, че шофьорът е изгубил управление над превозното средство. „Има едни колчета, в които се удари и се преобърна”, допълни тя.\n\n                    ", "date": "2018.04.27", "title": "Микробус с българи катастрофира в Сърбия, има ранени"}
{"url": "http://www.monitor.bg/a/view/6885-%D0%9F%D0%B0%D1%81%D1%82%D0%B8%D1%80%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BA%D0%BE%D0%B7%D0%B0%D1%80-%D0%B1%D0%B5%D0%B7-%D1%81%D1%82%D0%B0%D0%B4%D0%BE-%D0%B7%D0%B0-%D0%93%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD/", "text": "\n                    Без една трета от стадото си остана пред Гергьовден 29-годишен фермер от гълъбовското село Мъдрец. Илия Славчев наел преди петнадесетина дни двама млади мъже от близко до Първомай село, които да се грижат за 50-те кози местна подобрена порода, като уговорката била да им плаща в натура и да им осигурява храната.\n\nЗа негова изненада рано заранта на 24 април козарите изчезнали, а заедно с тях липсвали и 10 кози с яретата на обща стойност 1 500 лв.\n\nПо думите на кмета на Мъдрец Тодор Янков още като видял физиономиите на новите чобани се усъмнил в почтеността им, но фермерът го успокоил, че много му ги били похвалили.\n\nВ РУ „Полиция“ – Гълъбово са образувани досъдебно производство за кражбата на животните, вече била направена проверка в родното село на единия от пастирите, но близките му заявили, че от месец не се бил прибирал.\n\nМеждувременно униформените от Второ РУ „Полиция“- Стара Загора задържали 62-годишен жител на село Яворово след сигнал за кражба на 116 пилета от ферма в същото землище. Пернатите  били открити в дома на крадеца,който също отглеждал от тази порода пилета.\n\n \n                    ", "date": "2018.04.27", "title": "Пастири оставиха козар без стадо за Гергьовден"}
{"url": "http://www.monitor.bg/a/view/62006-%D0%9F%D0%B5%D1%82%D0%B8%D0%BC%D0%B0-%D0%BE%D1%82%D0%B8%D0%B2%D0%B0%D1%82-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B4%D1%80%D0%BE%D0%B3%D0%B0/", "text": "\n                    Петима души са заловени с дрога само за денонощие, срещу тях са образувани бързи производства и ще бъдат предадени на съд. В парк във Велико Търново при проверка на двама мъже на 22 и 36 години, у тях са открити общо 6 грама канабис и пликче с метаамфетамин. В Горна Оряховица при проверка на 35-годишен мъж, той се опитал да изхвърли на земята незабелязано топче листна маса, която се оказала 4 гр- марихуана. при претърсване на жилището му са намерени и иззети още 20 гр.. Мъжът е известен на полицията и осъждан. В Свищов при проверка на 35-годишен мъж и 16-годишно момче са намерени още 2 грама канабис и 1 грам амфетамин.\n                    ", "date": "2018.04.27", "title": "Петима отиват  на съд за дрога"}
{"url": "http://www.monitor.bg/a/view/8677-%D0%9A%D1%80%D0%B0%D0%B9%D0%BD%D0%B8%D1%8F%D1%82-%D1%81%D1%80%D0%BE%D0%BA-%D0%B7%D0%B0-%D0%BF%D0%BE%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8-%D0%B8%D0%B7%D1%82%D0%B8%D1%87%D0%B0/", "text": "\n                    В началото на другата седмица, 30 април, изтича срокът за подаване на декларациите за облагане на доходите. Дотогава трябва да се преведе и декларираният данък за довнасяне, напомнят още от НАП.\n\nНай-лесният и бърз начин за подаване на декларацията е по Интернет с ПИК. Персоналният код може да се получи безплатно от всеки офис на НАП. Декларациите могат да се изпратят още чрез интернет, подписани с електронен подпис, както и да се подадат по пощата, с обратна разписка, на място в някои пощенски станции, както и в офисите за обслужване на клиенти на Агенцията. До момента в цялата страна са приети 435 000 декларации, като почти половината от тях са изпратени в НАП по електронен път – с ПИК или електронен подпис.\n\nОт НАП напомнят също, че от тази година дължимите данъци и осигурителни вноски могат да се превеждат без такси с банкова карта. Това става по два начина - чрез е-услуга, достъпна чрез , както и чрез инсталираните физически ПОС терминали на работните места в салоните за обслужване на Агенцията. Плащането на задължението към хазната може да стане и във всяка банка с попълване на вносна бележка за плащане към бюджета.\n\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в .\n                    ", "date": "2018.04.27", "title": "Изтича крайният срок за подаване на данъчни декларации "}
{"url": "http://www.monitor.bg/a/view/83530-%D0%9C%D0%B5%D1%80%D0%B8%D0%BC-%D1%80%D0%B0%D0%B4%D0%B8%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BE%D1%80%D0%B1%D0%B8%D1%82%D0%B0%D0%BB%D0%BD%D0%B8%D1%82%D0%B5-%D0%BF%D0%B0%D1%81%D0%B0%D0%B6%D0%B5%D1%80%D0%B8-%D0%B4%D0%BE-%D0%9C%D0%B0%D1%80%D1%81/", "text": "Български проекти връщат славата ни на космическа нация\n                    \n\nБългарски учени и фирми, финансирани с пари от Брюксел, помагат да следим зимните култури, пази ни от наводнения и изучава космическата радиация. Страната ни като партньор на Европейската космическа агенция (ЕКА) разработва 14 проекта, пет от които вече се изпълняват,\n\nостаналите в момента се договарят. Родна компания в момента разработва услуги за оценка качеството на водите, основани на наблюдението на земята, за да подпомогне българските институции, отговарящи за качеството на води в езерата. За целта се разработва уеб геоинформационна система EMOWAF за предоставяне на данни за наблюдение на Земята (спътникови и въздушни), интегрирани с данни на място за мониторинг на качеството на водите като допълнителни инструменти към Националната система за мониторинг на околната среда на България.\n\n\n\n\nУчени от Българската академия на науките (БАН) анализират\n\nданни, които да се използват\nот земеделците ни,\n\nкоито все повече ще трябва да разчитат на дигитализацията на информация. Така те ще може да разчитат на навременна информация за площите, заети от различни култури, както и за тяхното текущо състояние и очакван добив. Чрез изображения от спътниците „Sentinel-2” и „PROBA-V” се генерират продукти със земеделско приложение като състоянието на посеви от зимна пшеница и оценъчни карти за тяхното състояние.\n\nДруги учени от Института за космически изследвания и технологии към БАН също доказват практичността на родната наука. Екипът извършва изследвания, необходими за оценяване на радиационния риск за екипажите на космическите кораби и за работата на електронните системи. Усилията им са насочени към изпълнение на съвместната\n\nевропейско-руска програма за\nизследване на Марс от орбита\n\nи от повърхността на планетата – ЕкзоМарс. Той се реализира в два етапа с изстрелването на космическите апарати TGO – спътник за изследване на малките атмосферни съставки, изстрелян през 2016 г., и Спускаема платформа с марсоход, планиран за изстрелване през 2020 г. За целта разработват дозиметъра ЛЮЛИН-МЛ, както и обработка и съхраняване на данните от него. Апаратури от серията ЛЮЛИН, разработени от колектива, изследват радиационната обстановка в околоземното и междупланетно космическо пространство от борда на пилотирани и роботизирани\n\nкосмически апарати\nвече почти 30 години.\n\nСамо преди дни приключи последната тръжна процедура на ЕКА, на която от Министерството на икономиката очакват броят на одобрените проекти да бъде увеличен спрямо предходните процедури. Проектните ни предложения се оценяват по критерии на космическата агенция за качество, устойчивост и адекватност. Успешно преминалите етапа на оценка проекти се предлагат за финансиране от страната-партньор. Участието на България в инициативата до момента възлиза на 2,4 млн. евро, като 2,1 млн. евро ще бъдат възвърнати към страната под формата на финансиране на 14 български проекта в космическият сектор, твърдят от икономическото министерство.\n\n\n \n\n\n \n                    ", "date": "2018.04.27", "title": "Мерим радиацията на орбиталните пасажери до Марс"}
{"url": "http://www.monitor.bg/a/view/19494-%D0%93%D0%B0%D0%B7%D1%8A%D1%82-%D0%BC%D0%B5%D0%B6%D0%B4%D1%83-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%93%D1%8A%D1%80%D1%86%D0%B8%D1%8F-%D1%89%D0%B5-%D0%BF%D0%BE%D1%82%D0%B5%D1%87%D0%B5-%D0%BF%D1%80%D0%B5%D0%B7-2020-%D0%B3/", "text": "Токът по Южното Черноморие няма да прекъсва, обеща енергийният министър\n                    От идната седмица започва процедурата за избор на строител на газовата ни връзка с Гърция, съобщи енергийният министър Теменужка Петкова в рамките на парламентарния контрол. По думите й при липса на обжалвания на търга се очаква възлагането на строителството да се осъществи през последното тримесечие на на 2018 г., а въвеждането в търговска експлоатация - през 2020 г., каза още министърът.\n\nГарантирано ще бъде електроснабдяването на курортите по Южното Черноморие, като Петкова припомни, че през 2017 г. от ЕСО е направена модернизация на въздушна линия, чийто ремонт е довел до увеличаването на сигурността на електрозахранването в направление Айтос, Карнобат, Варна и е повишена сигурността на електроснабдяването на курортите северно от Бургас. При реконструкция на друга въздушна линия е повишена сигурността на електрозахранването на курортите, които се намират южно от Бургас. Друг ремонт на въздушна линия е довел до осигуряване на захранването на подстанциите в района на Приморско и Малко Търново. Тази година ще започне реконструкция на въздушната линия - 220 киловолта, \"Камчия\", от ТЕЦ \"Марица изток 2\" до подстанцията \"Карнобат\", въведена в експлоатация преди повече от 50 години.\n\nДо края на август се предвижда да завърши ремонт на открита разпределителна уредба в подстанцията \"Карнобат\", която е въведена в експлоатация преди 60 години. С приключването на реконструкцията на двата обекта ще се гарантира сигурността на електроснабдяването на курортите по Южното Черноморие, каза министърът. Тя посочи, че направените инвестиции за подстанцията \"Карнобат\" ще са 6,3 млн. лева, а и около 26 млн. лева за въздушната линия \"Камчия\".\n\nВ момента ЕСО работи по реализация на 5 проекта с общоевропейски интерес на стойност 245 млн. евро с принос за изграждане на трансевропейската инфраструктура, отговори на друг депутатски въпрос Петкова.\n                    ", "date": "2018.04.27", "title": "Газът между България и Гърция ще потече през 2020 г. "}
{"url": "http://www.monitor.bg/a/view/80291-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%A2%D1%83%D1%81%D0%BA-%D0%BD%D0%B0-%D0%BB%D0%B8%D0%B4%D0%B5%D1%80%D1%81%D0%BA%D0%B0-%D1%81%D1%80%D0%B5%D1%89%D0%B0-%D0%B2-%D0%A1%D0%BA%D0%BE%D0%BF%D0%B8%D0%B5/", "text": "\n                    \nМинистър-председателят Бойко Борисов ще участва в срещата на лидерите на страните от Процеса \"Бърдо-Бриони\", съобщиха от правителствената информационна служба. На срещата в Скопие домакин е президентът на Република Македония Георге Иванов. Борисов е специален гост на разговорите, заедно с председателя на Европейския съвет Доналд Туск.\n\nИнициативата за Процеса “Бърдо-Бриони”, който се провежда от 2013 г., е на Словения и Хърватия. Неговата цел е стабилизиране и ускоряване на европейска интеграция на страните от Западните Балкани чрез укрепване на регионалното сътрудничество и решаване на откритите въпроси – теза, която застъпва и България и е основен приоритет на ротационното председателство на Съвета на ЕС, ръководено от страната ни.\n\nВ рамките на посещението си премиерът Бойко Борисов ще проведе и двустранна среща с председателя на Европейския съвет Доналд Туск, на която ще се обсъди подготовката на срещата на върха за Западните Балкани в София на 17 май.\n\n                    ", "date": "2018.04.27", "title": "Борисов и Туск на лидерска среща в Скопие  "}
{"url": "http://www.monitor.bg/a/view/8514-%D0%91%D0%B0%D0%B1%D0%B0%D1%82%D0%B0-%D0%BD%D0%B0-%D0%91%D0%B0%D0%B9%D1%80%D1%8F%D0%BC-%D0%BD%D1%8F%D0%BC%D0%B0-%D0%BF%D1%80%D0%B0%D0%B2%D0%BE-%D0%BD%D0%B0-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B0-%D0%BF%D0%B5%D0%BD%D1%81%D0%B8%D1%8F/", "text": "\n                    \n\nБабата на Байрям, която стана донор на бъбрек, за да спаси живота на детето, няма право на инвалидна пенсия, съобщи бТВ.\n\nВ края на март миналата година Байрям и баба му Селима са приети в детската клиника в немския град Тюбинген. Бъбречната трансплантацията е в края на юни заради тежките изследвания на двамата и влошеното състояние на детето. След операцията, при която става донор на внука си, Селима остава в отделението по реанимация една седмица. „Казаха ми да не работя, да не вдигам тежки работи”, казва Селима. След операцията възстановяването е бавно, а болките продължават и сега.\n\nПрез януари тази година Селима подава документи за ТЕЛК в Стара Загора, а решението излиза в края на март. Според него жената е с 20% увреждане и няма право на пенсия. Съдбата на всички донори като нея е решена чрез действащата Наредба за медицинска експертиза. Съгласно нея при загуба и отпадане на един бъбрек при здрав друг бъбрек е 20% намалена степента на работоспособност.\n\nТака, въпреки предписанията на лекарите в Германия, Селима трябва да работи. Сега живеят със заплатата на мъжа ѝ и инвалидната пенсия на Байрям.\n\n\n                    ", "date": "2018.04.27", "title": "Бабата на Байрям няма право на инвалидна пенсия "}
{"url": "http://www.monitor.bg/a/view/68067-%D0%94%D0%B5%D1%82%D1%81%D0%BA%D0%BE%D1%82%D0%BE-%D0%BE%D1%82%D0%B4%D0%B5%D0%BB%D0%B5%D0%BD%D0%B8%D0%B5-%D0%B2%D1%8A%D0%B2-%D0%92%D1%80%D0%B0%D1%86%D0%B0-%D1%81%D0%BF%D1%80%D1%8F-%D0%B4%D0%B0-%D0%BF%D1%80%D0%B8%D0%B5%D0%BC%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%B8/", "text": "\n                    \nДетското отделение на болницата във Враца спря да приема пациенти. Ръководството и лекарите влязоха в спор за причините. Според началниците причина е инфекция, а според медиците – недостиг на персонал, който да поеме дежурствата за месеца, съобщи Нова ТВ.\n\nРодители на пациенти пък създадоха група в социалните мрежи, за да могат с общи усилия и средства да транспортират децата си до близко населено място с работещо детско отделение.\n\nВ графика за дежурствата обаче, който е направен още през март, последното лекарско дежурство е на 25 април. Причината да няма медици е известен на всички – те отказват да полагат извънреден труд, защото лечебното заведение не плаща заплати.\n\nВ отделението реално работят трима лекари и пенсионер е заел половин щатна бройка. Сестрите една по една напускат.\n\nНе е ясно кога и дали изобщо отделението ще заработи отново. Линейки ще превозват спешните случаи в други клиники, а по-леките ще трябва да разчитат на собствен транспорт и евентуални свободни легла в болниците наблизо.\n\n                    ", "date": "2018.04.27", "title": "Детското отделение във Враца спря да приема пациенти "}
{"url": "http://www.monitor.bg/a/view/82704-%D0%9D%D0%B0%D0%B4-2000-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%82%D1%80%D1%83%D0%B4%D0%BE%D0%B2%D0%B8-%D0%B7%D0%BB%D0%BE%D0%BF%D0%BE%D0%BB%D1%83%D0%BA%D0%B8/", "text": "\n                    \nЗа последните 15 години по данни на Националния осигурителен институт у нас са станали над 63 хиляди трудови злополуки, в които са загинали повече от 2 хиляди работници, съобщи Нова ТВ.\n\nПрез миналата година у нас са регистрирани общо 2911 инциденти по време на работа.  От тях 2318 са станали на работното място, а 593 - при отиване или връщане от работа.  За цялата минала година у нас са регистрирани 94 смъртни случаи при трудови злополуки в 13 икономически сектори.  \nНай-много са били трагичните случаи в секторите \"Строителство\",  \"Транспорт, складиране и пощи\",  \"Преработваща промишленост\" и \"Търговия; ремонт на автомобили и мотоциклети\".\nВ международния ден, посветен на безопасните условия на труд, КНСБ ще поднесе цветя пред паметната плоча, която почита загиналите по време на работа. \n\n                    ", "date": "2018.04.27", "title": "Над 2000 загинали при трудови злополуки "}
{"url": "http://www.monitor.bg/a/view/66230-400-000-%D1%80%D1%83%D1%81%D0%BD%D0%B0%D1%86%D0%B8-%D0%B8%D0%BC%D0%B0%D1%82-%D0%B2%D1%82%D0%BE%D1%80%D0%B8-%D0%B4%D0%BE%D0%BC-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    \nНад 400 хиляди руснаци вече имат своя „втори дом\" в България. Това става ясно от отговор на министъра на туризма Николина Ангелкова на депутатско питане за броя на руските туристи за летния сезон.\n\nРусия е основен стратегически партньор на България в сферата на туризма. В резултат на интензивния и задълбочен диалог с представителите на Руската федерация и редицата реализирани комуникационни активности, които Министерството на туризма ежегодно провежда, интересът към България като предпочитана туристическа дестинация поддържа устойчиви нива през последните години, заявява Ангелкова, цитирана от БГНЕС. През предходната 2017 г., Русия заема 5-то място по брой на чуждестранните туристи, посетили България - 557 915 души. Практически интересът към дестинацията задържа стабилни нива. Всички тези условия са предпоставка за увеличаване на туристопотока, като полагаме максимални усилия този потенциал да бъде оползотворен още по-ефективно. Динамиката в стойността на руската рубла през последните дни внася корекция в общия обем на търсене на базирани в евро туристически продукти, в това число и българските, но цифровите резултати на дипломатическите ни представителства в Руската Федерация са положителни, посочва още министърът на туризма.\n\nПо данни на Консулска служба при Посолството на България в Руската Федерация от началото на 2018 г. до настоящия момент, са издадени визи за руски туристи със 7,9 % повече в сравнение със същия период на 2017 г. Подадени са документи за акредитация на 50 руски туроператора, които планират да работят активно на дестинация България. Консулството на България в Екатеринбург също констатира както увеличение на броя на издадените визи, така и при броя подадени документи за акредитация - 18 туристически агенции са подали документи като само десет дни по рано те са били 11, става ясно от отговора на Ангелкова.\n\n По данни на туристическите агенции от Уралския регион ранните записвания са много активни, отбелязвайки 20% ръст спрямо 2017, което в условията на повишаване на цените прави дестинация България една от най-търсените, подчертава Ангелкова. Резултатите от ранните продажби са близки до нивата от миналата година. Полетните програми на туроператорите стартират в края на месец май и както и през 2017 г., ще използват както редовни линии, така и чартърни програми с полети до летищата Варна и Бургас. Предпочитанията на руските туристи към курорти и хотели не отбелязват значителни промени в сравнение с 2017 г. Според изследване на Асоциацията на руските туроператори /АТОР/, България е на четвърто място сред предпочитаните от руснаците туристически дестинации за майските празници. Класацията е обявена на 17.04.2018 г. в пресцентъра на Информационната агенция „Национальная Служба Новостей\" на брифинг на изпълнителния директор на Асоциацията на руските туроператори Майя Ломидзе. Търсенето на дестинацията като място за лятна почивка е с показатели близки до тези от 2017 г. и по резултатите от ранните записвания, България е сред най-популярните дестинации за лятна почивка сред руските туристи.\nСтраната ни бе удостоена с наградата на National Geographic Traveler за най-добрата дестинация за семейна почивка за руските туристи. Страната ни бе отличена с награда на международното туристическо изложението „Интурмаркет\" 2018 за „Многогодишно сътрудничество, мащабно участие и творчески подход при организиране работата на изложението\" от ръководителя на Федералната агенция по туризъм. На международното туристическо изложение „МИТТ\" 2018, Министерството на туризма получи награда за „Най-добър щанд\", а също така бе наградено и с диплом за участие в международното туристическо изложение „Отдых без границ\" 2018 в град Санкт Петербург, припомня Николина Ангелкова.\n\nМинистерството на туризма активно работи с руските медии като предоставя актуална информация за новините на българския туристически пазар, която се публикува на сайтовете на водещите руски туристически електронни издания и в туристическите рубрики на федералните информационни агенции. Още от миналата година, всяка седмица се регистрират над 10 положителни публикации на туристически новини за България. Само на туристическия информационен портал на Асоциацията на руските туроператори /АТОР/ има над 180 публикации за България, посочва още Ангелкова. Тя обяснява, че за да бъдат поддържани високите нива на интерес към България, Министерството на туризма провежда политика за устойчиво затвърждаване на позитивния тренд, прилагайки интегриран маркетингов подход за осъществяване на комуникационни кампании на руския пазар.\n\nРаботим за разширяване на предлагането, като към традиционните летен и зимен отдих се презентират възможностите за допълнителни екскурзии, програми и мероприятия, които да обогатят почивката и да покажат разнообразието, което България предлага на активния руски турист, в т.ч. провеждане на оздравителни процедури, укрепване на здравето в балнеолечебните центрове, културно-познавателни програми, историко-патриотични маршрути за руски деца, почиващи в България, поклоннически програми за православни туристи, добавя министърът на туризма.\n\n                    ", "date": "2018.04.27", "title": "400 000 руснаци имат „втори дом\" в България"}
{"url": "http://www.monitor.bg/a/view/84356-%D0%9A%D1%80%D0%B0%D0%BB%D0%B5%D0%B2-%D0%A2%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%82%D1%8A%D1%80%D1%81%D0%B8-%D0%BB%D0%B8%D1%87%D0%BD%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%BF%D1%80%D0%B8-%D1%84%D1%83%D1%82%D0%B1%D0%BE%D0%BB%D0%BD%D0%BE%D1%82%D0%BE-%D1%85%D1%83%D0%BB%D0%B8%D0%B3%D0%B0%D0%BD%D1%81%D1%82%D0%B2%D0%BE%D1%82%D0%BE/", "text": "\n                    \nТрябва да се търси лична отговорност при хулиганството. Това каза министърът на спорта Красен Кралев пред БНТ. Той коментира, че основният пропуск, който до момента е имало в стратегията за борба с футболното хулиганство е, че фокусът е бил на грешно място - към клубовете. Това трябвало да се промени и той трябва да бъде върху личната отговорност. Кралев се надява до година да се финализира новият закон за футболното хулиганство, като били нужни промени и в наказателния кодекс, така че да може МВР и БФС да налагат санкции на тези хора, които са извършили престъпление, а не само съдът.\n\nКралев добави, че на срещата след инцидента с ранената полицайка са взели важни стратегически решения. \"Ако имаме волята и упоритостта да се докарат до край, мисля, че ще се справим с този проблем. Всички се обединихме около това, че основният пропуск, който има в стратегията за борба с футболното хулиганство е, че фокусът е бил поставен върху грешно място, т.е до момента всички санкции търпят клубовете, когато феновете извършват инцидентът, страда клуба. Той няма как да контролира изцяло тези агитки. Винаги има едни 10,20 души, които терориризират хората, които са на стадиона, защото крайната цел е родителите да заведат децата си на стадиона. Децата отсъстват от стадионите, защото смятат, че това е опасно\", каза министърът и добави, че  са си поставили краткосрочни и дългосрочни цели. Сред краткосрочни са поставяне на достатъчно количество камери с качество 4к и приближаване на образа 36 пъти. До края на август ще има торникети и на входовете ще се поставят камери, които да снимат всяко лице, което влиза.\n\nКралев заяви, че депутатите са поели ангажимент да направят спешни мерки в сегашния закон за футболното хулиганство. Министърът допълни, че се надява, че до година новият закон, който ще бъде насочен към личната отговорност, може да влезе.\n\n                    ", "date": "2018.04.27", "title": "Кралев: Трябва да се търси лична отговорност при футболното хулиганството  "}
{"url": "http://www.monitor.bg/a/view/62845-%D0%A1-%D0%BD%D0%B0%D0%B9%D0%BC%D0%BD%D0%BE%D0%B3%D0%BE-%D0%B0%D0%BF%D1%82%D0%B5%D0%BA%D0%B8-%D0%BD%D0%BE-%D1%81%D1%80%D0%B5%D0%B4-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BF%D0%BE-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    \n\nУ нас функционират 3996 аптеки, които работят целогодишно, като само 0.8 на сто са с денонощен режим на работа. Няма такива в големите градове като Видин, Враца, Разград, Смолян и Търговище, работещи нон-стоп. В 16 малки града с общо население от 50 000 изобщо няма фармацевтични обекти, обяви министърът на здравеопазването Кирил Ананиев в отговор на депутатски въпроси относно проблеми със снабдяването на лекарства в страната.В същото време по брой аптеки на глава от населението България се нарежда сред първите страни в Европа с 1806 души обслужвани от един обект. Средният показател за Европа е 4450 души от една аптека. „Това показва, че страната ни е на едно от челните места по брой аптеки на глава от населението, но на едно от последните места по достъп до фармацевтични услуги“, коментира Ананиев.Законодателството ни определя кой има право да отваря аптека, но не урежда критерии за разпределението и гъстотата на аптеките по територия, нито по режима на аптеките. Преценка къде да се отвори такъв обект, режим за работа, асортимент е по преценка на стопанската инициатива на носителя на разрешение за търговия на дребно с лекарствени продукти, допълни министърът.Министър Ананиев обяви, че ресорното му министерство заедно със Здравната каса, агенцията по лекарства и Българския фармацевтичен съюз разработват пакет от мерки за стимулиране предлагането на повече фармацевтични услуги в малките населени места, които ще бъдат въведени с изменение и допълнения в Закона за лекарствените продукти и хуманната медицина. „Въвеждането на публично-частното партньорство е друг начин за справянето на проблема“, смята Ананиев. Към момента в страната функционират 39 общински аптеки, по-голямата част в малките населени места. Откриването на аптеки би могло да се осъществява и чрез договаряне за съвместна дейност между общините и вече съществуващи дружества с разрешителни. Общините може и да субсидират аптеките да работят денонощно, завърши Ананиев.\n\n\n                    ", "date": "2018.04.27", "title": "Първенци сме по аптеки, на опашката - по достъп до лекарства "}
{"url": "http://www.monitor.bg/a/view/59671-%D0%91%D0%BE%D1%80%D0%B8%D1%81%D0%BE%D0%B2-%D0%91%D0%93-%D1%83%D1%87%D0%B5%D0%BD%D0%B8-%D0%B4%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0%D1%82-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D1%82%D0%B5%D1%85%D0%BD%D0%B8%D0%BA%D0%B0/", "text": "\n                    \n\nАмбицията ни е проектът за модернизиране на машините за Сухопътните войски да бъде реализиран в български предприятия и в процеса да бъдат ангажирани български учени, инженери, механици, обяви министър-председателят Бойко Борисов при посещението си във военноремонтния завод „ТЕРЕМ – Хан Крум“ в Търговище, съобщиха от правителствената информационна служба. По думите му, това ще позволи отпуснатите средства от държавния бюджет да останат в България, ще спомогнат за развитие на научния потенциал и за повишаване на жизнения стандарт.\n\n„За съжаление, не така е било през последните години. Най-лесно е да се купува, да се харчат парите на данъкоплатците“, коментира вицепремиерът Томислав Дончев. Той посочи, че желанието на правителството е да бъде ангажиран целият индустриален и научен потенциал на страната. „Ако този потенциал бъде развит, той ще може да намери и други клиенти“, посочи Дончев.\n\nВ момента тече междуведомственото съгласуване на проектите за инвестиционни разходи за придобиване на основна бойна техника за Сухопътните войски и на нов боен самолет. Очаква се те да бъдат внесени за разглеждане от Министерския съвет на заседанието на 9 май, посочи вицепремиерът и министър на отбраната Красимир Каракачанов. Проектът за бойните машини е разработен за времеви интервал от 12 години и е на стойност 1,22 млрд. лв. без ДДС. Той предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава.\n\nСпоред втория инвестиционен проект ще бъдат закупени 16 самолета на два етапа. През първия етап, който е финансово осигурен с 1,5 млрд. лв. без ДДС, ще бъдат придобити не по-малко от осем самолета, ще се осигурят средства за наземно обслужване, обучение на състава, първоначална интегрирана логистична поддръжка (за период от 3 години) и въоръжението.\n\n\n\n \n                    ", "date": "2018.04.27", "title": "Борисов: БГ учени да модернизират военната техника "}
{"url": "http://www.monitor.bg/a/view/89317-%D0%91%D0%A1%D0%9F-%D0%B2%D0%BD%D0%B5%D1%81%D0%B5-%D0%B8%D1%81%D0%BA%D0%B0%D0%BD%D0%B5%D1%82%D0%BE-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%95%D0%BC%D0%B8%D0%BB-%D0%A5%D1%80%D0%B8%D1%81%D1%82%D0%BE%D0%B2-%D0%93%D0%95%D0%A0%D0%91-%D0%97%D0%B0%D1%81%D1%82%D0%B0%D0%B2%D0%B0%D0%BC%D0%B5-%D0%B7%D0%B0%D0%B4-%D0%BD%D0%B5%D0%B3%D0%BE/", "text": "\n                    \nБСП внесе искането си за оставката на зам.-шефа на НС Емил Христов от ГЕРБ. Социалистите са успели да съберат 80 подписа, като от групата не са търсили подкрепа от другите политически сили, обясни депутатът Антон Кутев. Поводът за искането на оставката е недопускането до сградата на парламента на родители на деца с увреждания. Според Кутев обаче причината е още по-голяма. По думите му действията на Емил Христов били поредния израз на цялата политика на ГЕРБ към всички българи и по-специално към хората с увреждания. \"За една година нищо не се е променило за хората с увреждания, протестите им са същите, исканията им са същите\", посочи той. От БСП се надяват с исканата оставка да предизвикат действията на управляващите в посока решаване проблемите на хората с увреждания.\n\nВ отговор от ГЕРБ заявиха, че застават зад Емил Христов и ще гласуват против предложението на БСП за неговата оставка. По думите на Тома Биков това е поредния опит на БСП да превърне един технически проблем в политически. “Това е симптом на безидейност на БСП и опит НС да се превърне в сцена на фарсове и гротески”, уверен е Биков и припомни, че Христов се е извинил на хората с увреждания. Такова извинение обаче те не дължали на БСП. .”Тези техни действие са опит да паразитират върху сериозните проблеми на едни хора”, смята Биков. По думите му няма защото Емил Христов сам да подава оставка, а въпросът е обсъждан на заседанието на ПГ на ГЕРБ този вторник. „Няма да се поддадем на провокации след един рожден ден, който точеше с паралелно с този скандал. А част от тези хора са станали от масата и отидоха да правят скандал”, каза Биков. По думите му просто ще се загуби един парламентарен ден. „На БСП са им свършили идеите. И  искат оставки за технически проблеми. Няма политически проблем. Нито е било политически знак или пък отказ да се видим с тези хора”, увери в заключение Биков.\n\nНа свой ред от ДПС заявиха, че първо ще се запознаят с мотивите за оставката и една след това ще формират своето становище.\n\n                    ", "date": "2018.04.27", "title": "БСП внесе искането за оставката на Емил Христов, ГЕРБ: Заставаме зад него"}
{"url": "http://www.monitor.bg/a/view/87774-%D0%9E%D1%82-%D0%9C%D0%9E%D0%9D-%D0%BF%D1%80%D0%B0%D0%B2%D1%8F%D1%82-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2-%D0%A1%D0%A3/", "text": "\n                    \n\nМинистерството на образованието и науката започва проверка в Департамент за информация и усъвършенстване на учители към СУ „Св. Климент Охридски“ след подаден сигнал, че се получават пари на ръка и не се провеждат обучения, изпити и квалификационни дейности.Сигналът е срещу един от асистентите в департамента и е подаден до Софийската районна прокуратура от ректора на университета. От МОН го получили на 16 април, като при тях е препратен от страна на агенцията „Държавна финансова инспекция“.Образователният министър Красимир Вълчев обясни, че проверката от страна на СУ показва, че такива нарушения не са извършени. От МОН ще осъществят контрол по подадения сигнал, като това ще стане по нормативите на няколко закона. По закона за предучилищно и училищно образование проверката ще бъде върху квалификационните дейности, по закона за висшето образование, тъй като става дума за ВУЗ. Министърът обясни, че ще бъде осъществен и финансов контрол, който ще бъде направен по закона за вътрешния одит, тъй като той няма как да бъде осъществен по ЗВУ. Проверката по сигнала вероятно ще започне другата седмица.\n\n\n                    ", "date": "2018.04.27", "title": "Проверка в СУ заради пари на ръка за изпити"}
{"url": "http://www.monitor.bg/a/view/51527-1221-%D0%BF%D0%BE%D0%B2%D1%82%D0%BE%D1%80%D0%BD%D0%BE-%D0%BE%D1%82%D0%BF%D0%B0%D0%B4%D0%BD%D0%B0%D0%BB%D0%B8-%D0%BE%D1%82-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D1%82%D0%B5%D0%BB%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0/", "text": "\n                    \n1221 са децата, които са повторно отпаднали от образователната система. 624 от малчуганите са в задължителната училищна възраст. Това посочи образователният министър Красимир Вълчев по време на парламентарен контрол.\n\n22 168 деца са върнати в образователната система по механизма за съвместна работа на институциите за обхващане и задържане на децата в образователните институции досега. 17 297 от тях вече са записани в училище или детска градина в резултат на септемврийската кампания, докато през кампанията октомври-декември са записани още 4 618. В момента се провежда третият етап на обхождане. Досега екипите, които работят по механизма са извършили 214 хиляди посещения на адреси, като не всички деца са обходени, тъй като една част от децата се намират в чужбина.\n\n                    ", "date": "2018.04.27", "title": "1221 повторно отпаднали от образователната система"}
{"url": "http://www.monitor.bg/a/view/52531-%D0%A8%D0%B5%D1%84%D1%8A%D1%82-%D0%BD%D0%B0-%D0%90%D0%9B%D0%94%D0%95-%D0%A2%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D1%82%D0%B5-%D0%B2-%D0%A8%D0%B5%D0%BD%D0%B3%D0%B5%D0%BD-%D0%B4%D0%BE-1-%D0%B3-%D0%B0-%D0%B2-%D0%B5%D0%B2%D1%80%D0%BE%D0%B7o%D0%BD%D0%B0%D1%82%D0%B0-%D0%B4%D0%BE-2-%D0%B3/", "text": "Шефът на АЛДЕ: Трябва да сте в Шенген до 1 г. а в еврозoната – до 2 г. \n                    \n\nКоалиционните партньори на ГЕРБ рушат имиджа на страната. Това стана ясно от думите на лидера на ДПС Мустафа Карадайъ в парламента след срещата между депутатите от движението с Ханс ван Баален, който оглавява АЛДЕ. Баален е в България за участие в заседание на Съвета на Алианса на либералите и демократите в Европа (АЛДЕ ) под домакинството на ДПС.Според Карадайъ ГЕРБ са длъжни да обяснят на обществото и партньорите ни от НАТО и ЕС за поведението на коалиционните си партньори. Повод за искането пък е посещението на лидера на „Атака” Волен Сидеров в Крим, където заяви, че Крим не е анексиран. „По важни геополитически и геостратегически въпроси не може да има лично мнение, особено когато си част от управлението на страната”, аргументира се Карадайъ. \"Тази власт е вредна и опасна за страната, неведнъж сме казвали. Не можем да не изразим тревога и настояваме за отговори. Отговори очакваме и от ЕНП. Тя трябва да отговори - споделя ли ориентацията на коалиционния партньор на ГЕРБ, споделя ли коалиционната политика и култура на ГЕРБ\", призова още Карадайъ. Той обясни, че са били безпочвени призивите на ГЕРБ към опозицията за определено поведение по време на БГ председателството, след като именно коалиционните партньори в лицето на патриотите рушат имиджа на страната и поставят под въпрос евроатлантическото бъдеще на България.  „Ако някой ревизира тази ориентация, то това са техните коалиционни партньори или можем да кажем, че това е днешната власт”, каза още той.  „Г-н премиер Борисов, вие трябва да поемете отговорността, ако ваш коалиционен партньор подкрепя незаконното анексиране на Крим. Всички искаме да сме в добри взаимоотношения с Русия, не това е проблемът. Всички трябва да спазваме и припознаваме международното право”, каза на свой ред пък Баален. Той обясни, че по време на срещата са говорили за готовността за България за членство в Шенген и еврозоната, като ДПС ясно заявили, че сме изпълнили всички критерии. Според него трябва да станем част от Шенген до 1 година и то преди евровота през 2019 година. До 2 години пък според него трябва да станем и пълноправен член на еврозоната. „България и Румъния трябва да бъдат част от Шенген, защото изпълняват критериите на шенгенската зона. България има достатъчно дълъг опит с Паричния съвет, което означава, че в момента трябва да има пътна карта за Еврозоната”, коментира още Ханс ван Баален. По думите му страната ни има широка подкрепа относно позицията за присъединяване на страните от Западните Балкани към ЕСБаален коментира още, че на предстоящият евровот коалицията на АЛДЕ ще бъде втората по размер, а на следващите избори дори ще са първи. ‘Уважаеми г-н Борисов и г-н Станишев, ще има доста бурни времена за вас, не за нас”, предупреди Баален. Накрая той призова Борисов след европедседателството да махне от властта коалиционния си партньор „Атака“. Докато той говореше, репортер на партийната телевизия го прекъсна. Това ядоса Баален, който обясни, че това не е европейско поведение, а АЛДЕ подкрепят европейска България.\n\n\n\n \n                    ", "date": "2018.04.27", "title": "ДПС: Коалиционните партньори на ГЕРБ рушат имиджа на страната"}
{"url": "http://www.monitor.bg/a/view/88081-%D0%98%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D1%81%D0%BF%D0%B8%D0%BF%D0%B0%D1%85%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%B5%D0%BD-%D1%82%D1%8A%D1%80%D0%B3%D0%BE%D0%B2%D0%B5%D1%86-%D0%BD%D0%B0-%D0%B7%D0%B0%D1%85%D0%B0%D1%80%D0%B5%D0%BD-%D0%BF%D0%B0%D0%BC%D1%83%D0%BA/", "text": "\n                    \nНезаконен търговец на захарен памук и други лакомства е бил засечен от инспектори на Областната дирекция по безопасност и контрол на храните в Пазарджик в парк“ Стадиона“. За него сигнализирала майка на дете, която забелязала, че в металната каравана, където се правело лакомството, гъмжало от мухи и оси и било мръсно от полепнала захар. Освен това, когато децата изяждали памука и хвърляли дървените клечки в кошчетата, търговецът ги събирал обратно и ги ползвал повторно, в разрез с всякакви хигиенни изисквания. Инспекторите по храните веднага реагирали на обаждането и отишли на място, където установили, че мъжът няма никакви документи, нито условия да поддържа елементарна хигиена. Нямал дори питейна вода за изплакване на ръцете. Оказало се, че не за пръв път го санкционират. Глобата му ще бъде над 1000 лв., а от агенцията по храните са категорични, че оттук нататък ще го следят зорко дали продължава да разполага караваната си до детската площадка в парка и да продава. По принцип, в „Стадиона“ е доста оживено и е пълно с майки и баби с деца, които се лепят на лакомствата, предлагани от амбулантни търговци и затова контролът върху тяхната дейност трябва да бъде засилен.\n\n                    ", "date": "2018.04.27", "title": "Глобиха с 1000 лв. нелегален търговец на захарен памук"}
{"url": "http://www.monitor.bg/a/view/10237-%D0%9E%D1%89%D0%B5-13-%D0%B4%D0%BE%D1%81%D1%8A%D0%B4%D0%B5%D0%B1%D0%BD%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%B0-%D0%B7%D0%B0-%D0%B1%D0%B5%D0%B7%D1%81%D1%82%D0%BE%D0%BF%D0%B0%D0%BD%D1%81%D1%82%D0%B2%D0%B5%D0%BD%D0%BE%D1%81%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B8/", "text": "Щетите са за 29 000 лева, друг директор отдал аптека за 50 лева на година\n                    \nМалка болница наела линейки от транспортна фирма, която е собственост на зам.-управителя на същото дружество, въпреки че самото заведение притежавало реанимобили, но не били използвани. Това обяви главният прокурор Сотир Цацаров. В друг случай болнична аптека била дадена под наем на частна за 50 лв. на година. За това „Монитор“ писа в края на месец март.\n\nПрокуратурата обяви, че са образувани нови 13 досъдебни производства за безстопанственост в болници в страната. В края на миналата година бяха проверени 329 договори, сключени от държавните и общински лечебни заведения на територията на страната. Главният прокурор Сотир Цацаров обясни още, че тези скандални договори са били подписвани и са дело на предишни директори на въпросните болници, като щетите са за милиони.\n\nРазпоредено е всички разследвания за безстопанственост в болниците да се ръководят от Софийската градска прокуратура и да се разследват от следователи от Националната следствена служба, съобщиха от прокуратурата.\n\n„Всеки български гражданин, който влиза в лечебно заведение, общо взето, е свидетел на това. В същото време това се случва на гърба на честния и благороден труд на хората, облечени с бели престилки, защото в крайна сметка една малка час от тях осъществяват търговска дейност, а една голяма част от тях лекуват българското население и не получават свестни заплати“, посочи още главният прокурор Сотир Цацаров.\n\nНа 25 април 2018 г. прокурори от Върховната касационна прокуратура възложиха на МВР извършване на допълнителна проверка, след като са получили данни за безстопанственост в Университетската болница ”Св. Иван Рилски” - София (77 договора за медицински услуги), Първа градска и АГ „Шейново“ в столицата (съответно 62 и 7 договора), болницата за пневмо-фтизиатрични заболявания за София-област (4 договора), диспансера “Св. Иван Рилски” - София (4 договора), Центърът за психично здраве в София (4 договора), Първа АГ „Св. София” в столицата (15 договора), “Майчин дом” (121 договора), Болницата по лицево-челюстна хирургия” - София (5 договора), белодробната „Св. София” (3 договора), Педиатричната болница в столицата (3 договора), болниците по рехабилитация в Кремиковци и Бухово (съответно с 4 и 6 договора), Центърът за психично здраве в Пловдив (19 договора) и онкоболницата в Хасково (42 договора).\n\nВ столицата обект на проверка са Пета МБАЛ-София от 2016 г. досега, ИСУЛ от 2016г., болницата по ортопедия в Горна баня от 26 януари 2012 г., УМБАЛ „Света Анна“ - София“ от 14 декември 2010 г., Инфекциозната болница в София от 1 април 2015 г., болницата по хематология от 1 ноември до 2012 г. и Националната кардиологична болница от август 2014 г.\n\nВ областните градове се проверяват болницата „Св. Петка“ - Видин, от 17 септември 2014 г. досега, болницата „Св. Иван Рилски“ - Разград, от 16 февруари 2015 г., университетската болница „Проф. д-р Стоян Киркович“ в Стара Загора от 1 февруари, както и болниците в Търговище - от 2016 г., в Хасково - от 10 декември 2015 г., в Шумен - от 2016 г. насам.\n\n                    ", "date": "2018.04.27", "title": "Болница наела линейки от зам.-управителя си (ОБНОВЕНА)"}
{"url": "http://www.monitor.bg/a/view/81656-%D0%94%D0%BE-15%C2%A0000-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D1%80%D0%B8%D0%B1%D0%B0%D1%80%D0%B8%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8/", "text": "\n                    \nНаказателна отговорност за всички рибари – бракониери. Това предлагат от ГЕРБ с промени в закона за рибарството и аквакултурите, които те ще внесат  в Народното събрание.\n\nСпоред ГЕРБ често бракониерите се измъкват без никакви последствия. Именно затова те искат драстични завишаване на глобите. Така ГЕРБ предлага санкции между 10 000 и 15 000 лв. - в зависимост дали е първо, второ провинение или рецидив, както и дали за улова се използва динамит или други електрически уреди.\n\nЦелта е бракониерите да бъдат подвеждани под наказателна отговорност, а не както досега - да се измъкват в съда, обясни Иван Миховски и даде няколко примера. Така често бракониерите били оневинявани от съда, въпреки че служители на ИАРА са свидетели на хвърлянето на мрежите, но в момента на залавянето те са били празни.\n\nПровинилите се бракониери често били оневинявани и дори ако са хванати с автомобили с мрежи и риба, но самите служителите на ИАРА не са били преки свидетели на улова.\n\nИван Вълков пък обясни, че другата група промени разписва повече правомощия на служителите на ИАРА така, че да могат да задържат нарушителите. За последните три години от бракониери са иззети над 456 000 м мрежи, което се равнявало на 456 км мрежи. Те по думите на Вълков могат да бъдат положени от Бургас до Варна или от София до Варна.\n\nДругата промяна предвижда 5% от приходите от продажбата на риболовни билети, да отиват за зарибяване, добави Александър Мацурев. Лицата, които ловуват, да бъдат запознати задължително с актуалната нормативна уредба, е също сред заложеното в законопроекта.\n\n                    ", "date": "2018.04.27", "title": "До 15 000 лева глоба за бракониери на риба "}
{"url": "http://www.monitor.bg/a/view/81621-%D0%97%D0%B0%D0%BF%D0%BE%D1%87%D0%B2%D0%B0-%D1%80%D0%B5%D1%81%D1%82%D0%B0%D0%B2%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%95%D0%BA%D1%81%D0%B8-%D0%94%D0%B6%D0%B0%D0%BC%D0%B8%D1%8F-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    \nОбщина Дупница задейства процедурата за реставрация на архитектурния паметник \"Ески Джамия\" в града. Реставрацията и самият ремонт на сградата, която е архитектурен паметник, ще се извършат със средства от общинския бюджет. Още през 2017 година тези средства са били заделени. Стойността на поръчката е за 95 785,32 лв. В рамките на 60 дни, след избора на изпълнител, трябва да бъдат извършени самите дейности, включващи цялостна подмяна на покрива, както и дейности по самата сграда, без да се нарушава автентичния й вид. Целта е обектът да бъде съхранен, ремонтиран и използван като художествена галерия. Джамията е построена през 16 век върху останките на православен храм, който според проучването носи името на „Свети Харалампий”.\n\n                    ", "date": "2018.04.27", "title": "Започва реставрацията на „Екси Джамия\" в Дупница"}
{"url": "http://www.monitor.bg/a/view/16078-17-%D0%BC%D0%BB%D0%BD-%D0%BB%D0%B2-%D1%81%D1%8A%D0%B1%D1%80%D0%B0%D0%BD%D0%B8-%D0%BE%D1%82-%D0%BA%D0%BE%D0%BD%D1%86%D0%B5%D1%81%D0%B8%D0%B8-%D0%BD%D0%B0-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5/", "text": "\n                     17 млн. лева са събрани през 2017 година от концесиите  и наемите на плажовете. Това заяви министърът на туризма Николина Ангелкова по време на парламентарния контрол. По думите й това е ръст с около 22 на сто спрямо 2016 година.\n\nТя поясни, че от началото на този мандат на кабинета, т.е за 1 година неохраняемите плажове са намалели от 106 на 89. в Момента по думите й те са 86 .\n\nАнгелкова увери, че нейното ведомство упражнявало непрекъснат контрол върху стопанисването на плажовете и тази година ще бъдат дори още по-засилени.  Миналата година са били извършени 428 проверки. Над 300 000 глоби са били наложени през миналата година.  Основните нарушения са недостатъчен брой спасители и неспазване на изискванията за свободна и платена зона.\n\nВ кулоарите на НС Ангелкова пък заяви, че е против връщането на пушенето в заведенията. „Това не влияе върху ръста на туристите, нито върху посещаемостта. Нещата трябва да останат по начина, по който са в момента. Не смятам, че при положените усилия през годините да няма пушене в местата за хранене трябва да се върнем отначало“, посочи Ангелкова.\n\nПо думите й въвеждането на забраната преди години също не е повлияла негативно, точно обратното. Тя отчете ръст от над 25% на международните туристи, които са посетили страната ни за последните 2 години. Тоест забраната, която въведохме преди няколко години за пушене на обществени места, по никакъв начин не води до намаляване на броя на туристите. Те се увеличават устойчиво всяка година благодарение на усилията, които се полагат, така че да се популяризира България като туристическа дестинация и да бъдем разпознаваеми като дестинация за туризъм 4 сезона“, обясни Ангелкова.  От министерството не са правили анализ какво ще се случи, ако се върне либерализирания режим за пушене. Според нея, ако се стигне до законодателна инициатива, е редно да има широк публичен дебат.  Проверките за това дали преместваемите обекти отговарят на изискванията или не стартират от 1 юни, когато стартира активния летен туристически сезон\n                    ", "date": "2018.04.27", "title": "17 млн. лв. събрани от концесии на плажовете "}
{"url": "http://www.monitor.bg/a/view/3974-%D0%9C%D0%BE%D0%BD%D1%82%D1%8E%D0%BF%D0%B5-%D0%B7%D0%B0%D0%BF%D0%BE%D1%87%D0%BD%D0%B0-%D0%B4%D0%B0-%D0%B8%D0%B7%D0%BC%D0%B5%D1%80%D0%B2%D0%B0-%D1%81%D0%BF%D0%B5%D1%86%D0%B8%D1%84%D0%B8%D1%87%D0%BD%D0%B8%D1%82%D0%B5-%D0%B7%D0%B0%D0%BC%D1%8A%D1%80%D1%81%D0%B8%D1%82%D0%B5%D0%BB%D0%B8/", "text": "Компанията вложила 7 млн. евро за подобряване на качеството на въздуха в Русе\n                    Преди три дни на площадката на завода за автомобилни части на компанията „Монтюпе“ в Русе започна следенето на един от специфичните замърсители, отделяни при производството. Това заяви днес в крайдунавския град министърът на околната среда и водите Нено Димов след среща с представители на дружеството. На нея са били представени резултатите от изпълнението на програмата, която през юли м.г. фирмата се ангажира да подготви, за да ограничи разпространението на вредни емисии в атмосферата.\n\nПо думите на министър Димов до момента от „Монтюпе“ са инвестирали 7 милиона евро в тази програма. Компанията е наела консултантска фирма, която е определила специфичните замърсители, отделяни в атмосферата при производството в завода. Това са фенол, бензен, толуен, ксилен, нафтален, ортокрезол и паракрезол. Собствената мониторингова система на „Монтюпе“ вече е започнала да измерва стойностите на фенола, а август т.г. е крайният срок за включването и на останалите замърсители. На километър от завода е разположена станция на МОСВ, която освен нормативно определените замърсители измерва и три от специфичните – бензен, толуен и ксилен, и ще съпоставя стойностите с тези от системата на „Монтюпе“.\n\nДо момента фирмата е увеличила аспирацията на две от машините за пясъчни сърца, като до края на 2018 г. това ще се случи и с останалите. Ограничени са неорганизираните емисии на един от каруселите, а до края на 2019 г. ще бъдат ограничени и при останалите. Монтирани са 17 покривни охладителя в халетата 1 и 2. Изграждането на биофилтрите е започнало и трябва да приключи до началото на 2019 г.\n\nМинистър Димов е убеден, че тези мерки ще подобрят състоянието на околната среда в Русе, но смята, че те са недостатъчни. Той разговаря и с граждани, които изразиха загриженост за качеството на въздуха в Русе. Пред тях министърът подчерта, че се вземат необходимите мерки за контрол както на дейността на „Монтюпе“, така и на останалите оператори в региона.\n                    ", "date": "2018.04.27", "title": "„Монтюпе“ започна да измерва  специфичните замърсители"}
{"url": "http://www.monitor.bg/a/view/30953-35-%D0%B5%D0%BA%D0%B8%D0%BF%D0%B0-%D0%BD%D0%B0-%D0%B4%D0%B5%D0%BD-%D0%BA%D1%8A%D1%80%D0%BF%D1%8F%D1%82-%D0%B4%D1%83%D0%BF%D0%BA%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F/", "text": "\n                    \n35 екипа на ден запълват дупките по софийските улици. Това заяви зам.-кметът по транспорт Евгени Крусев, който инспектира ремонтните дейности по улиците „Свети Тома“ и „Рибен буквар“ в квартал „Разсадника“. За кърпене на дупки и текущи ремонти общината е заделила 39 млн. лв. „Във вътрешно кварталните улици и второстепенната градска мрежа работим изцяло на база на исканията на районните кметове. Концентрираме усилията си върху сгради с обществена значимост - болници, училища и детски градини“, обясни Крусев. Той заяви, че се работи във всички районни на София.\n\nКрусев припомни, че летните ремонти започват от 8-ми май с реконструкцията на ул. „Граф Игнатиев“. Ще бъдат ремонтирани още булевардите „България“, „Тодор Каблешков“ и „Монтевидео“. Преасфалтирани ще бъдат бул. „Христофор Колумб“ и бул. „Васил Левски“ в отсечката между СУ и бул. „Патриарх Евтимий“. Общината предвижда ремонтните дейности да приключат до началото на учебната година.\n\n                    ", "date": "2018.04.27", "title": "35 екипа на ден кърпят дупките в София"}
{"url": "http://www.monitor.bg/a/view/56673-%D0%9A%D0%BE%D0%BB%D0%BA%D0%BE-%D1%80%D0%B0%D0%B7%D1%80%D0%B5%D1%88%D0%B5%D0%BD%D0%B8%D1%8F-%D0%B5-%D0%B8%D0%B7%D0%B4%D0%B0%D0%BB%D0%B0-%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B7%D0%B0-%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D1%82%D1%80%D0%BE%D1%82%D0%BE%D0%B0%D1%80%D0%BD%D0%BE-%D0%BF%D1%80%D0%B0%D0%B2%D0%BE-%D0%9A%D0%B0%D0%BA%D0%B2%D0%B8-%D1%81%D0%B0-%D1%86%D0%B5%D0%BD%D0%B8%D1%82%D0%B5-%D0%9A%D0%B0%D0%BA%D0%B2%D0%B8-%D1%81%D0%B0-%D0%B3%D0%BB%D0%BE%D0%B1%D0%B8%D1%82%D0%B5-%D0%B7%D0%B0-%D0%BD%D0%B5%D0%BF%D1%80%D0%B0%D0%B2%D0%BE%D0%BC%D0%B5%D1%80%D0%BD%D0%BE-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BD%D0%B0-%D1%82%D1%80%D0%BE%D1%82%D0%BE%D0%B0%D1%80%D0%B8%D1%82%D0%B5-%D0%9A%D0%BE%D0%BB%D0%BA%D0%BE-%D1%81%D0%B0-%D0%92-%D0%BA%D0%BE%D0%B9-%D1%80%D0%B0%D0%B9%D0%BE%D0%BD-%D0%BD%D0%B0%D0%B9-%D1%87%D0%B5%D1%81%D1%82%D0%BE-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%BD%D0%B0%D1%80%D1%83%D1%88%D0%B8%D1%82%D0%B5%D0%BB%D0%B8-%D0%9C%D0%BE%D0%B6%D0%B5-%D0%BB%D0%B8-%D0%B4%D0%B0-%D0%BC%D0%B8-%D0%B4%D0%B0%D0%B4%D0%B5%D1%82%D0%B5-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D1%81%D1%8A%D0%BE%D1%82%D0%B2%D0%B5%D1%82%D0%BD%D0%BE-%D0%B7%D0%B0-2016-%D0%B3-%D0%B8-201/", "text": "\n                    Два многоетажни паркинга предвижда да изгради общинската администрация в Пловдив. Единият ще се намира в жилищен район „Тракия”, а вторият ще е на мястото на култовата кръчма от близкото минало в район „Северен” – „Веселото село”.\n\nТака вторият паркинг се очертава да бъде в непосредствена близост с новата сграда на кметството в „Северен”. Там общината обмисля изграждане на пасарелка за преминаване на пешеходците от паркинга към кметството и жилищните сгради в близост. Тази година администрацията е заделила 2 200 000 лева за довършване на сградата на новото кметство.\n\nТова съобщи кметът на Пловдив Иван Тотев, който заедно с районните кметове на „Източен”, „Северен” и „Централен” - Николай Чунчуков, Ральо Ралев и Георги Стаменов, направиха инспекция как е завършен нов паркинг между булевард „Източен” и ул. „Славейна”. На него вече могат да паркират 150 коли, като предстои да бъдат разчертани и конкретни паркоместа. 46 от тях ще могат да се ползват от хората срещу заплащане и вече имало подадени 20 молби от живущи наблизо да ползват платени паркоместа. За да стане факт новият паркинг, са били премахнати 70 метални гаража, обособени били зелени площи и бил положен нов асфалт – всичко за 200 000 лева.\n\nДо момента в район „Източен” са махнали 1100 гаража, остават 1200 - предимно в кварталите „Изгрев” и „Столипиново”. Около 30 гаража има и на продължението на улица „Богомил“, като собствениците им вече са получили предизвестия за премахването им. След като и те бъдат изчистени, до няколко години пространствата там също ще бъдат облагородени, гарантират от община Пловдив.\n                    ", "date": "2018.04.27", "title": "Вдигат два многоетажни паркинга в Пловдив"}
{"url": "http://www.monitor.bg/a/view/38065-%D0%91%D0%BE%D1%80%D0%B8%D1%81%D0%BE%D0%B2-%D0%98%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D0%B2%D0%B5%D1%87%D0%B5-%D1%81%D0%B0-%D0%B2-%D1%80%D0%B5%D0%B0%D0%BB%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/", "text": "\n                    \nИнвестициите вече са в истинската, реалната икономика и добавената стойност остава в България. Това заяви премиерът Бойко Борисов при старта на изграждането на нови производствените мощности на предприятието за преработка на царевица „Амилум България“ в Разград. Той посочи, че години наред инвестициите са правени във вериги магазини, банки, ЕРП-та и печалбата е изтичала в чужбина. По думите му, много по-добрата инфраструктура в България, както и по-доброто сътрудничество между бизнеса и институциите, създава условия за ново качество на инвестициите. Борисов даде пример с държавните субсидии за земеделските стопани – над 2,7 млрд. лв., „за да има царевица, за да има заводи, за да има работни места“.\n\nНовата инвестиция е в размер на над 200 млн. лева, като се очаква се работните места в завода да се увеличат с още 300. След разширението компанията ще може да преработва 900 000 т царевица годишно. По-голямата част от продукцията на предприятието ще бъде изнасяна за международните пазари и ще доведе до значителен положителен резултат за търговския баланс на България.\n\n„С истински заводи, с работници, с производство ще сме сигурни, че когато спрат фондовете, икономиката ще е в състояние да поддържа необходимия икономически растеж“, подчерта премиерът. Той припомни, че в процес на изграждане са коридорите 4, 8 и 10, които ще улеснят изнасянето на българската продукция към страните от Западните Балкани и Централна Европа.\n\n                    ", "date": "2018.04.27", "title": "Борисов: Инвестициите вече са в реалната икономика "}
{"url": "http://www.monitor.bg/a/view/61391-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%B1%D0%B5%D1%80%D0%B0%D1%87%D0%B8-%D0%BD%D0%B0-%D1%87%D0%B5%D1%80%D0%B5%D1%88%D0%B8/", "text": "Прогнозират високи добиви и ниска изкупна цена на плодовете\n                    \nГлад за берачи през тази година очакват черешопроизводители от Кюстендилско. Причината според тях е, че през последните две година реколтата в региона беше компрометирана заради студовете и голяма част от ангажираните с тази дейност заминаха на работа в чужбина. „Сега се очаква една добра година. Може би ще има добив от над 800 кг. на декар, което в пъти повече в сравнение с изминалите две години“, коментира 42-годишен земеделски производител от района на Коняво. По негови думи обаче това ще доведе и до по-ниски изкупни цени на плодовете.\n\n „При добра година изкупуват черешите по около 60 ст. за кг. Това едва ли може да се каже, че е добра цена за нас при положение, че вкарваме множество средства в обработка и пръскане на овошките. Отделно от това очакваме да има проблем и при намирането на берачи, които вече се ориентираха към други региони или заминаха на работа в чужбина“, коментира и 32-годишният Димитър, който е потомствен земеделски производител.\n\nТрадиционната надница за берач е около 30 ст. за килограм набран плод. „Сами можете да прецените, че при една ниска изкупна цена, печалбата ни ще бъде минимална. За момента дори не можем да намерим берачи, които да ангажираме за целия сезон“, коментират още черешопроизводители от региона.\n\nИ през тази година се очаква от средата на месец юни да започне охраната на черешовата реколта в региона. В опазването на продукцията отново ще бъдат ангажирани екипи на гранични полицаи и жандармеристи.\nПредвижда се и изграждане на контролно-пропускателни пунктове за извършване на проверки на превозните средства.\n\n                    ", "date": "2018.04.27", "title": "Кюстендилско остава без берачи на череши "}
{"url": "http://www.monitor.bg/a/view/26828-%D0%95%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D1%8F%D1%82-%D0%9F%D0%B8%D0%B5%D1%80-%D0%9C%D0%BE%D1%81%D0%BA%D0%BE%D0%B2%D0%B8%D1%81%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%B5-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%8F%D1%82-%D1%87%D0%BB%D0%B5%D0%BD-%D0%BD%D0%B0-%D0%95%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0/", "text": "\n                    Европейският комисар по икономическите и финансови въпроси Пиер Московиси изрази увереност, че България ще бъде следващият член на Еврозоната. Изявлението френският политик направи преди заседанието на министрите на финансите на страните от валутния съюз, което се провежда в София, предаде „Фокус“.\n\nВ отговор на журналистически въпрос за присъединяването на България към Еврозоната, Московиси заяви: „Нека не говорим за времеви рамки, нека разгледаме политическата картина. Каква е тя? България е ентусиазирана да се присъедини към Еврозоната и ние приветстваме този ентусиазъм. Наистина сме готови да посрещнем това. България ще бъде следващият член на еврозоната. Няма съмнение в това“.\n\nСъщевременно обаче еврокомисарят предупреди: „Но ние обаче трябва да подготвим това много внимателно. Не трябва да бързаме, защото, ако пришпорваме нещата, ще се стигне до присъединяване към еврозоната, което не е перфектно. Има критерии, които трябва да бъдат изпълнени. Сред тези критерии е влизането в ERM II, където страната трябва да престои поне две години, защото влизането в еврозоната трябва да бъде позитив, а не шок\".\n\n \n                    ", "date": "2018.04.27", "title": "  Еврокомисарят Пиер Московиси: България ще е следващият член на Еврозоната  "}
{"url": "http://www.monitor.bg/a/view/27211-%D0%93%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%BF%D1%80%D0%BE%D0%B2%D0%B5%D1%80%D1%8F%D1%82-%D0%BA%D0%BE%D0%B8-%D1%82%D0%B5%D1%85%D0%BD%D0%B8-%D0%B4%D0%B0%D0%BD%D0%BD%D0%B8-%D1%81%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%80%D0%B5%D0%B3%D0%B8%D1%81%D1%82%D1%80%D0%B8/", "text": "\n                    Всеки гражданин, който разполага с квалифициран електронен подпис (КЕП) или персонален идентификационен код (ПИК) на Националния осигурителен институт, ще може да проверява кои негови лични данни фигурират в близо 30 регистъра, поддържани от държавната администрация, съобщиха от пресслужбата на кабинета.\n\nПроверката ще бъде възможна от всеки персонален компютър с достъп до интернет през Системата за електронно връчване, поддържанa от Държавната агенция \"Електронно управление\".\n\nКъм момента услугата за такава проверка е приложима за Имотeн регистър и за Национална база данни \"Население\".\nицепремиерът Томислав Дончев е разпоредил до регистрите да има достъп чрез Системата за електронно връчване с оглед на Общия регламент за защита на личните данни на ЕС (GDPR, 2016/679), който влиза в сила на 25 май. В процес на разработка е и друго технологично решение, което ще позволи на гражданите да проверяват кой е имал достъп до личните им данни в регистрите, се казва в съобщението. Преди седмица вицепремиерът Дончев призова всички администрации да предприемат своевременни действия Единният граждански номер (ЕГН) да не бъде използван самостоятелно за идентификация на гражданите пред институциите.\nМярката е средство за предотвратяване на риска от злоупотреба с лични данни. Решението на Комисията за защита на личните данни от месец март тази година разпорежда администрациите да гарантират високо ниво на сигурност при достъпа до личните данни на физически лица чрез използване на поне два критерия за персонална идентификация на гражданите.\n \n                    ", "date": "2018.04.27", "title": "Проверяваме личните си данни в държавните регистри "}
{"url": "http://www.monitor.bg/a/view/79168-%D0%9E%D1%82%D0%BA%D1%80%D0%B8%D1%85%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%BF%D0%BE%D1%81%D0%B2%D0%B5%D1%82%D0%B5%D0%BD%D0%B0-%D0%BD%D0%B0-%D0%B7%D0%B0%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%BE%D1%82%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%BE-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    В Русенския университет днес бе открита документална изложба, посветена на зараждането на гражданското общество в България. То започна от времето на екологичната драма на русенци и от шест смели жени, които поведоха съгражданите си на бунт срещу хлорните обгазявания на химическия завод в отсрещния румънски град Гюргево.\n\n„В навечерието на 30-годишнината от падането на комунистическите режими в Източна Европа всички ние сме изправени пред един опит за равносметка - какво се случи, защо се случи и какви бяха причините за цялата верижна реакция от падането на тези режими. И когато говорим за автентична гражданска съпротива, ние не можем да игнорираме заслугите на русенци и по-специално на жените от „Паркстрой“, с които започна всичко това. Тези хора умиха очите на цялото общество, защото имаха доблестта да се изправят пред тоталитарната машина и да покажат, че все пак може. Когато имаш кауза, доблестта и куража, все пак може“, каза при откриването на изложбата председателят на Държавна агенция „Архиви“ доц. д-р Михаил Груев.\n\nИзложбата проследява периода от подписването на българо-румънската спогодба през 1975 г. за изграждане на смесено предприятие в рамките на СИВ, правителствените срещи в Русе и Гюргево на Тодор Живков и Николае Чаушеску, началото на хлорните обгазявания, протестите на русенци за чист въздух, създаването на Русенския комитет, падането на режима на Живков, затварянето на комбината след голямата промишлена авария през 1992 г.\n\nИнициативата продължава с научен семинар, на който жените от „Паркстрой“, журналисти, художници, историци ще разкажат за събитията. През есента изложбата ще бъде показана в София, където кръгла маса ще продължи темата за зараждането на гражданското общество у нас. Материалите ще бъдат събрани и издадени.\n\nНа откриването на изложбата присъства и министърът на околната среда и водите Нено Димов. Организатор на събитието е Инициативният комитет за отбелязване на 30-годишнината от първите екологични протести в България.\n                    ", "date": "2018.04.27", "title": "Откриха изложба, посветена на  зараждането на гражданското общество в България"}
{"url": "http://www.monitor.bg/a/view/30313-%D0%91%D0%B5%D0%B7-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8-%D0%91%D0%B0%D0%BB%D0%BA%D0%B0%D0%BD%D0%B8-%D0%BD%D1%8F%D0%BC%D0%B0-%D0%B1%D1%8A%D0%B4%D0%B5%D1%89%D0%B5-%D0%B7%D0%B0-%D0%95%D0%B2%D1%80%D0%BE%D0%BF%D0%B0/", "text": "Председателят на Европейския съвет благодари на премиера за верните анализи и свършената работа за региона\n                    \nБлагодарение на твоята работа и моя ангажимент днес Европа разбира по-добре от преди, че няма добро бъдеще за Европа без стабилни и обединени Балкани, без ясна европейска перспектива на тези страни. Това заяви председателят на Европейския съвет Доналд Туск в разговор с премиера Бойко Борисов преди лидерската среща по процеса „Бърдо – Бриони” в Скопие. Двамата бяха специални гости на форума, в който участваха още президентите на Македония - Георге Иванов, на Хърватия – Колинда Грабар Китарович, на Словения - Борут Пахор, на Сърбия - Александър Вучич, на Черна гора Филип - Вуянович, на Албания - Илир Мета и на Косово - Хашим Тачи, както и председателстващият председателството на Босна и Херцеговина Бакир Изетбегович.\n\nБорисов и Туск се поздравиха за добрата работа и напредъка по европейската перспектива и организацията на срещата на върха между Западните Балкани и ЕС на 17 май в София. „В най-смелите си очаквания не съм мислил, че председателят на Европейския съвет ще обиколи Балканите. Знам, че това те уморява, но когато човек придобива лични впечатления имаш цялостна картина вече. Заедно с теб можем да предадем на колегите в Европейския съвет големите очаквания на региона за европейска перспектива. Искам да поздравя целия политически елит на Балканите, който усети, че сега е моментът да се придвижим напред Балканите като цяло. Аз ти благодаря, Доналд!”, обърна се Борисов към шефа на Европейския съвет. Той изтъкна още веднъж, че с речта на български, която държа в Народния театър „Иван Вазов” на откриването на Българското председателство на Съвета на ЕС, Туск е спечелил завинаги сърцата на българите.\n\nОт своя страна Туск призна, че се чувства изключително спокоен преди срещата на 17 май. „Харесвам твоя подход и работата ти. Всички анализи за Западните Балкани се оказаха верни. Доволен съм от резултатите от споразумението за добросъседство с Македония. Заев каза, че стокообменът веднага се е повишил. Наистина свърши много работа за Западните Балкани. Резултатите са впечатляващи. Ще се поздравим с успех за срещата на 17 май”, казал Туск в срещата с Борисов. След двустранните разговори всички участници във форума обсъдиха развитието на региона.\n\n                    ", "date": "2018.04.27", "title": "Туск в разговор с Борисов: Без обединени Балкани няма бъдеще за Европа"}
{"url": "http://www.monitor.bg/a/view/61578-%D0%A1%D0%BA%D0%B0%D0%BD%D0%B4%D0%B0%D0%BB-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B7%D0%BB%D0%BE%D0%B4%D0%B5%D0%B9%D1%81%D1%82%D0%B2%D0%B0-%D0%B2-%D1%81%D1%80%D1%8A%D0%B1%D1%81%D0%BA%D0%B8-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D1%83%D1%87%D0%B5%D0%BD%D0%B8%D1%86%D0%B8/", "text": "\n                    Скандални твърдения за „български злодейства“ в сръбска обява за литературен и артистичен ученически конкурс разгневи наши сънародници от Западните покрайнини. Техническото училище “Никола Тесла” и църковната община в сръбския град Сурдулица обявиха конкурс “Отечеството и свободата - минало, сегашно и бъдеще” сред учениците в основните и средните училища в Република Сърбия. В обявата се уточнява, че “Сурдулишките мъченици са страдали от българските злодейства през Първата световна война на територията на Югоизточна Сърбия, Вардарска Сърбия и Косово”.\n\n„Поканата за участие в конкурса, изглежда, е изпратена до различни сръбски училища. Освен че се споменава никога несъществувалото наименование „Вардарска Сърбия“, обявата се отнася за манипулативно поднесени исторически събития от Първата световна война“, обяви и председателят на КИЦ – Босилеград, Иван Николов.\n\n„За огромно съжаление в нашата съседка Република Сърбия все още явно инерцията от миналото не е забравена. Това, което в момента се прави в Сурдулица, е изключително лош опит от миналото - да се обявяват конкурси в училищата за това колко са били лоши “българските злодеи” и какво били направили. Аз категорично протестирам срещу опита отново да бъде използван такъв говор на омразата срещу България, срещу българите, да се манипулира историята. Това не е европейско поведение. Тези остатъци от миналото трябва да бъдат преодолени по пътя на европейската интеграция. Недопустимо е православната църква на Сърбия да участва в такива актове заедно с училищата“, обяви в свое изявление и евродепутатът Андрей Ковачев, който протестира срещу използвания език на омразата срещу България.\n                    ", "date": "2018.04.27", "title": "Скандал с „български злодейства” в сръбски конкурс за ученици"}
{"url": "http://www.monitor.bg/a/view/9262-%D0%9F%D1%8A%D1%82%D1%83%D0%B2%D0%B0%D0%BC%D0%B5-%D0%BF%D0%BE%D0%B2%D0%B5%D1%87%D0%B5-%D0%B7%D0%B0-%D1%82%D1%83%D1%80%D0%B8%D0%B7%D1%8A%D0%BC-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    \nПътуванията на българи в чужбина през март 2018 г. са 461,9 хил. или с 5.6% над регистрираните през март 2017 година. Увеличение на пътуванията на наши граждани в сравнение със същия месец на предходната година е отчетено към Румъния - със 17.7%, Германия - със 7.9%, Гърция - с 4.1%, Турция - с 2.8% и Сърбия - с 2.1%.\n\nСъщевременно намаляват пътуванията към Нидерландия - с 3.2%, Чешката република - с 2.8%, Испания - с 0.6% и Македония - с 0.5%, и други, съобщиха от Националния статистически институт (НСИ).\n\nНай-голям брой пътувания на български граждани са осъществени към: Турция - 120.5 хил., Гърция - 66.2 хил., Сърбия - 42.1 хил., Румъния - 34.8 хил., бившата югославска република Македония - 27.9 хил., Германия - 22.3 хил., Франция - 16.1 хил., Австрия - 13.7 хил., Обединеното кралство - 13.5 хил., Италия - 12.2 хиляди.\n\nПосещенията на чужденци в България са 524.3 хил. или с 10.5% повече в сравнение с март 2017 година. Най-много посещения в България през март 2018 г. са реализирали гражданите от Турция - 92.4 хил., Румъния - 77.1 хил., Гърция - 72.7 хил., бившата югославска република Македония - 47.1 хил., Сърбия - 42.5 хил., Германия - 18.9 хил., Обединеното кралство - 18.5 хил., Израел - 15.3 хил., Украйна - 14.8 хил и Италия - 10.700.\n\n                    ", "date": "2018.04.27", "title": "Пътуваме повече за туризъм в чужбина "}
{"url": "http://www.monitor.bg/a/view/3761-5-%D0%BB%D0%B2-%D0%BD%D0%B0-%D1%87%D0%B0%D1%81-%D0%B7%D0%B0-%D0%91%D0%93-%D1%81%D1%82%D0%B0%D1%82%D0%B8%D1%81%D1%82/", "text": "Най-търсени са мъжете между 30 и 45 години със западноевропейска визия\n                    \n\nДо 5 лева на час получават статистите в България, показва проверка на „Монитор“. Масово заплащането, което получават от чуждестранни продукции, снимани на роден терен, е 45 лв. на ден, като традиционно са ангажирани по около 12 ч., обясняват от оборотната кастинг агенция Talent Partners. Цената се покачва с 10 лв., когато работата по дадена лента се извършва в малките часове на нощта. Хонорарът за 12-часов снимачен ден на реклама в Пловдив пък възлиза на 30 лв. За място сред публиката на българско телевизионно предаване статистите ни получават между 15 и 25 лв. на епизод, разбра „Монитор“ от представители на „гилдията“.\n\n„Заплащането несъмнено зависи и от бюджета на продукцията, както и от това дали става въпрос за обикновен статист или за специфичен типаж, който се откроява с конкретна визия или качество, което режисьорите търсят“, обясни за „Монитор“ Христа Илиева – кастинг-режисьор в Talent Partners.\n\nМакар че хиляди души се картотекират като статисти, малцина се занимават само с това, разкриха пред „Монитор“ от агенция „Скрийн бокс“ (доскорошната New Actors). “Точната бройка на статистите не може да се определи.\n\n\n\nВсички останали работят като статисти с цел допълнителни доходи в кратсрочен план или от любопитство и желание да направят кариера на екран. Един човек, който е останал без работа, може за известно време да се препитава като статист, или някой, който работи сезонна работа в чужбина и докато си е тук, решава да бъде статист. Някои започват, но реалността не отговаря на представите им и скоро се отказват”, допълват още от там. Зад същата теза застават и Talent Partners, в чиято база от данни фигурират 5000 статисти на възраст от баба до бебе.\n\nМакар че често ползват услугите на кастинг агенции, оказва се, че студиата на „Ню Бояна“, където се снима по-голямата част от чуждестранните продукции, също картотекират ентусиасти за няколко секундни появи на големия екран. Към момента при тях свои снимки и кратка биография са подали 800-900 човека. На въпроса какъв вид продукции изискват повече статисти – рекламни или филмови, директорът на кастинг отдела на „Ню Бояна“ Люк Казинс уточнява, че броят обикновено зависи от избраната локация. „Макар и рядко,\n\n\n\nчийто сюжет повелява снимки на натоварена улица. И обратното – снимали сме филми, в които действието се развива основно в затворени пространства. Тогава сме използвали от 10 до 50 човека за цялата продукция“, обясни пред „Монитор“ той.\n\nПреобладаващата част от картотекираните са жени, съобщава Милена Калева, ръководител на „Скрийн бокс“. Най-търсеният типаж статисти са представителите на силния пол на възраст между 30 и 45 години със западноевропейска визия. „Трудно е да се намерят у нас светли мъже, в добра физическа форма, без излишни килограми, с коса, а не с бръснати глави, които да са свободни и съгласни да се снимат за 50-60 лв. на ден. Трудни за намиране, да не кажа почти невъзможни, са и мулатите“, уточнява още тя. Проблеми агенцията среща още и с набирането на афроамериканци. По думите на Калева у нас се срещат чернокожи, чийто произход е от Нигерия и близките до нея страни, а външният им вид се различава значително от живеещите в Америка. „Задължително в чуждите продукции наред с европеидната раса искат и представители на азиатската и афро-американската, а такива хора, които се снимат като статисти у нас, остават за кратко тук. Повечето от тях говорят само родния си език, не ползват английски и поради тази и много други причини е трудно да се работи с тях. При тях е обратното, преобладават повече мъже до 30-годишна възраст“, допълва още тя.\n\nСред най-странните „заявки“ за масовки, отправени към българските агенции, е за хора, страдащи от Синдрома на Даун, ескимоси и индианци. По време на снимките на „Забравена“ (с уч. на Стана Катич) у нас пък режисьорът поискал статисти, които са\n\nреални бездомници. Най-големият проблем пред агенциите в този случай е\n\n\n\n„За този сериал масовката беше предимно от агенти на ФБР, полицаи от бостънската полиция, криминалисти. Една от сцените с много масовка беше тази, която пресъздаваше Чайна таун в Бостън и се снимаше на сет в Киноцентъра. Имахме над 120 души, от които към 40 китайци и снимахме 12 часа през февруари 2017 г., в уникални студове“, казва Калева, работила по „Забравена“.\n\n„Работата ни изисква да установяваме контакт с всякакви организации. Според различните изисквания зависи дали ще издирваме момичета, които са съгласни да се снимат топлес или хора, които спортуват трибой например. За филма „300“ с Джерард Бътлър пък обикаляхме фитнес залите, за да намерим по-мускулести мъже, които да се впишат в цялостната визия на проекта“, издава Илиева от Talent Partners, които към момента са ангажирани със снимките към друг филм с участието на Бътлър - „Код: Ел Ей“.\n\nЧесто срещан проблем за самите статисти е достигането до локацията на снимките, имайки предвид, че нерядко ангажиментът обхваща време от денонощието, в което доскоро не пътуваше градски транспорт. По дефиниция обаче продукцията би трябвало да поеме подобни разноски, когато това се налага.\n\n \n\n\n\n\n \n\n                    ", "date": "2018.04.27", "title": "5 лв. на час за БГ статист"}
{"url": "http://www.monitor.bg/a/view/33953-%D0%9C%D0%92%D0%BD%D0%A0-13-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%B2-%D0%A1%D1%8A%D1%80%D0%B1%D0%B8%D1%8F/", "text": "\n                    \n\nТрима български граждани са настанени в болница, след като автобусът, в който са пътували, се преобърна в Република Сърбия. Нито един от тях не е с опасност за живота. Това съобщиха от Министерството на външните работи (МВнР).\n\nКъм 9.15 часа автобус с български туристи на бургаската фирма Евелин-Р, пътуващ за Босна и Херцеговина, се е обърнал на магистралата Ниш-Белград. В него са пътували 19 души - 17 пътници и двама шофьори. Вследствие на инцидента са пострадали 13 от пътниците. Всички те са били приети в Общата болница в Чуприя и им е оказана медицинска помощ. След направени прегледи 10 от тях са изписани, а други трима остават в ортопедичното отделение. Всеки момент се очаква в Чуприя да пристигне друг автобус на фирмата, който да превози останалите 16 българи.\n\nБългарският посланик в Белград Радко Влайков е посетил нашите сънародници в болницата, а консулът Георги Христов в момента е там и е в контакт с тях и с лекуващия ги екип.\n\n\n\n \n                    ", "date": "2018.04.27", "title": "  МВнР: 13 българи са пострадали при катастрофата в Сърбия "}
