{"url": "http://www.monitor.bg/a/view/16978-%D0%A0%D0%B0%D0%B7%D0%B4%D0%B5%D0%BB%D1%8F%D1%82-%D0%BD%D0%B0-%D0%B4%D0%B2%D0%B5-%D0%BE%D0%B1%D0%B5%D0%BC%D0%BD%D0%B8%D1%82%D0%B5-%D1%83%D1%87%D0%B5%D0%B1%D0%BD%D0%B8%D1%86%D0%B8/", "text": "Мярката цели да намали тежестта на раницата на децата до 7-ми клас \n                    По-обемните учебници да се разделят на два тома, за да се намали тежестта на раниците. Това предвиждат проекта за Наредба за познавателните книжки, учебници и учебни помагала, публикувана за общественото обсъждане. Предвижда се мярката да се прилага за децата между 1-ви и 7-ми клас. Сега пълните набори учебници по всички предмети тежат от 2,8 кг за начален курс до над 4 кг в по-горните класове.В началото на новата учебна година МОН и експерти обмисляха различни варианти за олекотяване на школските чанти. Според експерти е възможно разделянето на две на учебниците да увеличи цената им. Обсъждани бяха и вариантите за въвеждане на блок часове  Друга опция беше купуване на повече шкафчета, в които учениците на целодневен режим да оставят учебниците си. Електронните учебници също са алтернатива, но тя изисква и всяко дете да има персонално електронно устройство.\n                    ", "date": "2018.02.21", "title": "Разделят на две дебелите учебници"}
{"url": "http://www.monitor.bg/a/view/790-%D0%92%D1%81%D0%B8%D1%87%D0%BA%D0%B8-%D1%85%D0%B8%D1%80%D1%83%D1%80%D0%B7%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%94%D0%BE%D0%B1%D1%80%D0%B8%D1%87-%D0%BF%D0%BE%D0%B4%D0%B0%D0%B4%D0%BE%D1%85%D0%B0-%D0%BE%D1%81%D1%82%D0%B0%D0%B2%D0%BA%D0%B8/", "text": "\n                    Петима хирурзи от болницата в Добрич подадоха оставка. В отделението остават на работа само двама лекари, но те са без специалности. Сред напускащите хирурзи е и началникът на отделението д-р Мирослав Попов. Според него, колективната оставка няма нищо общо с изненадващата смяна на директора на МБАЛ.Д-р Попов заяви, че причината за напускането е недостойното заплащане на труда на хирурзите в Добрич. За 31 години трудов стаж в болницата, от които 17 години като шеф на отделението по хирургия, до преди месец заплатата му е била 800 лева. Ординаторите пък, които имат зад гърба си по 35 години стаж, вземали по 650 лева. С вдигането на минималната заплата д-р Попов получил 60 лева увеличение. Медицинските сестри пък вземали с по 50 лева повече от минималната работна заплата. Според д-р Попов, само в болницата в Добрич заплатите са толкова ниски.Междувременно стана ясно, че на мястото на директора на МБАЛ – Добрич, д-р Трифон Йорданов, ще бъде назначен д-р Светозар Байчев, също акушер гинеколог. Очаква се това да стане на извънредно Общо събрание на борда на директорите на 21 март. \n                    ", "date": "2018.02.21", "title": "Всички хирурзи в болницата в Добрич хвърлиха оставки"}
{"url": "http://www.monitor.bg/a/view/69563-124-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D1%81%D1%82%D0%B0%D0%BD%D0%B0%D0%BB%D0%B8-%D0%BC%D0%B0%D0%B9%D0%BA%D0%B8-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    124 непълнолетни момичета са станали майки във Варна само за миналата 2017 година. От родилните отделения в града са подали в областната дирекция „Социално подпомагане“ общо 245 сигнала. Половината от тях са свързани с невръстни родилки, главно от малцинствата, съобщи ръководителят на местния отдел „Закрила на детето“, Анна Конукова.78 от непълнолетните майки са от други населени места от областта и сигналите са препратени до съответните общински дирекции за оценка. При другите 46, които живеят на територията на община Варна, след направена оценка на риска, са предприети мерки за закрила на 9 деца, чрез услугата „Подкрепа в семейна среда“. Другите 121 сигнала са за пълнолетни майки и наличието на риск от изоставянето на новородените им деца. От тях 25 са препратени по местоживеене в други населени места от областта, а за останалите 96 на варненска територия, са изготвени социални доклади и са предприети мерки за закрила. При 13 от случаите е приложена мярка „Подкрепа в семейна среда“, в 16 - „Настаняване в специализирана институция“ и в 32 – „Настаняване в приемно семейство“. Четири майки с бебетата са настанени в звено „Майка и бебе“. При 31 от подадените сигнали не е констатиран риск, налагащ предприемането на мерки за закрила. Те се отнасят предимно за деца с леки увреждания, които родителите приемат и предприемат лечение. Няколко от случаите са свързани с наркозависими или майки с психични заболявания, каза още Конукова.\n                    ", "date": "2018.02.21", "title": "124 непълнолетни станали майки за година "}
{"url": "http://www.monitor.bg/a/view/76831-%D0%9C%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D1%81%D0%B5-%D0%B1%D0%B0%D1%80%D0%B8%D0%BA%D0%B0%D0%B4%D0%B8%D1%80%D0%B0-%D0%B2-%D0%B4%D0%BE%D0%BC%D0%B0-%D1%81%D0%B8/", "text": "Социалните удрят на камък в контакта и с бащата на децата, момченцето остава в дълбока кома, сестричката му е с атрофирали мускули от залежаване\n                    Майката на занемарените до безобразие 3-годишни близнаци Габриела и Стефан – Иванка Стефанова се барикадирала в дома си в Пловдив, след като излезе от ареста. С нея не могат да установят контакт нито социалните, нито полицията, нито бабата на децата й по бащина линия. Стефанова не вдигала телефона си и не отваряла на многократните и настойчиви позвънявания и потропвания по входната врата на жилището си. Това каза на извънреден брифинг шефката на „Социално подпомагане” в Пловдив Надя Танева. „Барикадирала се е и не можем да я открием. На няколко пъти колеги я търсиха на адреса й. Предполага се, че е вътре, но не отваря. До края на деня днес (б.р. 21 февруари), ще се опитаме да я намерим с помощта на полицията”, каза Танева.Иванка Стефанова бе арестувана на 18 февруари вечерта, когато завела децата си в Спешното приемно отделение на УМБАЛ „Св. Георги”. Състоянието на Стефан било изключително тежко. Момченцето било изпаднало в дълбока кома след удар по главата. Лекарите се усъмнили, че децата са пребити и подали сигнал в полицията. Пред разследващите майката твърдяла, че тежък гипсов орнамент от картина е паднал върху момченцето. Тя била задържана, но след 24 часа била освободена от ареста без да й бъдат повдигнати обвинения. Въпреки това срещу нея тече досъдебно производство заради окайващия и изключително занемарен вид на малчуганите.И Стефан, и Габи били приети в болницата в тежко състояние. На 18 февруари били настанени в Клиниката по неврохирургия заради тежката травма на главата на момченцето. Още същата вечер Стефан бил опериран по спешност, но продължава и до днес да е в кома. Двете деца са родени през декември 2014г. и би следвало на тази си възраст да тежат най-малко 15 килограма. Вместо това теглото на Габриела, която е в по-добро състояние от братчето си, било едва 9 килограма. Момиченцето било с атрофирали от залежаването мускули. То не можело да ходи и да говори. На едното си око имало охлузване, което не е ясно дали е причинено от падналата картина, или от нещо друго. „За нас неглижирането също е форма на насилие”, е категорична Надя Танева.  Въпреки това, когато баба му по бащина линия, отишла в болницата, Габи разпознала своята роднина. Детето реагирало с усмивка и подаване на ръчичка на баба си, когато тя започнала да му пее песнички и да му говори мило. „Това показва, че детето разпознава своята баба, която се е грижела за него и за братчето му”, обясни Танева.Бабата обяснила пред социалните, че до втората им година е виждала често близнаците. Майката Иванка й ги водела на гости в Стамболийски, където бабата живее и работи. Майката на биологичния баща Янко работи и не е в пенсионна възраст. Преди около година обаче нещо явно е станало в живота на Иванка Стефанова, която изведнъж прекратила всякакви контакти с бабата. Последната на няколко пъти ходела на адреса на внуците си в Пловдив, но майката не отваряла вратата. Не си вдигала и телефона. Защо бабата не е подала сигнал веднага в социалните, на този етап от разследването не е ясно. Самата баба твърдяла, че не знае защо Иванка е прекратила контакта с нея преди около една година. Според съседи, които са дали показания в полицията, от апартамента на Иванка и Янко преди месеци, се чували сериозни скандали. При един от тях майката крещяла на приятеля си да се изнася, а той й отвърнал, че ако го направи, ще вземе със себе си и децата. Дали той се е изнесъл, не е ясно, но със сигурност е заминал да работи по строителни обекти в Германия. Оттам пращал пари на Иванка, за да гледа спокойно децата им. Пари й пращала и неговата майка, заявила бабата пред социалните. За какво Иванка е харчела сумите, не е ясно, но съседи са виждали майката да се прибира от разходки с кучето и да носи пълни торби с продукти. В същото време след освобождаването си от ареста Иванка се оправдавала, че децата й са много слаби, защото не е имала пари да ги храни. Отново според съседи Иванка била забелязвана пияна. Вечерта, в която тя завела децата си на спешна помощ, също била пияна. Дрегерът на полицаите отчел 1 промил алкохол в кръвта й. Комшиите обаче не били виждали близнаците никога да бъдат извеждани на разходка. Те не чували от жилището нито детски плач, нито тропот на детски крачета. Затова не знаели, че вътре се отглеждат близнаци.  Когато били още съвсем малки бебета, хората виждали рядко майката да ги води навън, като ги носила на ръце. В полицията Иванка отговорила, че не извеждала близнаците навън, защото нямала количка и й било много трудно да ги носи.Децата не били водени и при общопрактикуващия им лекар. Джипито не ги било виждало от май 2017г., но отново не е ясно защо медикът не е сигнализирал социалните или лично не е потърсил майката, за да й припомни да заведе децата на преглед.На проведено съвещание тази сряда в „Социално подпомагане”, на което са присъствали служители на полиция, прокуратура и други институции, било решено, че най-добрата грижа за близнаците в момента, е медицинската. Затова Габриела и Стефан ще останат в болницата, докато не бъдат излекувани напълно. Ако състоянието на Габи е все така по-добро от това на братчето й, следващата седмица тя ще бъде преведена в Детска клиника. Там момиченцето трябва задължително да бъде с придружител. На този етап бабата от Стамболийски е изявила желание да стане придружител на внучката си, но ако все пак се откаже, то тази роля ще изпълняват или доброволци, или социални по график. За разлика от Габи, Стефан ще остане на лечение в Клиниката по неврохирургия и всички, които са ангажирани с казуса, се надяват момченцето да се възстанови. „Децата са родени без увреждания и искрено се надявам състоянието им в момента да не породи такива”, каза Надя Танева. Бременността на Иванка е била очаквана. Раждането на близнаците е било желано. Стефанова и приятелят й Янко живеели заедно от над 10 години, когато решили да имат деца. Явно появата на близнаци ги изненадала неподготвени, коментират техни близки. След раждането им се появили между родителите се появили първите искри, които прераснали в тежки скандали.Бабата от Стамболийски е проявила желание да отглежда близнаците, но за целта трябва да пусне заявление до социалните. Междувременно обаче от „Социално подпомагане” са категорични, че първата стъпка след оздравяването на близнаците няма да бъде реинтегриране при родната им майка или даването им на бабата. Тъй като мъниците имат нужда от постоянни медицински грижи, може да бъдат настанени или в кризисен център с денонощни лекарски дежурства, или в професионално приемно семейство. Социалните призовават бащата Янко да се свърже с тях или направо да се върне в България. Те са правили многократни опити по телефона да се свържат с него, но или се включвал секретар, или някой им затварял линията. Майката на Янко всеки ден ходела в болницата в Пловдив, за да посещава близнаците, разказаха още социалните. Жената била много шокирана и меко казано възмутена от случилото се с внуците й и затова иска оттук нататък тя да поеме отглеждането им.\n\n\n                    ", "date": "2018.02.21", "title": "Майката на близнаците се барикадира в дома си"}
{"url": "http://www.monitor.bg/a/view/5528-%D0%9C%D0%B0%D1%8F-%D0%9C%D0%B0%D0%BD%D0%BE%D0%BB%D0%BE%D0%B2%D0%B0-%D0%90%D0%B1%D1%81%D1%83%D1%80%D0%B4%D0%BD%D0%BE-%D0%B5-%D0%B4%D0%B0-%D0%BD%D0%B5-%D1%81%D0%B5-%D0%BF%D0%BB%D0%B0%D1%89%D0%B0%D1%82-%D1%86%D0%B5%D0%BB%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%82%D0%B8-%D0%BD%D0%B0-%D0%BB%D0%B5%D0%BA%D0%B0%D1%80%D0%B8-%D0%B8-%D1%81%D0%B5%D1%81%D1%82%D1%80%D0%B8/", "text": "\n                    „Абсурдно е в една държавна болница да не бъдат изплащани целите трудови възнаграждения на лекари и медицински сестри. Има нещо много сбъркано и недопустимо!“. Това заяви в Стара Загора националният омбудсман Мая Манолова във връзка с получени две жалби от персонала в УМБАЛ „Проф. д-р Стоян Киркович“. Тя показа копия от фишовете на лекар и сестра, които за декември са получили едва по 60 на сто от трудовите си възнаграждения и съответно са се разписали за по 420 и 360 лв. Близо 300 от лекарите, сестрите и санитарите на държавната болница, която обслужва над 360 000 души са се оплакали на Манолова за ситуацията при тях, която застрашавала здравето на пациентите.„Вече проведох един разговор с министър Кирил Ананиев ,запознах го с жалбите на хората и помолих за спешната му намеса. От разговора с изпълнителния директор проф. Йовчо Йончев установих , че болницата има близо 25 млн лв задължения, като само лихвите по тях са  2 млн лв. Смятам че МЗ трябва да окаже спешна и конкретна помощ. Заедно с двата синдиката КТ „Подкрепа“ и КНСБ съм внесла предложение за промяна в кодекса на труда и за отпадане възможността работодателите да не изплащат цялото възнаграждение на служителите и работниците!“, коментира Манолова. Тя признава, че МЗ не може да изплати задълженията на старозагорската УМБАЛ, защото това ще бъде директна и забранена помощ от държавата, но смята, че може да се осигури безлихвен или нисколихвен кредит, който да позволи на ръководството да излезе от сложната финансова ситуация.Тя е постигнала договорка с протестиращите и изпълнителния директор за обща среща, на която хората да бъдат запознати с намеренията за преструктуриране, датата предстояло да се уточни съвместно с МЗ.Старозагорската болница е четвъртата по големина в страната, само от началото на годината тук са се лекували 4 200 души и затова е недопустимо да не се вземат адекватни мерки за спасяването й, подчерта националният омбудсман и припомни, че има отдавна изразена позиция за състоянието на здравеопазването.„Самата аз съм потребител на здравеопазването и не мога да си представя, че една сестра или един лекар няма да си получат заработените пари само защото клиниката или отделението им не постигнала някакъв стандарт за брой болни през определен период.А в същото време непрекъснато тръбим колко проблемна е ситуацията с лекарите и сестрите…“, отбеляза видимо афектирана Манолова след като разбра, че 48 лекари имат да вземат недоизплатени им заплати още от 2015-та година..Само седмица преди посещението на Мая Манолова в старозагорската УМБАЛ  от там съобщиха , че са приключили финансовата 2017-а със 17,4 млн лв просрочени задължения към доставчици.Общият размер на задълженията в здравното заведение, което разполага с 550 легла и където работят 980 лекари, сестри и санитари възлиза на 21 402 000 лв. 25 300 пациенти са преминали през отделенията и клиниките за 12 месеца, пренебрежимо малък е броят на здравно неосигурените , основно това са родилки.\n                    ", "date": "2018.02.21", "title": "Мая Манолова:  Абсурдно е да не се плащат целите заплати на лекари и сестри     "}
{"url": "http://www.monitor.bg/a/view/35472-%D0%91%D0%BE%D0%BB%D0%BD%D0%B8%D1%86%D0%B8-%D0%B8%D1%81%D0%BA%D0%B0%D1%82-122-605-849-%D0%BB%D0%B2-%D0%BE%D1%82-%D0%BA%D0%B0%D1%81%D0%B0%D1%82%D0%B0/", "text": "Парите за от неплатена надлимитна дейност за три години \n                    Общински, областни и частни болници поискаха от Националната здравноосигурителна каса да им заплати надлимитната дейност за три години назад. Става въпрос за 122 605 849 лева. Това става ясно от декларация, която те са изпратили до президента Румен Радев, председателя на Народното събрание Цвета Караянчева, премиера Бойко Борисов, здравният министър Кирил Ананиев, омбудсмана Мая Манолова и до Българския лекарски съюз. Тя е подписана от Националното сдружение на частните болници, Сдружението на общинските болници и Българската болнична асоциация.Повод да разпространим тази декларация е започналата дискусия за неизплатените от НЗОК средства към болници в други страни-членки на Европейския съюз за извършено лечение на български граждани, оибясняват от там. \"В тази връзка искаме отново да напомним, че НЗОК дължи средства и на българските болници за извършено лечение на български граждани. За 2017 година не е платено лечение на обща стойност 52 648 138 лева, за 2016 година за 18 770 711 лева, а за 2015 година - за 51 187 000 лева. Общо за трите години НЗОК дължи за проведено лечение на Български граждани – задължително здравноосигурени лица, в Български болници сумата от 122 605 849 лева, без лихвата за просрочените плащания. Обръщаме се към народните представители, когато разгледат въпроса със задълженията на НЗОК към болници в Европейския съюз, да вземат предвид, че българските болници са също европейски болници, работещите при нас медици и лекуващите се при нас пациенти също са европейци. Нека, когато се взема решение за изплащане на дължими суми да се мери с еднакъв аршин и да се изплатят всички задължения и към чуждестранните и към българските болници“ се казва в текста.От трите асоциации прогнозират, че увеличаване лимитирането на дейността на българските болници автоматично ще доведе до увеличаване броя на лекуващи се в чужбина български пациенти, поради невъзможност да се лекуват в България. „Цените, на които те ще се лекуват в Европейските болници ще са няколкократно завишени и това завишение всички ние- Българските данъкоплатци, ще трябва да платим“, пише още в декларацията.\n                    ", "date": "2018.02.21", "title": "Болници искат 122 605 849 лв. от касата"}
{"url": "http://www.monitor.bg/a/view/66085-%D0%9E%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D0%BE%D0%B1%D1%89%D0%B8%D0%BD%D1%81%D0%BA%D0%B0%D1%82%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D0%A1%D1%8A%D1%80%D0%BD%D0%B8%D1%86%D0%B0-%D0%BF%D0%BE-%D0%9A%D1%80%D0%B0%D1%81%D0%B8%D0%B2%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    . На заседание на Управителния съвет на програмата  вчера беше взето решение кои проекти ще получат финансиране, сред тях се нарежда и този на Община Сърница.Стойността на проекта възлиза на 189 465 лв., като 50% от сумата представлява финансиране от програмата, а останалата част – от бюджета на Община Сърница. Изпълнението на проектните дейности следва да приключи до края на 2018 г.Проектът предвижда подмяна на покрива на сградата, поставяне на външна топлоизолация, оформление на фасадата, подмяна на осветителните тела с енергоспестяващи.\n                    ", "date": "2018.02.21", "title": "Обновяват общинската сграда в Сърница по „Красива България“"}
{"url": "http://www.monitor.bg/a/view/25760-%D0%94%D0%BD%D0%B5%D1%81-%D1%89%D0%B5-%D0%B1%D1%8A%D0%B4%D0%B5-%D0%BE%D0%B1%D0%BB%D0%B0%D1%87%D0%BD%D0%BE-%D0%B8-%D1%81-%D0%BF%D1%80%D0%B5%D0%B2%D0%B0%D0%BB%D1%8F%D0%B2%D0%B0%D0%BD%D0%B8%D1%8F-%D0%BE%D1%82-%D0%B4%D1%8A%D0%B6%D0%B4/", "text": "\n                    Днес ще преобладава облачно време, с превалявания предимно от дъжд. В Северозападна България и високите полета на Западна, главно в сутрешните часове, дъждът ще се примесва и ще преминава в сняг. Ще духа слаб, в Дунавската равнина и Източна България, до умерен вятър от изток-североизток. Максималните ще са предимно между 4° и 9°. Това съобщи дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН) за \"Фокус\".По Черноморието ще бъде облачно, с превалявания от дъжд. Ще духа умерен вятър от изток-североизток. Максималните температури ще са 6°-7°, а температурата на морската вода е 7 - 8°. В планините ще бъде облачно, със слаби валежи от сняг. Ще духа умерен до силен югоизточен вятър, по високите части - от югозапад. Максималната температура на височина 1200 метра ще е около 0°, на 2000 метра – около минус 4°.Утре също ще е облачно със слаби превалявания, а в петък ще се разминем почти без валежи. През уикенда обаче ще започне по-сериозно застудяване. В събота отново ще вали, а в неделя, понеделник и вторник живакът в термометрите вече ще показва отрицателни стойности. На места те ще бъдат от -5 до -8 градуса - основно в западните, северозападните и североизточните райони, съобщи Дарик. Отново ще има и превалявания от сняг.Причината за застудяването и валежите е нов циклон.В края на седмицата и началото на другата ще бъде студено в цяла Европа. Вероятно това ще е един от най-мразовитите периоди през тази зима за целия континент.В началото на месец март обаче, около 1-ви и 2-ри, синоптичната обстановка над целия континент ще се промени и ни очаква доста сериозно затопляне. Температурите на места дори може да достигнат 18-22 градуса.\n                    ", "date": "2018.02.21", "title": "Облаци и дъжд днес, студ от събота "}
{"url": "http://www.monitor.bg/a/view/62856-%D0%9F%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D1%81%D0%B0%D0%BC%D0%BE-%D1%81-%D0%BF%D0%BB%D0%B0%D1%82%D0%B5%D0%BD-%D0%B4%D0%B0%D0%BD%D1%8A%D0%BA-%D0%B2-%D0%BE%D0%B1%D1%89%D0%B8%D0%BD%D0%B0%D1%82%D0%B0/", "text": "Отнемат разрешителните на 10 пункта за ГТП\n                    Преминаването през канала за технически преглед на автомобилите без платен данък остава в историята. ИА „Автомобилна администрация“ (ИААА) свързва системата си за ГТП-та с централната база данни за платени данъци на Министерството на финансите, научи „Монитор“.В момента протичат тестове на системата ида бъдат допускани до техническа проверка. В момента информационната система на ИААА извършва проверка дали има връзка със съответната община и дали се дължи данък за автомобила. Агенцията има договори с почти всички общини за обмен на информация, освен с шест.„Обменът е изключително труден, защото зависи от техническите възможности на над 250 общини, които трябва да поддържат интернет, сървъри и т.н.“, коментираха от агенцията. Единственият проблем е, че данните за платените налози на автомобилите достигат до централната система на държавата от общините за няколко дни. Забавянето е още по-голямо, около една седмица, ако плащането е направено по банков път.От автомобилната агенция предвиждат да избегнат затруднениетоданъци към момента за превозните средства. Досега „вратичка“ в системата даваше възможност, ако не е изрядна комуникацията между системите, документът за платен данък за годината само да се сканира и да се продължи прегледа на превозното средства. Много от пунктовете са се възползвали от тази възможност, за да допускат превозни средства да преминат успешно прегледа, допълниха от агенцията.Служители на ИА „Автомобилна администрация“ са съставили 46 акта при внезапна проверка на пунктове за технически прегледи в София, съобщиха вчера от транспортното министерство. Проверяващите са установили, че в 10 пункта техническите специалистибез да е платен данъкът към съответната община. Санкцията за това нарушение е 1500 лева, като за съответните пунктове ще бъде задействана процедура по отнемане на разрешителните. От агенцията предвиждат да продължат изненадващите проверки на пунктове за технически прегледи в цялата страна.\n                    ", "date": "2018.02.21", "title": "Преглед на автомобила само с платен данък в общината"}
{"url": "http://www.monitor.bg/a/view/35100-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B8%D0%BC%D0%BE%D1%82%D0%B0-%D0%BD%D0%B0-%D0%BA%D0%BE%D0%BC%D0%B0%D0%BD%D0%B4%D0%BE%D1%81%D0%B0-%D1%81%D1%82%D1%80%D0%B5%D0%BB%D1%8F%D0%BB-%D0%BF%D0%BE-%D0%BF%D0%BE%D0%BB%D0%B8%D1%86%D0%B0%D0%B8/", "text": "Барикадиралият се имал разрешително за оръжие от чужбина \n                    Днес започва претърсване на имота на 35-годишния Иван Пачелиев, който вчера се барикадира в дома си и стреля по полицаи. Има съмнения, че мъжът е минирал двора си, съобщи бТВ.До екшъна се стигна след опит на униформени да разпитат Пачелиев по разследване на Софийската районна прокуратура за отправена заплаха. Бившият боец от Френския чуждестранен легион стреля по полицаи, но в крайна сметка беше успешно обезвреден. На него ще му бъде повдигнато обвинение за възпрепятстване на органите на реда.Цяло денонощие продължи акцията срещу Пачелиев. 80 полицаи, сред които спецчастите \"Кобра\" и Специализирания отряд с борба с тероризма, участваха в неговото обезвреждане. Мъжът има 3 законни оръжия. Разрешителното му било издадено от друга страна членка на Европейския съюз, каза пред Нова ТВ директорът на ОД на МВР в Хасково Ангел Цанков.При ареста си Пачелиев подметнал, че в имота му ги чакат \"изненади\". Тъй като за 5 години в Чуждестранния легион се смята, че той е получил добра подготовка във взривните материали, на мястото тази сутрин работят сапьори.Арестуваният прекара нощта в РУ-Харманли и днес ще бъде конвоиран до имота за процесуално-следствени действия.Хората от селото познават Пачелиев като особен, но не и агресивен човек. Занимавал се е с дървосекачество, като заради това е имал проблем с горските, но само това и по-рано прекратено разследване за убийството на кон са случаите, в които той е бил в полезрението на властите.\n                    ", "date": "2018.02.21", "title": "Проверяват имота на командоса, стрелял по полицаи в Орешник"}
{"url": "http://www.monitor.bg/a/view/47282-%D0%9D%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%BD%D0%B8-%D0%BD%D0%B0-%D1%81%D0%B0%D0%BB%D0%B0%D1%82%D0%B0/", "text": "\n                    Целият ни народ е салата. Мазна, възкисела, недоузряла, подправена, овкусена, с различни нюанси. Щом Апостола на свободата, Дякона, кумирът, народният герой и всичко, което виждаме у Васил Левски, стана на мезе, смятайте! Ама то такива са ни и принципите. Лесно се преглъщат и вървят с ракия. Така че няма нищо лошо и Васил Левски да върви с ракия. И без това за него се сещаме само когато седнем на маса и влезнем в спор защо дават глупости по новините, а „не кажат нещо за Левски“. Ми ето, казват. Че са го направили на салата. И не са далеч, особено след последния излъчен филм по телевизията за него. Уж голям кинохит, а по-скоро салата от крайпътно кръчме. С един актьор, който е познат като „гаджето на Марияна Попова“. Даже не му знаят името. Плачков ли беше, какъв?... Свързват го с любовните похождения на половинката му. Та същият този актьор изигра Апостола като Чък Норис или като Стивън Сегал. Едва ли по негова вина. Такъв му е бил сценарият. Салатен. На някой любител на мезето с ракия. Забавен каданс, екшън сцени и тежки песни. Само наистина салатата липсваше. А тя е навсякъде иначе. А и е неразделна част от битието на масовия българин. Пари за ток може да няма, но за ракия и салата винаги ще се намерят. Та авторът на инсталацията не е сбъркал много. Ние сме и луканката, защото миришем на крака и нитрати.Защото сме изкуствени като краставица, пълна с вода, и люти като лука, за да разплакваме останалите. Та голям проблем, че композиторът изписал името на Левски върху салама. Той ни описва много добре. Мазни, съставени от множество парчета, евтини, с някой и друг кокал и отгоре ни е изписано името на някой герой, в който се припознаваме. Само дето нямаме особено право, но такъв ни е държавният стандарт. Но ни подхожда измазаното с майонеза име на човек, чието име дори не можем да поберем в празните си гърди, но пък с радост изричаме всеки път, когато нещо не ни харесва. „Ех, Левски да беше тук...“ Да, ама не е. Левски е само в устите на всички, които свързват името му с епитета за някой футболен съдия, с луканката, със салатата, с бесилото на спирката.Левски е личност, която никога не трябва да забравяме, нищо че не сме достойни да го помним. Затова и някои от нас повече ще си спомнят за онзи полицай, също със салатата. Мезето обаче не е било на масата, а му е било в задния двор. Вкарано прилежно от приятелката му. Типичен пример за радетеля за нашето право и свобода. И този човек ще ни пази от апаши. С тиквичата в задника... Цялата работа ни е такава. Мажем Левски на салами, строяваме деца на дъжда, за да му пазят паметника, без дори да знаем къде е погребан. И слагаме бесилки по спирките в негова памет. Направиха ни на салата. Или просто ние сами се направихме на такава.\n\n\n                    ", "date": "2018.02.21", "title": "Направиха ни на салата"}
{"url": "http://www.monitor.bg/a/view/2598-%D0%A1%D1%82%D0%BE%D1%82%D0%B8%D1%86%D0%B8-%D1%86%D0%B8%D0%B2%D0%B8%D0%BB%D0%BD%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%BE%D0%B2%D0%BA%D0%B8-%D0%BD%D0%B0-%D0%98%D0%B7%D1%82%D0%BE%D1%87%D0%BD%D0%B0-%D0%93%D1%83%D1%82%D0%B0/", "text": "\n                    Най-малко 106 цивилни са загинали днес при бомбардировките на сирийските правителствени сили в Източна Гута, обсадения бунтовнически анклав, намиращ се на изток от Дамаск, съобщи Сирийският център за наблюдение на човешките права, цитиран от АФП.\n\nТака общият брой на загиналите за 48 часа от неделя през нощта достигна 250 души. Това са най-кървавите две денонощия след химическата атака срещу обсадения анклав през август 2013 г., при която бяха избити стотици.\n\nДържавният департамент на САЩ заяви, че е \"изключително обезпокоен\" от ставащото в Източна Гута, а френският външен министър Жан-Ив Льо Дриан заяви пред парламента, че нещата там отиват към \"хуманитарен катаклизъм\".\n                    ", "date": "2018.02.21", "title": "Стотици цивилни загинали в бомбардировки на Източна Гута"}
{"url": "http://www.monitor.bg/a/view/69929-%D0%A0%D0%B8%D1%82%D0%BE%D0%BD-%D0%BF%D0%BE%D1%82%D0%B5%D0%B3%D0%BB%D1%8F%D1%82-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D1%82%D1%83%D1%80%D0%BD%D0%B5/", "text": "\n                    След четири големи концерта в зала 1 на НДК, дует „Ритон“ потегля на първото си национално турне за последните пет години. Обиколката ще премине под надслова „Музика и любов“, както бе названието и на последния спектакъл по повод 40-годишнината на Катя и Здравко в София.\n\nТурът ще стартира на 16 май, когато „Ритон“ ще дадат тон за песен в зала \"Канев център\" в Русе. Там дуетът ще представи, както най-големите си хитове, така и песните от най-новия си албум „Златен Ритон“. Следват Пловдив (29 май), Варна (30 юни), Бургас (5 юли), Плевен (12 септември) и Стара Загора (18 септември).\n\nБилетите за концерта на изпълнителите на „Джалма“ в Русе са вече в продажба и могат да бъдат намерени в мрежата на TicketPortal.\n\nМеждувременно дуото се разписа и с международен успех. Тяхната песен „Хей, капитане“ звучи на финала на 9 епизод от първи сезон на сериала на HBO „По-добри неща“ (Better Things).\n                    ", "date": "2018.02.21", "title": "„Ритон“ потеглят на национално турне"}
{"url": "http://www.monitor.bg/a/view/562-%D0%95%D0%BC%D0%B0-%D0%A3%D0%BE%D1%82%D1%81%D1%8A%D0%BD-14-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D0%B1%D0%BE%D1%80%D0%B1%D0%B0-%D1%81%D1%8A%D1%81-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7%D0%B0/", "text": "\n                    Британската звезда Ема Уотсън дари близо милион и половина долара за борбата със сексуалния тормоз. „Много е лесно да пренебрегнем проблема, мислейки, че той е следствие от единични случаи. Статистиката обаче показва огромните му мащаби по всички социални структури“, обясни актрисата, която доби популярност в ролята на Хърмаяни Грейнджър в любимата на децата филмова поредица за Хари Потър.\n\nУотсън е сред малцината, които подкрепят движенията Time's Up и #MeToo извън модните решения в черно и тематичните значки. Средствата, които възлизат на 1,4 милиона долара са дарени на фонда Justice and Equality, оказващ правна помощ на жертвите на сексуален тормоз.\n                    ", "date": "2018.02.21", "title": "Ема Уотсън дари $1,4 милиона за борба със секс тормоза"}
{"url": "http://www.monitor.bg/a/view/88714-%D0%98%D1%82%D0%B0%D0%BB%D0%B8%D0%B0%D0%BD%D0%BA%D0%B0-%D0%B3%D1%80%D0%B0%D0%B1%D0%BD%D0%B0-%D1%82%D0%B8%D1%82%D0%BB%D0%B0%D1%82%D0%B0-%D0%B2-%D1%81%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%92%D0%BE%D0%BD-%D0%BE%D1%81%D1%82%D0%B0%D0%BD%D0%B0-%D1%82%D1%80%D0%B5%D1%82%D0%B0/", "text": "\n                    София Годжа е новата олимпийска шампионка в спускането при жените в алпийските ски. Италианката донесе исторически първи златен медал на страната си в тази дисциплина, след като направи отлично спускане по пистата в Джонсон и стигна от старта до финала за времето от 1:39,22 минути. Така водачката в световната ранглиста в спускането затвърди добрата си форма през сезона и на олимпийските игри.Поредното си силно представяне в Пьончан направи и Рагнхилд Мовинкел, която се окичи със сребърния медал. Представителката на Норвегия остана само на 9 стотни зад победителката. Така тя спечели втория си медал на олимпийските игри, след като преди това завърши втора и в гигантския слалом.Голямата фаворитка в дисциплината Линдзи Вон отново не успя да изпълни олимпийската си мечта. Американката като че ли прегоря и в този старт и остана едва на третата позиция. Така тя не успя да стане най-възрастната олимпийска шампионка в историята. Лидзи завърши на 47 стотни зад добрата си приятелка Годжа.Разочарование имаше и за представителката на Лихтенщайн Тина Вайратер, която за малко се размина с медал. Тя остана на 4-ата позиция в класирането на 63 стотни зад италианката.Други две от фаворитките - Лара Гут и Щефани Вение, пък въобще не успяха да завършат състезанието. Швейцарката изпусна врата, а австрийката падна неприятно, макар и наглед без сериозни последствия.\n\n\n                    ", "date": "2018.02.21", "title": "Италианка грабна титлата в спускането, Вон остана трета"}
{"url": "http://www.monitor.bg/a/view/2963-%D0%A0%D0%B0%D0%BF%D0%B8%D1%80%D0%B8%D1%81%D1%82%D0%B8-%D0%B4%D0%BE%D0%BD%D0%B5%D1%81%D0%BE%D1%85%D0%B0-6-%D0%BC%D0%B5%D0%B4%D0%B0%D0%BB%D0%B0-%D0%BE%D1%82-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Млади надежди на българската рапира донесоха шест медала от силния турнир „Покал“ в Мюлхайм (Гер).\n\nДве от отличията спечели 13-годишният Драгомир Николов от \"Тракия\" (Пд), който победи в своята възрастова група, а при кадетите до 17 г. завоюва бронз от 50 участници. Втори до 13 г. се нареди съотборникът му от \"Тракия\" – Матей Матеев. При 14-годишните момчета Виктор Лечев от \"Шумен\" е със сребро, а Сара Младенова от същия клуб взе бронз. Любопитното е, че братчето на Сара – Георги, се класира второ до 11 г. Техният най-голям брат – 15-годишният Любослав, стигна до 1/8-финалите при кадетите. В надпреварата при жените фехтувачката от софийския клуб „Авитохол“ Маргарита Джамбазка (17 г.) зае престижното осмо място.\n\nСезонът за рапиристите ни започна успешно още през декември в Любляна, където Сара Младенова стана шампионка до 14 г. Пръв при момчетата пък бе Матей Матеев, а Калоян Николов грабна сребърен медал при кадетите.\n                    ", "date": "2018.02.21", "title": "Рапиристи донесоха 6 медала от Германия"}
{"url": "http://www.monitor.bg/a/view/80719-%D0%9D%D0%B0%D0%B3%D1%80%D0%B0%D0%B4%D0%B8%D1%85%D0%B0-%D0%A1%D0%B0%D0%BD%D0%B8-%D0%96%D0%B5%D0%BA%D0%BE%D0%B2%D0%B0-%D1%81%D1%8A%D1%81-%D0%B7%D0%BB%D0%B0%D1%82%D0%BD%D0%BE-%D0%BA%D1%8E%D0%BB%D1%87%D0%B5-%D0%BE%D1%82-fibank/", "text": "\n                    Александра Жекова получи специална награда от Fibank, генерален спонсор на БОК, като най-добре представил се български спортист на зимните игри в Пьончан. Главният изпълнителен директор на банката Неделчо Неделчев й връчи дизайнерско златно кюлче, посветено на китайската Година на кучето, за шестото й място в бордъкроса при жените. То е изработено от най-висока проба инвестиционно злато, произведено от швейцарската рафинерия Р.А.М.Р.„За нас от Fibank развитието на таланта на нашите спортисти се е превърнало в кауза, в която вярваме и винаги сме отстоявали, каза Неделчо Неделчев. - Сани е доказала себе си пред целия свят. Щастлив съм, че ние винаги сме подкрепяли нейната кариера и израстване като спортист. Пожелавам й крепко здраве, много късмет и съм сигурен, че пред нея предстоят още много успехи и незабравими моменти“.Сани Жекова благодари за дългогодишната подкрепа и оказаното й доверие от страна на Fibank. Тя отправи благодарности и към Българската федерация по ски и всички свои почитатели.“Имах възможност да си почина и да се захвана отново с тренировките, тъй като ни предстоят още три много важни старта за Световната купа, разказа звездата ни в сноуборда. - Първият е в Ла Молина (Исп) през март. Подготвена съм за тях и сега фокусът ми е само там.\" Относно бъдещето си тя уточни, че е рано да взема решения, защото може още да даде много на спорта си. Според нея равносметки се правят в края на сезона.На въпроса дали мисли за треньорска работа след края на кариерата си, Сани отговори: „Нашата мисия ще бъде да произвеждаме повече спортисти, които са способни на световни успехи. Лично аз бих искала да се захвана с това - като един опитен атлет, защото смятам, че това е важно за цялата нация.\"\n\n\n                    ", "date": "2018.02.21", "title": "Наградиха Сани Жекова със златно кюлче от Fibank"}
{"url": "http://www.monitor.bg/a/view/38465-%D0%92%D1%80%D0%B0%D1%82%D0%B0%D1%80%D1%8F%D1%82-%D0%BD%D0%B0-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D1%81%D0%B2%D0%B0%D0%BB%D0%B8-%D0%BD%D0%BE%D0%B2%D0%B0-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0/", "text": "Лорис Кариус развлича приятелката си Ланте Роуз с шопинг\n                    Вратарят на „Ливърпул” Лорис Кариус спря да крие интимния си живот и потвърди, че има ново гадже. Става въпрос за зашеметяващата манекенка Ланте Роуз, която той ревностно криеше доскоро Двамата обаче бяха засечени, докато атрактивната дама харчеше парите на 24-годишния германец по време на шопинг в Чешър.Ланте беше облечена с кожен клин и високи ботуши в черно, а отгоре беше нахлузила тъмносиньо кожено яке. Свидетели на събитието коментираха, че тя е далеч по-впечатляваща от германските светски звезди Памела Райф и Анелире Алперт, с които 24-годишното вратарче имаше закачка преди да пристигне на „Анфийлд”.Сега Кариус явно беше решил да компенсира няколкодневното си отсъствие заради подготвителния лагер на отбора в Марбея, като мъкнеше напълнените от гаджето си пазарски торби към багажника на своя „Мерцедес”.Светските клюкари не пропуснаха да отбележат факта, че Роуз преди това имаше сериозна връзка с Калум Бест – синът на легендата на „Манчестър Юнайтед” Джордж Бест, но отношенията им продължиха само десет месеца, през които два пъти се разделяха. Според слуховете – главно заради несметните капризи на блондинката.И докато Кариус обгрижваше гаджето си, испанският халф на „Манчестър Юнайтед” Хуан Мата се отдаде на благотворителност. Всеизвестно е, че испанският ас е силно ангажиран в социалната сфера и всяка седмица посещава училището за социално слаби и детската болница в Олдъм.За отбелязване е, че всички, посетени от Мата, получават и подарък от него. Но най-голямата радост за децата е да са близо до своя герой.Най-щастливо беше малко тъмнокожо момченце, което получи от Мата очарователно плюшено мече.\n\n\n                    ", "date": "2018.02.21", "title": "Вратарят на „Ливърпул” свали нова блондинка"}
{"url": "http://www.monitor.bg/a/view/728-%D0%A2%D0%B5%D1%80%D0%B2%D0%B5%D0%BB-%D0%9F%D1%83%D0%BB%D0%B5%D0%B2-%D0%B2%D0%B5%D1%87%D0%B5-%D0%B5-%D0%BC%D0%B0%D0%B3%D0%B8%D1%81%D1%82%D1%8A%D1%80-%D0%BF%D0%BE-%D0%BF%D1%80%D0%B0%D0%B2%D0%BE/", "text": "\n                    Именитият български боксьор Тервел Пулев, който на 3 март в Чикаго ще изиграе поредния си мач на професионалния ринг, лично се похвали, че е станал магистър по право. Той официално се дипломира в Софийския университет “Св. Климент Охридски”.\n\nРадостната вест съобщи самият боксьор, баща на две момчета, в официалната си страница във “Фейсбук”. В краткото съобщение той благодари и на всички, които са му помагали през годините, за да успее да завърши висшето си образование.\n\nПулев публикува и снимка, на която е захапал студентската си книжка. Под кадъра четем: „Невероятно доволен от себе си – магистър по право от Софийски университет. Доста годинки минаха, докато успея да завърша. А и още по-трудно беше, защото през всичките тези годинки, следвайки право, свърших и някое друго нещо в професионален и личен план. Благодарности на всички, които по един или друг начин са ми помогнали, като са ми услужили с лекции или учебник”.\n                    ", "date": "2018.02.21", "title": "Тервел Пулев вече е магистър по право"}
{"url": "http://www.monitor.bg/a/view/4899-%D0%9D%D0%BE%D1%80%D0%B2%D0%B5%D0%B6%D1%86%D0%B8-%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B8-%D0%BF%D1%8A%D1%80%D0%B2%D0%B8-%D0%B2-%D0%BE%D1%82%D0%B1%D0%BE%D1%80%D0%BD%D0%B8%D1%8F-%D1%81%D0%BF%D1%80%D0%B8%D0%BD%D1%82/", "text": "\n                    Норвежците при мъжете и състезателките на САЩ при жените спечелиха отборните спринтове в ски бягането свободен стил на олимпиадата в Пьончан. Мартин Йонсруд Сундби и Йоханес Клаебо донесоха 12-и златен медал на Норвегия, като пробягаха дистанцията от 6 обиколки по 1,381 км за 15:56,23 мин. Сребърните отличия взеха Олимпийските спортисти на Русия Денис Спицов и Александър Бошунов, а бронзовите - французите Морис Манифика и Ришар Жуве.\n\nБългарите Веселин Цинзов и Йордан Чучуганов завършиха на 12-о място във втория полуфинал и не успяха да да се класират за финала. Те дадоха общо време 17:38,26 мин., с 1:34,29 мин. по-бавно от норвежците, които спечелиха серията.\n\nАмериканките Джесика Дигинс и Кикан Рандал, световни шампионки, стигнаха до титлата по трасето с 6 тура по 1,250 км с време 15:56,47 мин. след изключителен спринт на Дигинс в последните метри. Втори, на 0,19 сек. завършиха шведките Шарлоте Кала и Стина Нилсен, а трети, на 2,97 - норвежките Марит Бьорген и Макен Касперсон Фала. Така Марит Бьорген стана рекордьор по отличия от зимни игри с общо 14 медала - 7 златни, 4 сребърни и 3 бронзови.\n                    ", "date": "2018.02.21", "title": "Норвежци и американки първи в отборните спринтове"}
{"url": "http://www.monitor.bg/a/view/69545-%D0%AE%D0%BD%D0%BE%D1%88a-%D0%BD%D0%B0-%D0%9B%D0%BE%D0%BA%D0%BE-%D0%A1%D0%BE%D1%84%D0%B8%D1%8F-%D0%BF%D1%80%D0%B0%D1%82%D0%B8-%D0%BC%D0%BB%D0%B0%D0%B4%D0%B5%D0%B6-%D0%B2-%D0%BA%D0%BE%D0%BC%D0%B0/", "text": "\n                    Юношата на „Локомотив“ (София) Радостин Нгуен е влязъл в тежък конфликт с 18-годишния Илия Стоянов от Бургас, като му е нанесъл тежък побой. В следствие на нанесените удари момчето е в кома. След инцидента каращият проби в „Созопол“ 21-годишен футболист е избягал от полицията, но няколко часа по-късно се е предал сам.\n\nСпоред свидетели свадата се е разиграла в дискотека в Бургас, като близките на пострадалия твърдят, че той е бил нападнат без причина. Ударите са били толкова жестоки, че Илия е получил множество травми, фрактура на челюстта и лицето, загубил е много кръв и се е наложило поставянето му в медикаментозна кома.\n\nПред разследващите юношата на „Локомотив“ (София) се държал неадекватно и е повтарял, че не знае какво е направил. Радостин Нгуен обяснил, че бил с компания в емблематична бургаска дискотека, а момчета от съседна маса го изнервили и той излязъл бесен извън заведението. След това насочил агресията си към първия срещнат.\n\nМинути след като се разиграл побоят гардовете на заведението се насочили към Радостин, но той ги видял и избягал. Веднага била извикана линейка, а пострадалият Илия е откаран в УМБАЛ - Бургас, където му е извършена спешна операция.\n\nСлед инцидента пробите на Радостин във втородивизионния „Созопол“ са прекратени.\n                    ", "date": "2018.02.21", "title": "Юношa на „Локо“ (София) прати младеж в кома"}
{"url": "http://www.monitor.bg/a/view/10157-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B1%D0%B5%D0%B7-%D0%BF%D0%B5%D1%82%D0%B8%D0%BC%D0%B0-%D0%BD%D0%B0-%D0%90%D1%80%D0%BC%D0%B8%D1%8F%D1%82%D0%B0/", "text": "Посланикът на Египет впечатлен от музея на ЦСКА-София\n                    Добра новина дойде за треньора на ЦСКА-София Стамен Белчев преди шампионатния мач с „Черно море“. Двубоят на „Армията“ е в петък от 17,30 часа. Гостите ще са без петима титуляри, което сериозно улеснява задачата на „армейците“ за задължителна победа. Треньорът на „Черно море“ Илиан Илиев определи групата за двубоя, а в нея не попаднаха Мирослав Енчев, Дани Кики, Мехди Фануш, Георги Божилов и Илиас Хасани. Днес варненци пътуват до София, като, ще направят следобеда и тренировка преди мача.Иначе настроението в ЦСКА-София е приповдигнато след добрия старт на сезона. Новото попълнение Едвин Джеси даде интервю пред клубния сайт, в което призна, че ще му тежи да играе с номер 8, който е носен от легендата Христо Стоичков. „От два дни тренирам с отбора и виждам изключително качествени футболисти. Знам, че с номер 8 в клуба е играл Христо Стоичков. Този номер тежи, но е голяма чест за мен да го нося. Харесвам този номер и уважавам г-н Стоичков. Искам с ЦСКА да спечеля титлата и купата, както и да играя в Шампионската лига или Лига Европа\", сподели Джеси.На „Армията“ вчера имаха и посещение от високо ниво, след като дойде посланикът на Мароко в България Н.Пр. г-жа Закия ел Мидауи. Тя разгледа с интерес музея на спортната слава, като остана впечатлена от множеството трофеи във витрината. Дипломатът не пропусна да обърне специално внимание и на Купата на Мохамед V, която ЦСКА печели именно в Мароко през 1967 година.\n\n\n                    ", "date": "2018.02.21", "title": "„Черно море“ без петима на „Армията“"}
{"url": "http://www.monitor.bg/a/view/34657-%D0%9C%D0%B8%D0%BB%D0%B0%D0%BD-%D1%81-%D1%80%D0%B5%D0%B7%D0%B5%D1%80%D0%B2%D0%B8%D1%82%D0%B5-%D0%B2-%D1%80%D0%B5%D0%B2%D0%B0%D0%BD%D1%88%D0%B0-%D1%81%D1%80%D0%B5%D1%89%D1%83-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "Марселиньо се готви за почетна победа на „Сан Сиро“\n                    Поне половината титуляри на „Милан“ ще получат почивка в реванша срещу „Лудогорец“ от 1/16-финалите в Лига Европа. Двубоят на „Сан Сиро“ е тази вечер от 22:05 часа и ще бъде предаван пряко по БНТ 1. Съдия е испанецът Алберто Ундиано Майенко, а първата среща в Разград бе спечелена от „росонерите“ с 3:0.Треньорът на „Милан“ Дженаро Гатузо призна, че ще даде почивка на много от основните си футболисти, за да ги запази за битките в шампионата и за Купата на Италия. Въпреки това обаче спецът даде да се разбере, че няма да подцени мача с „орлите“. \"Лудогорец” има повече от един добър футболист и може да ни създаде проблеми - коментира Гатузо. - Най-големи грижи ще имаме, ако ги подценим. Справяме се добре в последните срещи и бих искал от момчетата да продължим с това. Здраво сме стъпили на земята и работим усилено. Четох, че ще играем с резервите. Това не е съвсем така. Ще има промени, но ще заместя титулярите с опитни футболисти. Ще дам почивка на някои от тима, защото наистина вече имат нужда от това. Съперникът разполага с бързи играчи и ние трябва да можем да играем на високо ниво 90 - 95 минути\", обясни Гатузо. Той също така отрече писанията за финансова криза в клуба. „Касата е пълна, получаваме си редовно заплатите“, допълни Гатузо.В лагера на „Лудогорец“ пък не са отписали реванша и се готвят поне за почетна победа. Изпълнителният директор Ангел Петричев демонстрира увереност във възможностите на отбора и призова феновете да не изпускат мача, защото ще има какво да се види. \"Отиваме с позитивна нагласа в Милано. Съветвам всички да ни гледат. Ще направим силен мач, както бе и в Разград, като се надявам този път да имаме късмет и да ни влязат положенията, и ще стане интересно. Разбира се, трябва да имаш висок полет на фантазията, за да очакваш да отстраниш “Милан” след 0:3 в първия мач, но ми се иска да се представим добре и да вземем добър резултат”, сподели директорът.Звездата Марселиньо пък също заяви, че „Лудогорец“ има сили за победа. „Не знам дали ще ги отстраним, но съм убеден, че можем да спечелим на „Сан Сиро“, заяви Марселиньо при заминаването на тима за Италия.\n\n\n                    ", "date": "2018.02.21", "title": "“Милан“ с резервите в реванша срещу „Лудогорец“"}
{"url": "http://www.monitor.bg/a/view/46187-%D0%91%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%91%D0%B8%D0%BB%D1%8F%D0%BD%D0%B0-%D0%9F%D0%B5%D1%82%D1%80%D0%B8%D0%BD%D1%81%D0%BA%D0%B0-%D1%89%D0%B5-%D0%BF%D0%B5%D0%B5-%D1%81-%D0%9B%D0%B8%D1%81%D0%B0-%D0%94%D0%B6%D0%B5%D1%80%D0%B0%D1%80%D0%B4-%D0%B2-%D0%9D%D0%94%D0%9A/", "text": "\n                    Бъдещата майка Биляна Петринска ще пее заедно с австралийската даркуейв дива Лиса Джерард под диригентската палка на феноменалния Йордан Камджалов на концерта в Зала 1 на НДК на 14 март. Красивата актриса от Народния театър „Иван Вазов“, която е бременна в шестия месец и очаква момченце, е солистка в хора на маестрото към неговата платформа Музикална лаборатория за човека. Джерард – голямата гост-звезда на проявата, сама е пожелала възпитаниците на Камджалов да обогатят вокално изпълненията й. Магнетичният контраалт на австралийката ще прозвучи не само в нейни собствени композиции, но и в „Симфония на скръбните песни“ от световноизвестния съвременен полски композитор Хенрик Гурецки, която ще разбие представите на българската публика, че „сериозната“ музика е непременно неразбираема и скучна. Суперкеф, че ще съм на една сцена заедно с Лиса Джерард. Радвам се, че така, с Бебо в корема, ще имам световна премиера. Лиса е велик творец!“, сподели за „Монитор“ Биляна Петринска, която усъвършенства вокалните си умения при оперната прима Дарина Такова. Актрисата дава воля на школувания си сопранов глас и в спектакъла „Калигула“ от Албер Камю, режисиран от Диана Добрева.\n\nМиналата седмица бременната Петринска чете пред аудитория от ценители в литературен клуб „Перото“ любовни сонети на чилийския поет Пабло Неруда от новоизлезлия луксозен том на ИК „Колибри“.\n                    ", "date": "2018.02.21", "title": "Бременната Биляна Петринска ще пее с Лиса Джерард в НДК"}
{"url": "http://www.monitor.bg/a/view/78682-%D0%90%D1%80%D1%82%D0%B8%D1%81%D1%82%D0%B8-%D0%BF%D0%B5%D1%8F%D1%82-%D0%B7%D0%B0-%D0%BB%D1%8E%D0%B1%D0%BE%D0%B2-%D0%B7%D0%B0-%D0%B4%D0%B0-%D0%BF%D1%80%D0%BE%D1%85%D0%BE%D0%B4%D0%B8-%D0%A0%D0%B0%D1%8F/", "text": "\n                    Актьорите от независимия Арт театър подготвят благотворително шоу за каузата \"Да помогнем на Рая да проходи!\" в Открита арт сцена на „Шипка“ 34 на 1 март от 20 часа. 5-годишната Рая Колева има детска церебрална парализа и се нуждае от сложна операция в чужбина, за да стъпи на краката си. Към звездите от частната трупа във вечерта на представлението под наслов „Артисти пеят за любов“ ще се присъединят още режисьорът проф. Надежда Сейкова, проф. Диана Борисова – преподавател по художествено слово в НАТФИЗ, поетът бард Ивайло Диманов, композиторът Михаил Шишков.Целият приход от билети ще бъде дарен за Рая. Момиченцето има рожден ден на 27 февруари и, ако е възможно, родителите й ще я доведат в театъра на 1 март от родния Шумен. „Ако успеем да напълним салона – 250 места, с цена на билета 10 лв., ще дарим 2500 лева! Операцията ще струва 46 000 долара и е насрочена за октомври. Така че няма много време“, апелира директорът на Арт театър, актрисата Милена Червенкова. Нейната трупа вече приведе 1150 лева по сметката на детето. Това е приходът на театъра от хитовите представления, играни на „Шипка“ 34 миналата седмица - „Г-н сеньор Дон Жуан“, „Мъртви души“, танцовият спектакъл на Стрийт Денс Студио с хореограф талантливият Филип Миланов и др.В благотворителното шоу ще участват артистите на Арт театър Милена Червенкова, Десислава Чутуркова, Тони Христова, Марио Кръстев и др., както и децата от Арт студията към театъра Бояна, Ема и Теди. Мултимедията е на Здравко Здравков. Очаква се песен да изпее и малката Рая. Тя вече готви репертоар, издаде Милена Червенкова, която стиска силно палци за детето.Рая Колева от Шумен има детска церебрална парализа, която причинява спазми и пареза на мускулите на краката. Тя е планирана за операция в американския щат Мисури през октомври. За лечението са необходими 46 245 щатски долара, както и около 15 000 долара за самолетните билети и едномесечен престой в САЩ. \"Детето ще навърши 5 години този месец, а, според американския лекар, добър ефект от лечението може да се постигне до навършването на тази възраст\", каза майка й Емилия Чапкънова пред БНР преди дни. Тази операция дава шанс на момиченцето да проходи и да не ползва патерица и проходилка. След това го чака усилена рехабилитация, защото когато се премахне спастиката от долните крайници, те ще се освободят, но трябва да се трупа мускулна маса и Рая да заякне за самостоятелно ходене.Има разкрита дарителска сметка на \n\n\n                    ", "date": "2018.02.21", "title": "Артисти пеят за любов, за да проходи Рая"}
{"url": "http://www.monitor.bg/a/view/87626-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%B8%D0%BD%D0%BE-%D0%BD%D0%B0%D0%B4%D0%B5%D0%B6%D0%B4%D0%B0-%D0%90%D0%BB%D0%B8%D1%81-%D0%9D%D0%BE%D1%83%D0%BA%D1%81-%D0%B2%D0%BB%D0%B8%D0%B7%D0%B0-%D0%B2-game-of-thrones/", "text": "\n                    20-годишната британска актриса Алис Ноукс е най-новото име в актьорския състав на осмия, финален сезон на култовата сага Game of Thrones. Тя ще влезе в ролята на момиче на име Вила и ще се появи в 1, 2 и 3 епизод, режисирани от Дейвид Нътър. Младата актриса доби популярност с участието си в поредицата на BBC East Enders.\n\nПродукцията продължава да прави кастинги за нови актьори. Търси се попълнение за епизодична роля на безименен войн. Трябва да е между 25 и 35 годишен и да има „характерно лице“. До прослушването ще бъдат допуснати актьори от всякакви етнически групи. Няма информация към чия армия ще се присъедини новият персонаж, но щом за ролята е организиран кастинг, тя съвсем няма да е незначителна, твърдят запознати.\n\nВсичко може да се очаква от финала на най-гледания сериал в света, след като Белите бродници пробиха Вала. Последните сцени в кралството на Старките - Зимен Хребет показваха всичко в пламъци, но дали това опустошение е дело на бродниците предстои да видим.\n\nОсмият сезон на Game of Thrones се очаква да тръгне по HBO през 2019 г.\n                    ", "date": "2018.02.21", "title": "Британската кино надежда Алис Ноукс влиза в Game of Thrones"}
{"url": "http://www.monitor.bg/a/view/44483-%D0%A1%D0%BA%D0%BE%D1%80%D1%81%D0%B5%D0%B7%D0%B5-%D0%BF%D1%80%D0%B0%D0%B2%D0%B8-%D0%BD%D0%BE%D0%B2-%D1%81%D0%B5%D1%80%D0%B8%D0%B0%D0%BB-%D0%B7%D0%B0-%D0%A6%D0%B5%D0%B7%D0%B0%D1%80%D0%B8%D1%82%D0%B5/", "text": "\n                    Сценаристът на „Викинги“ Майкъл Хърст и легендата Мартин Скорсезе обединяват сили в нов сериал, вдъхновен от Римската империя. Поредицата ще носи заглавието „Цезарите“ и ще разказва за ранните години на древен Рим и възхода на Юлий Цезар и неговите наследници.\n\nСценарият на пилотния епизод вече е написан, а планът е сериалът да има няколко сезона. Снимките ще започнат през 2019 г. в Италия. В момента се водят преговори с телевизионни мрежи за излъчване.\n\n„Скорсезе е истински вдъхновен от римляните и от дълги години иска да направи филм или телевизионна поредица за тях“, разкрива Майкъл Хърст. „Той е истински обсебен от този исторически период и знае много за него. Държи връзка по телефона с Джъстин Полард, моят консултант по история. Разговарят, на моменти на латински, за източниците на информация и за романска поезия“, разказа още сценаристът.\n\nВсе още няма официално потвърдени имена от актьорския състав, но продукцията ще заложи на млади актьори. \n                    ", "date": "2018.02.21", "title": "Скорсезе прави нов сериал за Цезарите"}
{"url": "http://www.monitor.bg/a/view/7992-%D0%9B%D1%83%D0%BD%D0%B0-%D1%81-%D0%BF%D1%80%D0%B8%D0%B7-%D0%B7%D0%B0-%D0%A1%D0%B5%D0%BD%D0%B7%D0%B0%D1%86%D0%B8%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "Избраха Десислава за най-добра майка, „Базуката“ на Криско отстреля 1000 лв. \n                    \n\n\n                    ", "date": "2018.02.21", "title": "Луна с приз за „Сензация на годината“"}
{"url": "http://www.monitor.bg/a/view/25833-%D0%92-%D0%90%D1%82%D0%B8%D0%BD%D0%B0-%D0%B1%D0%B8%D1%81%D1%82%D1%80%D1%8F%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D0%BF%D0%BE%D0%B4%D0%BA%D1%83%D0%BF%D0%B8-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8/", "text": "\n                    Политическият градус в Гърция днес се пренася в парламента, където депутатите се очаква да обсъждат и да се произнесат по депозирано от премиера Алексис Ципрас предложение за съставяне на комисия, която да разследва вихрещия се в последно време корупционен скандал с швейцарския фармацевтичен гигант Новартис, съобщават медиите.\n\nПо въпросния скандал бяха направени разкрития, че компанията е раздавала подкупи на гръцки политици, лекари и държавни служители, за да увеличат продажбите на лекарствата й и да покачат цените им в Гърция. Според печата подкупите възлизали на 50 млн. евро, а загубите на държавата се изчисляват на милиарди.\n\nДебатите ще се водят на фона на остра конфронтация между правителство и опозиция и на внесени в съда жалби от страна на бившия премиер Андонис Самарас, на бившия вицепремиер и външен министър Евангелос Венизелос, на бившият здравен министър Адонис Георгиадис и на настоящия еврокомисар Димитрис Аврамопулос.\n\nГръцкото ляво правителство поиска от парламента да разследва 10 бивши официални представители, включително двама бивши премиери и осем бивши министри, за предполагаемото им участие в скандала.\n\nПо нареждане на Ципрас пък в парламента бе внесена съдебна преписка по този скандал, съдържаща показания, взети от защитени свидетели.\n\nКомпанията Новартис е обект на разследване за неправомерни действия и извън Гърция. Разследване по нея е правило и американското ФБР, чиито заключения са било предадени на правителството в Атина.\n\nГлавната опозиционна партия Нова демокрация смята, че с този скандал правителството цели да елиминира политическите си опоненти.\n\nПо време на дискусията, която се предвижда да приключи с гласуване, гръцките депутати трябва да установят дали има основания да бъде потърсена наказателна отговорност от замесените в скандала политици.\n                    ", "date": "2018.02.21", "title": "В Атина бистрят скандал с швейцарски подкупи за милиони"}
{"url": "http://www.monitor.bg/a/view/22056-%D0%9C%D0%B0%D0%BA%D1%80%D0%BE%D0%BD-%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D1%81%D1%82%D1%80%D0%BE%D0%B3%D0%BE%D1%81%D1%82-%D0%BA%D1%8A%D0%BC-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B8-%D1%82%D1%8A%D1%80%D1%81%D0%B0%D1%87%D0%B8%D1%82%D0%B5-%D0%BD%D0%B0-%D1%83%D0%B1%D0%B5%D0%B6%D0%B8%D1%89%D0%B5/", "text": "\n                    Правителството на Еманюел Макрон ще предложи днес по-строги закони за имиграцията и даването на убежище, съобщи Ройтерс. \n\nЗаконопроектът предвижда удвояване от 45 на 90 дни на срока, за който нелегалните мигранти могат да бъдат задържани, както и съкращаване на процедурата за кандидатстване за убежище. Незаконното прекосяване на границите на Франция ще бъде считано за престъпление, което ще се наказва с една година затвор и глоби.\n\nПравителството казва, че иска да бъде едновременно строго и справедливо по въпроса с имиграцията. Проектозаконът цели да направи по-лесно за непълнолетни лица да получат убежище и да съкрати наполовина времето, което отнема на властите да разгледат молбите за убежище.\n\nВъпреки че парламентарното мнозинство на Макрон, съставено от леви и десни политици, досега бе много обединено, правителствените планове за регулиране на миграцията предизвикват безпокойство в неговите редици, свързани с човешките права.\n\nПланираните мерки обаче може да се окажат популярни сред избирателите. Според социологическо проучване на компанията Бе Ве А 63 процента от френските избиратели смятат, че във Франция има твърде много имигранти. През 2017 г. бяха регистрирани рекорден брой молби за убежище в страната, над 100 000.\n                    ", "date": "2018.02.21", "title": "Макрон иска повече строгост към мигрантите и търсачите на убежище"}
{"url": "http://www.monitor.bg/a/view/14259-%D0%9C%D0%B0%D0%B4%D0%BE%D0%BD%D0%B0-%D0%B3%D0%BB%D0%B0%D1%81%D0%B8-%D1%81%D0%B8%D0%BD%D0%B0-%D1%81%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82/", "text": "\n                    Кралицата на попмузиката Мадона нарече сина си Дейвид Банда \"бъдещият президент на Малави\". Тя стори това в пост в Twitter, посветен на 12-годишното момче, съобщи Би Би Си.  Мадона има шест деца, четири от които са осиновени от Малави. \n\nОтношенията между американската певица и властите в страната обаче са непостоянни. През 2013 г. Малави обвини Мадона в \"тормоз на държавните власти\", като преувеличавала приноса си за страната и настоявала за специално отношение. Мениджърът на Мадона обвини правителството в лошо отношение към благотворителната организация на певицата \"Raising Malawi\", основана през 2006 г. - същата година, в която тя осиновява Дейвид.\n\nНеговото осиновяване предизвика бурни реакции сред жителите на страната, тъй като законите изискват бъдещите родители да живеят там поне една година преди осиновяването. Това изискване беше пренебрегнато за поп звездата, която тогава сподели пред Опра Уинфри, че никъде не е записано условие, което да регулира осиновяването от чужденци.\n\nПрез 2009 г. върховният съд на Малави отхвърли иска на Мадона да осинови момиче на същото основание - тя не е живяла в африканската държава изискваните вече 18 месеца. След обжалване съдът даде на Мадона правото да осинови второто си дете - Мърси Джеймс. \n\nМиналата гдина пък Малави разреши на певицата отново да осинови дете и тя стана майка на близначките Естер и Стела Муале.\n                    ", "date": "2018.02.21", "title": "Мадона гласи сина си за президент"}
{"url": "http://www.monitor.bg/a/view/81899-%D0%A2%D1%80%D1%8A%D0%BC%D0%BF-%D0%BD%D0%B0%D0%BF%D1%80%D0%B0%D0%B2%D0%B8-%D0%BC%D0%B8%D1%88%D0%B0-%D0%BA%D1%80%D0%B0%D1%87%D0%BA%D0%B0-%D0%BA%D1%8A%D0%BC-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BD%D0%B0%D0%B4-%D0%BE%D1%80%D1%8A%D0%B6%D0%B8%D1%8F%D1%82%D0%B0/", "text": "\n                    Американският президент Доналд Тръмп заяви вчера желанието си за налагане на забрана за използване на устройствата, позволяващи полуавтоматични пушки да стрелят по-бързо, предадоха ДПА и Франс прес.\n\n\"Инструктирах министерството на правосъдието да предложи регулации с цел забрана на всички механизми, които превръщат законни оръжия в автоматични пушки\", заяви Тръмп в момент, когато кървавата стрелба в училище във Флорида поднови дебата за огнестрелните оръжия в САЩ.\n\n\"Тези текстове скоро трябва да бъдат финализирани\", добави той по време на церемония по награждаване в Белия дом.\n\nСлед като мъж уби 58 души в Лас Вегас през октомври 2017 г., използвайки именно такова устройство, Белият дом, конгресмени от Републиканската партия и дори Националната асоциация на притежателите на огнестрелни оръжия (NRA) изразиха мнение, че трябва да се въведе контрол върху употребата му. Но пет месеца по-късно Конгресът не е направил нищо по въпроса.\n\nАктьорът Джордж Клуни и неговата съпруга, адвокатката правозащитничка Амал Клуни, обявиха, че даряват 500 000 долара, за да подкрепят демонстрацията с искане за контрол върху огнестрелните оръжия, насрочена за 24 март във Вашингтон. Тя се организира от оцелелите при стрелбата в училище във Флорида, при която миналата сряда бяха убити 17 души.\n\nПубликувано вчера социологическо проучване на института \"Куинипиак\" показва, че близо двама от всеки трима американци смятат, че трябва да има по-стриктни закони за огнестрелните оръжия. Според сондажа, в който са участвали 1249 американци между 16 и 19 август, 66 на сто са се обявили за по-стриктни правила, а 31 процента са против затягането на регулациите.\n\nМеждувременно видео, на което мъж срязва на две полуавтоматичното си оръжие, стана популярно в социалните мрежи след масовата стрелба в училище във Флорида от миналата седмица, съобщи Ройтерс.\n\nСкот Папалардо от щата Ню Йорк е звездата в клип, който вчера следобед бе споделен над 360 000 пъти. На него той реже с циркуляр своя автомат AR-15 и казва, че иска да е сигурен, че той няма да бъде използван в клане като това във Флорида, при което загинаха 17 души миналата седмица.\n\nПапалардо, който е застъпник на правото на притежаване на оръжия и казва, че дори си е татуирал втората поправка на американската конституция на ръката, показва в края на клипа срязания на две автомат и заявява, че сега има едно смъртоносно оръжие по-малко в Америка.\n\nСлед като вчера звездната двойка Джордж и Амал Клуни заявиха, че ще дарят 500 000 долара на учениците, организиращи демонстрация срещу насилието с оръжия, телевизионната водеща Опра Уинфри каза, че ще дари същата сума, предаде Асошиейтед прес. Писателят Стивън Кинг пък заклейми в \"Туитър\" конгресмена от Мейн Брус Поликуин, за това че получавал хиляди долари от Националната асоциация на притежателите на огнестрелни оръжия. Според в. \"Ню Йорк таймс\" асоциацията е похарчила над 200 000 долара, за да подпомогне политическата кариера на Поликуин.\n                    ", "date": "2018.02.21", "title": "Тръмп направи миша крачка към контрола над оръжията"}
{"url": "http://www.monitor.bg/a/view/25419-%D0%9E%D1%82%D0%BA%D1%80%D0%B8%D1%85%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%94%D0%B5%D0%B3%D0%B0-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Служител на френските митници е открил на 16 февруари картина, която може да се окаже знаменитото произведение на Едгар Дега \"Хористи\", откраднато през 2009 година от музей в Марсилия, съобщи АФП.\n\nПлатното е било намерено при оглед на багажното отделение на автобус на паркинг в департамента Сена и Марна, югоизточно от Париж. Никой от пътниците на автобуса не се признал за собственик на картината. Представител на френските митници заяви, че съществува голяма вероятност откритата творба да е \"Хористи\" на Дега. Тя е била предоставена от парижкия музей \"Орсе\" на музея \"Кантини\" в Марсилия, откъдето беше открадната. Все още не е била потвърдена автентичността на платното. То е с размери 32 на 27 сантиметра и е изпълнено с пастелни бои. Картината е била нарисувана от знаменития импресионист през 1877 година и на нея са изобразени участниците в малък хор на оперна сцена.\n                    ", "date": "2018.02.21", "title": "Откриха откраднат Дега във Франция"}
{"url": "http://www.monitor.bg/a/view/22860-%D0%98%D0%BC%D0%B5%D1%82%D0%BE-%D0%A5%D0%B0%D1%80%D0%B2%D0%B8-%D0%BD%D0%B0-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5/", "text": "\n                    Заради секс скандалите с холивудския продуцент Уайнстийн, много малко родители избират за синовете си името Харви, пише в. \"Метро\".\n\nЗа лошата му слава имаше пръст и миналогодишният ураган Харви, един от най-скъпоструващите за населението тропически циклони. Той нанесе големи щети на град Хюстън.\n\nЕксперти от сайта Неймбери припомниха, че допреди скандалите и разрушенията, името Харви се ползваше с доста добра популярност във Великобритания и САЩ. Но вече се наблюдава значителен имиджов спад на името. Специалистите припомнят, че Харви оцеля след бурята, но почти загина след сексуалните скандали на Уайнстийн. В класациите на Бейбисентър името се е сринало до незавидното 589 място. За нула време то е отстъпило цели 242 позиции в подреждането. Родителите не кръщават повече и момиченцата си Харви, както това ставаше преди скандалите.\n                    ", "date": "2018.02.21", "title": "Името Харви на изчезване"}
{"url": "http://www.monitor.bg/a/view/16507-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D0%92%D1%82%D0%BE%D1%80%D0%B0-%D1%83%D0%BA%D1%80%D0%B0%D1%81%D0%B8-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D0%BD%D0%B0-%D0%BC%D0%BE%D0%B4%D0%B0%D1%82%D0%B0-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "\n                    Британската кралица Елизабет Втора лично посети Седмицата на модата в Лондон, пише в. „Мирър“. Тя се е появила на показването на дизайнерската марка Richard Quinn е седяла на първия ред в публиката заедно с главния редактор на сп. Vogue Анна Уинтур. Наблюдателите веднага отбелязаха, че журналистката е сложила рокля на цветя, което е доста неуместно в подобна ситуация и не си е направила труда да свали слънчевите си очила, докато разговаря с кралицата, което е грубо нарушаване на етикета.Елизабет Втора е връчила на дизайнера Ричард Куин кралската награда за дизайн - Queen Elizabeth II Award from British Design.\n\n\n                    ", "date": "2018.02.21", "title": "Елизабет Втора украси седмицата на модата в Лондон"}
{"url": "http://www.monitor.bg/a/view/45123-%D0%A1%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0/", "text": "\n                    Сестрата на севернокорейския диктатор Ким Чен Ун и ръководител на пропагандния апарат на Пхенян Ким Йо Чен е бременна.\n\nПо време на пътуването си в Южна Корея за зимните олимпийски игри Ким спеделила с южнокорейския президент Мун Дже Ин, че очаква второто си дете, според източници, цитирани от пресата в Южна Корея. Същата информация публикува и японският в. „Иомиури“, като се позовава на представител от делегацията на КНДР на олимпиадата в Южна Корея.\n\nМеждувременно стана известно, че американският вицепрезидент Майк Пенс е имал уговорена среща със севернокорейски представители, включително със сестрата на лидера Ким Чен Ун, по време на Зимните олимпийски игри в Пьончан, но севернокорейците са я отменили в последния момент. По време на визитата на Майк Пенс в Пьончан за церемонията по откриването на игрите, \"се откри възможност за кратка среща с ръководителите от севернокорейската делегация. Вицепрезидентът бе готов да грабне тази възможност, за да подчертае необходимостта Северна Корея да се откаже от незаконните си програми за балистични и ядрени ракети\", заяви в комюнике говорителката на държавния департамент Хедър Науърт.\n\n\"Съжаляваме, че те не се възползваха от тази възможност\", добави тя.\n\nПенс е щял да се срещне на 10 февруари с Ким Йо Чен, сестрата на севернокорейския лидер, и с председателя на парламента Ким Йон-нам, но севернокорейците се отказали два часа преди уговорената среща.\n                    ", "date": "2018.02.21", "title": "Сестрата на Ким Чен Ун е бременна"}
{"url": "http://www.monitor.bg/a/view/33652-%D0%94%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D0%BE%D1%82-%D0%9A%D0%BE%D1%81%D0%BE%D0%B2%D0%BE-%D0%B3%D0%BE%D1%82%D0%B2%D0%B5%D0%BB%D0%B8-%D0%B0%D1%82%D0%B5%D0%BD%D1%82%D0%B0%D1%82%D0%B8-%D1%81-%D0%BC%D0%B0%D1%81%D0%BA%D0%B8-%D0%B2%D1%8A%D0%B2-%D0%92%D0%B5%D0%BD%D0%B5%D1%86%D0%B8%D1%8F/", "text": "\n                    Арестувани през миналата година във Венеция четирима младежи - джихадисти от Косово са готвили атентати по време на прочутия карнавал в старинния град. Според полицейски източници, цитирани днес от италианските медии, те планирали да взривят прочутия мост Риалто, когато бил пълен с празнуващи хора и дори камбанарията на площад „Сан Марко“ в момента, в който от нея полита „Ангелът на Венеция“. Освен това четиримата ислямисти, чиито духовен лидер бил 27 годишният Ариан Бабай, се готвели да колят наред с ножове участници в карнавала, издокарани като тях с типичните за Венеция костюми и маски.\n\nЗа щастие органите на реда успели да обезвредят джихадистката клетка благодарение на инсталираните в квартирата им до площад „Сан Марко“ специални разузнавателни средства и на подслушването на техните телефони. Оказало се, че всеки ден по няколко часа четиримата младежи гледали видео материали на Ислямска държава с указания за боравене с боеприпаси и за водене на терористични акции. Телефоните си пък използвали само по късни доби, но бдителните полицаи засекли техни разговори, в които ставало дума за организацията на терористични акции, за снабдяване с оръжие, за мерки за сигурност и т.н.\n\nАко се вярва на медиите, за трима от задържаните косовари предстои съдебен процес, докато най-малкият сред тях – 17 годишния Фисник Бекай, вече бил получил по бързата процедура 4 г. и 8 месеца затвор.\n                    ", "date": "2018.02.21", "title": "Джихадисти от Косово готвели атентати с маски във Венеция"}
{"url": "http://www.monitor.bg/a/view/11851-%D0%96%D0%B8%D0%B2%D0%BE%D1%82-%D0%BD%D0%B0-%D0%B4%D0%B2%D0%B5-%D1%81%D0%BA%D0%BE%D1%80%D0%BE%D1%81%D1%82%D0%B8-%D0%B7%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8%D1%82%D0%B5/", "text": "\n                    В северната част на Италия продължителността на човешкия живот е по-голяма отколкото на Юг, независимо от факта, че националната система на здравеопазване е една и съща за територията на цялата страна – констатира вчера в нарочен доклад Здравната обсерватория към католическия университет в Рим.\n\nПубликуваните от научната институцията конкретни данни пък накараха медиите да заключат, че животът на жителите на Апенините се движи на две скорости и че по неговата продължителнос страната на практика е разцепена на две части. Защото например в северната област Трентино Алто Адидже хората се радват на този свят три години повече отколкото тези в южната област Кампаня. Така например мъжете в първата област вече живеят средно 81,6 години, докато във втората силният пол достига срдна възраст от 78,9 години, жените пък живеят съответно 86,3 и 83,3 години. Като цяло дните на този свят са най-много за жителите на Североизточна Италия, където те се вписват в 81,2-те години, отредени за силния пол и 85,6-те за нежния. От Неапол надолу та чак до Сицилия достиганата от мъжете напоследък средна възраст е 79,2 години, а от жените – 84,1 години. Интересното е обаче, че най-дълго на Апенините живеят мъжете и жените от географски „средната“ област Тоскана, на които Всевишният отрежда напоследък по 84,1 години под слънцето. Според специалистите този „рекорд“ се дължи както на мекия климат и красотите на региона, така също на здравословната храна и хубавото местно червено вино.\n\nВ доклада си Националната здравна обсерватория към Католическия университет в Рим прави още един любопитен извод – по-образованите хора между Алпите и Сицилия живеят по-дълго оте тези, които са учили по-малко. Така например ако един жител на страната от мъжки пол е с първоначално или основно образование, той може да се радва на 77 години живот, докато ако е висшист - стига 82 лазарника. И при този показател сякаш по-помазани от Господ Бог се оказват жените – тези, които не са ходили много на училище, живеят средно 83 години, а онези с диплома за висше образование – 86 години!\n                    ", "date": "2018.02.21", "title": "Живот на две скорости за италианците "}
{"url": "http://www.monitor.bg/a/view/52575-%D0%A2%D0%98%D0%A0-%D0%BF%D0%BB%D0%B0%D0%BC%D0%BD%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    ТИР пламна в района на км 116 на АМ „Тракия“. Камионът е превозвал мушама, която се е разтекла по пътното платно и продължава да тлее, каза за говорителят на Областната дирекция на МВР пред \"Фокус\". Сигналът за инцидента е получен половин час след полунощ. По първоначални данни, влекач с ремарке, който пътувал от София към Пловдив, се запалил в движение и шофьорът спрял в аварийната лента. Изцяло е изгоряло ремаркето. На място са екипи на пожарната и полицейски служители. Няма пострадали хора. До приключване на работата автомобилите се отбиват през пътен възел „Цалапица“ на 112 км. Продължава разчистването на пътя.\n                    ", "date": "2018.02.21", "title": "ТИР пламна на магистрала \"Тракия\" "}
{"url": "http://www.monitor.bg/a/view/20629-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%B1%D0%B0%D0%BD%D0%B4%D0%B8%D1%82%D0%B8-%D0%BE%D0%B3%D1%80%D0%B0%D0%B1%D0%B8%D0%BB%D0%B8-%D0%BA%D0%B0%D0%B7%D0%B8%D0%BD%D0%BE-%D1%81-%D0%B4%D0%B5%D1%82%D1%81%D0%BA%D0%B8-%D0%BF%D0%B8%D1%81%D1%82%D0%BE%D0%BB%D0%B5%D1%82/", "text": "\n                    Двама души бяха арестувани за въоръжени грабежи в Пазарджик и край Пловдив, съобщи bTV. Според прокуратурата преди два дни двамата са влезли в казино в Пазарджик, заплашили с пистолети крупието и служителка и ги накарали да отворят касата, откъдето взели оборота от 10 000 лв. В казиното в този момент не е имало охранител.Разследващите са установили, че същите нападатели са извършили въоръжен грабеж на бензиностанция край Пловдив. Все още не е ясно колко точно е била плячката от този удар.В домовете им е намерена част от задигнатата сума, маските, както и оръжията на престъпленията – газов пистолет и пластмасова играчка. На двамата са повдигнати обвинения.\n                    ", "date": "2018.02.21", "title": "Арестуваха двама бандити, ограбили казино с детски пистолет"}
{"url": "http://www.monitor.bg/a/view/78476-%D0%9F%D1%81%D0%B8%D1%85%D0%B8%D1%87%D0%BD%D0%BE-%D0%B1%D0%BE%D0%BB%D0%B5%D0%BD-%D1%81%D0%B8%D0%BD-%D1%83%D0%B1%D0%B8-%D0%B1%D0%B0%D1%89%D0%B0-%D1%81%D0%B8-%D0%B2-%D0%91%D0%B0%D1%82%D0%B0%D0%BA/", "text": "\n                    Психично болен син е убил баща си при семейна свада в Батак, съобщи говорителят на Областната дирекция на МВР в Пазарджик Мирослав Стоянов. 55-годишният мъж, извършил убийството, е задържан от служители на Районното управление на полицията в Пещера. Сигнал за семейна свада и последвал побой бил подаден късно снощи от роднини на починалия мъж, живеещи на съседния етаж в къща, намираща се в Батак. Незабавно към мястото бил насочен автопатрул на местния полицейски участък. Униформените реагирали незабавно и пристигайки установили, че 55-годишният батачанин П.Г. е нанесъл побой на 85-годишния си баща. В резултат на множеството удари възрастният мъж е починал. Извършителят, който е психично болен е задържан незабавно, а за случая е уведомен прокурор от Окръжната прокуратура в Пазарджик. П.Г. е настанен в Държавната психиатрична болница в областния град. Трупът на убития е транспортиран за аутопсия в отделение по съдебна медицина в МБАЛ-Пазарджик. На мястото е извършен оглед и е образувано полицейско производство.\n                    ", "date": "2018.02.21", "title": "Психично болен син уби баща си в Батак"}
{"url": "http://www.monitor.bg/a/view/73399-%D0%98%D0%B7%D0%BC%D0%B0%D0%BC%D0%BD%D0%B8%D0%BA-%D0%B7%D0%B0%D0%B4%D0%B8%D0%B3%D0%BD%D0%B0-%D1%85%D0%B8%D0%BB%D1%8F%D0%B4%D0%B0%D1%80%D0%BA%D0%B0-%D0%BE%D1%82-%D1%81%D1%82%D0%B0%D1%80%D0%B8%D1%86%D0%B0/", "text": "\n                    Нагъл измамник задигна спестяванията на старица, но беше арестуван и сега ще се изправи пред съда. Престъплението е извършено на 20 юни миналата година, но повече от половин година е била ноходима на разследващите да разкрият самоличността на извършителя и да го издирят и задържат.Извършител на измамата е 63-годишният Т.А. от Горна Оряховица. Той се запознал с 89-годишната си жертва пред една аптека. Тъй като бабата била натоврена с пълни чанти, мъжът предложил да и помогне като я закара до дома и. Там пък си предложил услугите да смени повредената брава на входната врата и поискал 990 лв. за да купи необходимите части. След като взел парите обаче, той духнал и повече не се появил. След поддения от потъревшата сигнал, разследващите полицаи, макар и доста трудно, но успели да влязат в дирите на измамника и той бил спипан и отведен на разпит в районното. Там измамникът направил пълни самопризнания. Освен това при направената справка се оказало, че Т.А. е криминално проявен и осъждан още немалко пъти за подобни измами. Мъжът е привлечен като обвиняем и ще бъде привлечен в съда. Откъдето най-вероятно отново ще поеме пътя за затвора. \n                    ", "date": "2018.02.21", "title": "Измамник задигна  хилядарка от старица "}
{"url": "http://www.monitor.bg/a/view/25108-%D0%93%D1%80%D0%B0%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BA%D0%B0%D0%B7%D0%B8%D0%BD%D0%BE%D1%82%D0%BE-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B1%D0%B8%D0%BB%D0%B8-%D1%81-%D0%BF%D1%80%D0%BE%D0%B1%D0%B0%D1%86%D0%B8%D1%8F-%D0%B7%D0%B0-%D0%B4%D1%80%D0%BE%D0%B3%D0%B0-%D0%B8-%D0%B4%D1%80%D1%83%D0%B3-%D0%B3%D1%80%D0%B0%D0%B1%D0%B5%D0%B6/", "text": "\n                    Двама криминално проявени, единият от които с наложена мярка „пробация“ за наркотици, а другият е участвал и в предишен грабеж, са задържаните за въоръжения обир в казино“ Ларго“ в Пазарджик. С тях има и трети съучастник, а триото ще бъде съдено и за обира на бензиностанция край пловдивското село Цалапица. Това съобщиха на нарочен брифинг в пазарджишката полиция шефовете на местната Областна дирекция на МВР ст.комисар Йордан Рогачев и на пловдивската полицейска дирекция ст.комисар Атанас Илков. На брифинга присъстваше и окръжният прокурор на Пазарджик Васил Малинов. Въоръженият грабеж в казино“ Ларго“ в Пазарджик, което се намира на ул.“Стефан Караджа“, е извършен на 19 февруари/ понеделник/сутринта около 4:00 ч. Нападателите, които били дегизирани с маски и ръкавици, влезли в залата и заставили двете крупиета да отворят касата, откъдето задигнали наличните 9 000 лева и изчезнали. Въпросната улица се намира в оживен квартал на границата с ромската махала „Изток“, но ранния час призори е работил в услуга на престъпниците и те са успели да избягат. По това време в казиното нямало охранители, но след като се поокопитили служителите в игралния дом повикали полиция.  Минути след грабежа местните униформени започнали заградителни мероприятия по издирването им, а вторият обир на бензиностанцията в пловдивско  дал насока на разследващите накъде да търсят извършителите. Камерите на обекта са заснели автомобила на тримата крадци. Тъй като в касата имало само 260 лв., грабителите задигнали и цигарите от щендерите. След това с колата се отправили в посока-град Стамболийски. От полицията уточниха, че дрехите и оръжието, а също и репликите, които произнесли пред крупиетата и в бензиностанцията, че това е обир – издали извършителите и общата им дейност в двата областни града. В домовете им са открити общо 6000 лв. от откраднатите пари в казиното, най-вероятно другите са били похарчени. Намерени и иззети са и маските, ръкавиците, както и оръжията. В дома на единия от тримата е намерен и детски пластмасов пистолет, но поне засега няма данни той да е бил използван в двата обира. От тримата са иззети два 9-милиметрови газови пистолета „Зораки“ и „Карера“. Извършва се експертиза дали са преустроени в бойни.Тримата са задържани за 72 ч. , а прокуратурата ще настоява за постоянен арест за триото грабители. Двете дела-за обира в казиното и този в бензиностанцията ще бъдат обединени и ще се гледат в пазарджишкия Окръжен съд. Наказанието, което се предвижда за двете престъпни деяния, е лишаване от свобода за срок от 5 до 15 години.\n \n                    ", "date": "2018.02.21", "title": "Грабителите на казиното в Пазарджик били с пробация за дрога и друг грабеж"}
{"url": "http://www.monitor.bg/a/view/48008-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BA%D0%BE%D0%B9-%D0%B5-%D0%B4%D0%B0%D0%BB-%D1%81%D0%BF%D1%80%D0%B0%D0%B2%D0%BA%D0%B8%D1%82%D0%B5-%D0%BE%D1%82-%D0%94%D0%90%D0%9D%D0%A1-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    В момента тече проверка, която трябва да изясни как поверителна информация от ДАНС се е озовала под формата на справка, в нощното шкафче на кмета на Септември – Марин Рачев. Това заяви в отговор на журналистически въпрос на брифинг в ОД МВР  окръжният прокурор на Пазарджик  Васил Малинов. Той отказа да коментира темата и дали  има връзка с подадената оставка от районния прокурор на Пазарджик Георги Кацаров. Оставката е личен акт и аз не се ангажирам да гадая за причините за подаването й лаконичен бе обвинителят. Както стана ясно вчера, Кацаров се оттегля от поста на административен ръководител на Районна прокуратура-Пазарджик, но остава в системата на правосъдието. Името му бе замесено и в скандала с Лазар Влайков, като близки на застреляния с пистолета на бившия общински шеф на Септември  Наско Тонкев, твърдяха, че в нощта на убийството Влайков е разговарял многократно с Кацаров. Извършена после проверка на мобилните телефони и разговори след времето на убийството категорично показа, че Кацаров не е разговарял с Влайков. Тогава в Пазарджик на проверка дойде лично и главният прокурор Сотир Цацаров. Преди година „Мерцедес“-ът на районния прокурор на Пазарджик Георги Кацаров, който е от Септември, бе опожарен, а подпалвачът бе задържан.\n                    ", "date": "2018.02.21", "title": "Прокуратурата проверява кой е дал справките от ДАНС на кмета на Септември"}
{"url": "http://www.monitor.bg/a/view/59466-%D0%A1%D0%B5%D1%80%D0%B8%D1%8F-%D0%BF%D0%BE%D0%B6%D0%B0%D1%80%D0%B8-%D0%BA%D1%80%D0%B0%D0%B9-%D0%BC%D0%BE%D1%80%D0%B5%D1%82%D0%BE-%D0%BF%D0%BE%D0%B4%D0%BB%D1%83%D0%B4%D0%B8%D1%85%D0%B0-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8%D1%82%D0%B5-%D0%BE%D0%B3%D0%BD%D0%B5%D0%B1%D0%BE%D1%80%D1%86%D0%B8/", "text": "\n                    Серия пожари край морето подлудиха служителите на РЗПАБ-Варна, където през последното денонощие са били регистрирани 9 пожара без преки материални щети и още 4 с поражения. Последният от тежките случаи беше вчера посред бял ден на паркинга на хипермаркет „Мосю Бриколаж” във варненския квартал „Младост“. Там към 10,20 часа, по свидетелство на очевидци, изгоря лек автомобил „Рено Меган”. Той пламнал като факла и изгорял на паркинга за 10-15 минути, а гъст черен облак дим покри за кратко целия район. На мястото незабавно бил изпратен специализиран противопожарен екип, който зафасил огъня, но колата е изгоряло напълно, казаха по-късно от ОД на МВР-Варна. Засегнати са и двете десни врати на таксиметров автомобил „Дачия“,който бил паркиран до реното. Няма пострадали хора при инцидента. Все още се изясняват причините за възникването на огъня, допълниха от полицията. Пожар е горял посред нощ и в асансьор на жилищен блок във варненския жк „Св. Иван Рилски“. Инцидентът е станал към 12,45, уточниха от полицията. Не са пострадали хора от блока, в който има около 20 кв м. опушени стени, но асансьорната кабина е напълно унищожена. Предполага се, че призичната е късо съединение в електроинсталацията на асансьора. Късо съединение и предизвикания от него пожар остави без покрив и собствениците на къща във „Владиславово“. Унищожени са мебели, домашно имущество и техника, както и 50 кв. м. покривна конструкция. Унищожена при пожар е и дървена селскостопанска постройка във варненското село Гроздьово.\n                    ", "date": "2018.02.21", "title": " Серия пожари край морето подлудиха варненските огнеборци"}
{"url": "http://www.monitor.bg/a/view/19974-%D0%93%D0%94%D0%91%D0%9E%D0%9F-%D1%83%D0%B4%D1%80%D1%8F-%D0%B8%D0%BC%D0%B0%D0%BD%D1%8F%D1%80%D0%B8%D1%82%D0%B5-%D0%B2-%D0%9F%D0%B5%D1%82%D1%80%D0%B8%D1%87%D0%BA%D0%BE/", "text": "\n                    Безкомпромисна акция срещу иманяри провеждат вчера и днес полицаи от Благоевград и Петрич под ръководството на ГДБОП-София. От снощи полицаите извършват внезапни обиски в домовете на известни от години иманяри в Петричко. В тайници в дома на Димитър Точев от село Рупите спецполицаите са се натъкнали на ценни антики, изкопани вероятно от античния град „Хераклея Синтика“. Негови съселяни отдавна сигнализират властите, че той от години „копае“ античния град с модерни металотърсачи, от което доволно се прехранва.В тайник в дома на Валентин Стоянов от село Коларово полицаите пък се натъкнали на „колекция“ от десетки антични монети. При обиск в дома на Венцислав Кирилов от петричкия квартал „Самуил“ в специален метален сейф са открити също десетки антични монети и 3 металотърсача. Първите двама са задържани с полицейска заповед за 24 часа, а Венцислав Кирилов е привикан на разпит в петричката полиция. Обиските продължават и на други адреси.\n                    ", "date": "2018.02.21", "title": "ГДБОП удря иманярите в Петричко"}
{"url": "http://www.monitor.bg/a/view/79600-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D0%BF%D1%80%D0%BE%D0%B1%D0%BE%D0%B4%D0%B5-%D0%B2-%D1%81%D1%8A%D1%80%D1%86%D0%B5%D1%82%D0%BE-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0/", "text": "Жената по чудо спасена от телефона в джоба на куртката\n                    Петдесетгодишен българин на име Иван Илиев намушка снощи с нож на гарата в град Таранто униформена служителка на италианската транспортна полиция. Четирите пробождания са в областта на сърцето, но за щастие жената е жива и здрава благодарение на намиращия се в джоба на якето й GSM. Именно телефонът поема ударите на якия нашенец и спасява живота на четирийсетгодишната служителка на реда. Независимо от намушкванията тя успява да запази самообладание и да щракне белезниците около китките на нападателя си.Екшънът бе разказан на италианците най-напред от кореспондента в Таранто на излизащия в областния град Бари вестник „Гадзета дел Медзоджорно“. Хора, чакащи автобус на спирката срещу гарата на града, се оплакали по телефона в полицията, че ги обижда, блъска и бие як чужденец. Само минути по-късно към мястото се отправя дежурният патрул на транспортната полиция, съставен от мъж и жена. Когато вилнеещият на спирката нашенец ги вижда, той побягва към чакалнята на гарата и започва да прави опити да се барикадира там, чупейки мебели и оборудване. Полицаите обаче успяват да се доберат до него и тогава обезумял той изважда 18-сантиметров нож, с който нанася четири удара на униформената служителка в гръдния й кош. Колегата й обаче успява да блокира развилнелия се хулиган и полицайката го закопчава. При проверката на намерените у него документи се установява не само името му, но и това, че Илиев е бивш боксьор.Нападението над униформен служител на реда разгневи полицейското съсловие на Апенините и генералният секретар на неговия синдикат Джани Тонели поиска съд до дупка за вилнелия с нож в Таранто нашенец. Кметът на града Риналдо Мелучи изказа служебна благодарност на полицайката „за това, че е успяла да обезвреди и предаде на правосъдието престъпник от български произход“. Първият гражданин на Таранто пожела също така на местните полицаи да продължават да бъдат все така всеотдайни стражи на реда и спокойствието в общината.\n                    ", "date": "2018.02.21", "title": "Българин прободе в сърцето  италианска полицайка"}
{"url": "http://www.monitor.bg/a/view/77288-%D0%A2%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Трима души са пострадали при верижна катастрофа на международния път Русе – Свиленград. Инцидентът станал днес около 14,00 ч. във великотърновското село Смоводене. Според първоначалната информация румънски тир предприема рисково изпреварване и удря последователно три леки автомобила, движещи се в отсрещното платно. Пострадали са двама от водачите и пътничка. Те са откарани в болница без сериозни травми, но въпреки това предстои да им бъдат направени изследвания, които да установят дали нямат вътрешни травми, счупвания и кръвоизливи. Заради пътния инцидент обаче се наложи движението в района временно да бъде извършвано само в едното платно.\n                    ", "date": "2018.02.21", "title": "Трима ранени при  верижна катастрофа"}
{"url": "http://www.monitor.bg/a/view/49708-%D0%91%D0%B0%D1%89%D0%B0-%D0%BE%D1%82%D0%BD%D0%B5%D1%81%D0%B5-100-%D0%BB%D0%B2-%D0%B7%D0%B0-%D0%BF%D0%BE%D0%B1%D0%BE%D0%B9-%D0%BD%D0%B0-%D1%83%D1%87%D0%B5%D0%BD%D0%B8%D0%BA/", "text": "\n                    Баща отнесе 100 лв. глоба от съда за нападение и побой над непълнолетен ученик. На 20 февруари 34-годишният Саид С. връхлетял в училището в град Златарица. Преди охраната на школото да успее да се намеси, мъжът нахълтал в столовата, издърпал 13-годишно момче навън и започнал да го бие. Учителите веднага се обадили в полицията и само след няколко минути побойникът вече бил в патрулката. По време на разпита Саид обяснил, че е тръгнал да раздава правосъдие, тъй като предния ден момчето, което набил, ударило в стомаха 12-годишната му дъщеря. За Марин А., учители от школото споделят, че той бил доста проблемно дете. Нападал, обиждал и посягал на по-малките ученици и дори ругаел и педагозите. Заради проявите си му бил назначен обществен възпитател. Сега ръководството на училището отново ще умува какви мерки да взема срещу седмокласника. А що се отнася до бащата побойник, той веднага е даден на съд по бързата процедура и е глобен със 100 лв. за хулиганство и нанасяне на лека теласна повреда.\n                    ", "date": "2018.02.21", "title": "Баща отнесе 100 лв. за побой на ученик"}
{"url": "http://www.monitor.bg/a/view/34409-%D0%9A%D1%83%D1%80%D0%B8%D0%BE%D0%B7-%D0%9A%D1%8A%D1%89%D0%B0%D1%82%D0%B0-%D1%80%D0%B0%D0%B7%D0%B1%D0%B8%D1%82%D0%B0-%D0%BA%D1%83%D1%87%D0%B5%D1%82%D0%BE-%D1%83%D0%B1%D0%B8%D1%82%D0%BE-%D0%BA%D1%80%D0%B0%D0%B4%D0%B5%D1%86%D1%8A%D1%82-%D1%81%D0%BF%D0%B8-%D0%B2-%D0%BB%D0%B5%D0%B3%D0%BB%D0%BE%D1%82%D0%BE-%D0%BD%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D0%B0-%D1%81-%D0%BF%D0%B8%D0%B6%D0%B0%D0%BC%D0%B0%D1%82%D0%B0-%D0%BC%D1%83/", "text": "\n                    Нагъл крадец вилня в бургаски дом, уби кучето-пазач, а накрая полегна в леглото на стопанина, облечен в неговата пижама. Куриозният случай се разиграл във вторник сутринта в бургаския квартал \"Меден Рудник\", на улица \"Ален мак\". Малко след 7 часа сутринта 55-годишният Себахтин се прибрал вкъщи от тежка нощна смяна. Комшии го видели да влиза в къщата си, а минути по-късно се разиграла страшна драма. Себахтин започнал да крещи за помощ, а от къщата му сънен и по пижама изскочил съседа му - 37-годишният Атанас Илиев. Последвала бясна гонка в двора, а после и по улиците в квартала. Себахтин търчал след Атанас и го налагал здраво с дървена сопа, като и двамата крещели за помощ. Комшиите съвсем се ошашавили, без да могат да разберат на кого трябва да помагат. Картинката в махалата се изяснила, щом пристигнали полицаите. Оказало се, че Себахтин заварил в дома си неканен гост. Още щом приближил дома си, разбрал че нещо не е наред. Катинарът на вратата на двора бил разбит, а кучето-пазач лежало мъртво в локва кръв до къщата. Мъжът предвидливо грабнал дървен кол преди да влезе в къщата, щом забелязал, че и входната врата зее отворена.\nВ спалнята му го чакала още по-голяма изненада. Комшията Атанас спял сладко в собственото му легло, облечен в нощницата на стопанина. В този момент Себахтин стоварил тоягата върху него, а крадецът хукнал да бяга бос и гол. \"Не знам какво направи този човек, откачи ли, какво му стана? Разбил ми къщата, ял ми от храната, пил, спал ми в леглото и ми убил кучето.....\", вайкал се пред другите комшии Себахтин. В махалата подозирали и друг път Атанас в золуми, но никой досега не го е хващал на място. \"Сигурно е намерил някоя бутилка ракия, напил се е и е легнал да спи, без да си дава сметка, че ще го хванат\", коментираха на улица \"Ален мак\". Други пък подхвърлиха, че може да има и любовен триъгълник. Ченгетата са арестували неканеният гостенин за срок от 24 часа, а срещу него е образувано бързо полицейско производство по чл. 170 ал. 1 от НК за влизане с взлом в чуждо жилище. Срещу Атанас е образувано и второ досъдебно производство за умъртвяване на гръбначно животно по  чл. 325 Б от НК, по което работи екип на \"Зоополицията\".  Материалите по случая са докладвани в Бургаска районна прокуратура. До момента е установено, че кучето е убито чрез нанасяне на множество удари по главата с тъп предмет, съобщиха разследващи. \n                    ", "date": "2018.02.21", "title": "Куриоз: Къщата разбита, кучето убито, крадецът спи в леглото на домакина с пижамата му "}
{"url": "http://www.monitor.bg/a/view/43976-%D0%A0%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%B4%D0%BE%D0%B2%D0%BE%D0%BB%D0%BD%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%82%D0%BE%D0%BA%D0%B0-%D0%BF%D0%B0%D0%B4%D0%BD%D0%B0/", "text": "Еленергията за бизнеса поевтиня до 83-90 лв. за мегаватчас за 2 месеца\n                    Работодателските организации АИКБ, БСК, БТПП и КРИБ вече са доволни от цената на тока и няма да вдигат протести, поне засега. Това стана ясно от думите на председателя на АИКБ Васил Велев след поредната среща на бизнеса с правителството заради ненормалното увеличение на цените на ел. енергията на т.нар. свободен пазар. Според него ако преди 2 месеца офертите към малките предприятия са били за цени между и 90 и 125 лв. за мегаватчас, сега вече са за цени между 83 и 100 лв. Въпреки това работодателите не са се отметнали напълно от думите си за готвените от тях протести. „Ако досега беше оранжева степен на готовност за протести, сега преминаваме в жълта. Не сме снели напълно готовността ино се движим в много добро темпо в правилна посока“, категоричен бе Велев.Той добави, че вече се наблюдава промяна и в поведението на продавачите на електрическа енергия - държавните дружества АЕЦ „Козлодуй“ и ТЕЦ „Марица-Изток 2“, но все още има „много сериозни резерви“.\nВелев уточни, че генералното решение ще дойде тогава, когато приключат договорите с американските централи, за което той очаква по-енергични усилия от страна на Министерството на енергетиката и правителството. Освен това на борсата трябва да започнат да продават много и независими продавачи, а не както досега двама продавачи да продават над 90 на сто от електрическата енергия, каза той.Председателят на парламентарната енергийна комисия Делян Добрев пък заяви, че почти са готови законодателните\"Надявам се до края на следващата седмица да имаме окончателните текстове по промяна на Закона на енергетиката, с които от една страна ще извадим производители на електрическа енергия над 5 мегавата на свободния пазар. Те ще имат договор за премия, който ще сключат с Фонда за енергийна сигурност\", уточни Добрев.Той допълни, че по този начин продавачите на свободния пазар на електроенергия ще се увеличат от 3 на около 90-100 участника.\nДруга промяна в енергийния закон включва закупуването на технологичните загуби от страна на ЕРП-тата от свободния пазар. Според Делян Добрев по този начин свободният пазар ще получи повече ликвидност от страна на предлагането, а от друга страна ще има и по-голямо търсене от страна на покупката на енергия от ЕРП-тата за технологични загуби, които в момента са на регулирания пазар и се предоставят от НЕК.Камен Колев, зам.-председател на Българската стопанска камара, допълни, че ефектът от предложените мерки, които са обсъдени с правителството, ще се изрази вкоето ще излезе на свободния пазар - това е произведеното количество електроенергия от ВЕИ с мощност над 5 мегавата и ефективното високо комбинирано производство. Той посочи, че общото количество на тази допълнителна електроенергия ще бъде около 4 тераватчаса. В същото време на пазара на електроенергия- електроразпределителните дружества, които ще консумират приблизително същите количества. По този начин ще се повиши ликвидността на свободния пазар, а оттам ще се получи и нужната прозрачност.\nКато второ задължително условие Камен Колев заяви, че задължително трябва да се приемат изискванията на регламента REMIT, който задължава дружествата да предоставят информация за сключени сделки на свободния пазар с енергийни продукти на едро. В резултат от това ратифициране ще се въведат тези правила и изисквания, които ще ограничат възможностите за манипулиране на пазара, счита Колев.\n\n\n                    ", "date": "2018.02.21", "title": "Работодателите доволни, цената на тока падна"}
{"url": "http://www.monitor.bg/a/view/44387-%D0%A5%D0%BB%D1%8F%D0%B1-%D0%97%D1%8A%D1%80%D0%BD%D0%B5%D1%8F-%D0%BF%D0%BE%D0%B2%D0%B8%D1%88%D0%B0%D0%B2%D0%B0-%D0%B0%D0%BD%D1%82%D0%B8%D1%82%D1%83%D0%BC%D0%BE%D1%80%D0%BD%D0%B8%D1%8F-%D0%B8%D0%BC%D1%83%D0%BD%D0%B8%D1%82%D0%B5%D1%82-%D0%B8-%D1%81%D0%B2%D0%B0%D0%BB%D1%8F-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B8/", "text": "5 големи международни изложби стартираха в Панаира, изложителите са над 700 от 30 държави\n                    Нов вид здравословен високобелтъчен хляб, подходящ за диабетици и хора със сърдечно-съдови заболявания, разработи Институтът по криобиология и хранителни технологии в София. Иновацията е от европейски мащаб и се представя в рамките на международната изложба „Агра”, която бе открита на 21 февруари в пловдивския Панаир.Хлябът „Зърнея” е създаден по дисертацията „Технология за получаване на хляб, предназначен за специфични здравословни нужди” на асистента в института Илиана Борисова. „Хлябът е на база ръжено брашно, като се добавят високопротеинови брашна – тиквено, слънчогледово, ленено, конопено и сусамово”, разказа откривателката. По думите й „Зърнея” хранителните и профилактични ползи от консумацията на хляба са значими. В различните му пет асортимента хлябът съдърга от 12,8 до 17,7 % протеини за разлика от ръжено-пшеничния хляб, произведен по традиционната технология и съдържащ средно 8% протеини. Хлябът има и подобрен мастно-киселинен състав. При варианта му с коноп и лен съдържането на омега 3 мастните киселини нараства от 4,5 до 19 пъти в сравнение с ръжения хляб. Откритието има обогатено съдържание на биологично активни субстанции, като например б-глюкани, омега-6 мастни киселини, микро и макроелементи, както и витамини от група „Б”. Затова асистент Борисова смята, че редовната консумация на „Зърнея” може да доведе до намаляване на лошия холестерол  и така да окаже положително въздействие върху хората със сърдечно-съдови заболявания. Наред с това хлябът спокойно може да се консумира от диабетици, тъй като ползите са, че повишава глюкозния толеранс на организма. Друга полза е, че повишава антитуморния имунитет при онко заболявания. Ако се консумира редовно най-малко година и половина, топи и килограми при затлъстяване. „Зърнея” има и антиоксидантен ефект, а така също повишава имунитета на организма срещу бактерии и паразитни инфекции. Асистент Борисова се надява към иновативния здравословен хляб да проявят интерес фирми, които ще могат да го произвеждат и да го пуснат по щандовете на магазините.Високобелтъчният хляб е само едно от общо 72 открития на фирми и научни институти, които се представят на „Агра” в Пловдив. Това е и своеобразен рекорд на международната изложба в последните 3 години, каза главният директор на панаира Иван Соколов. „Това е ясен знак, че бизнесът тръгва в нова посока. Той се стреми да създава не просто продукти и услуги, а стил на живот”, каза той.Рекорд отчитат и институтите и опитните станции, част от Селскостопанска академия. През последните 10 години те са патентовали 229 нови сорта, 102 от които са патентовани през последните 5 години. Само за миналата година 20 нови сорта са били защитени пред Патентното ведомство от институтите в СА, каза председателят на академията проф. д-р Васил Николов. Други две новости за българския пазар е дело на Института за изследване и развитие на храните в Пловдив. Едната е диетично безглутеново кексче с повишено съдържание на есенциални елементи. Проф. Николов не скри, че е опитал кексчето, което е било сладко и вкусно. Втората новост е месно-зеленчуков пастет с намалено съдържание на мазнини и обогатен с пребиотици и протеини. Ново меню за космонавти са разработили в Института по криобиология, разказа доц. Илиана Начева.„Кръстили сме го „Оригинално космическо меню” и то съдържа лиофилизирани продукти. Всъщност това са три комплекта с три ястия. Едното е вегетарианско меню. Другото е супа, основно ястие и десерт. Космическото меню включва ястия, които са били част от първото българско космическо меню. Съставено е от български ястия, национални, с характерния наш вкус, които много добре бяха приети навремето от българските и руските космонавти”, обясни доц. Начева. По думите й от години има интерес към лиофилизираните храни основно от туристи, мореплаватели и алпинисти.Над 700 фирми от 33 държави  участват в откритите в сряда 5 големи международни изложби от селското стопанство, винарството,  хранителната промишленост и хорека сектора в Панаира. Мегаизложението доби популярност и изгради  авторитет, които предизвикват интереса на производители и търговци далеч извън пределите на България, а присъствието  на изложители от Европа, САЩ, Азия и нашата страна е доказателство за това, заяви д-р Лозана Василева, заместник-министър на земеделието, храните и горите. Тя откри Международната селскостопанска изложба „Агра“ и останалите изложения в рамките на мащабното икономическо събитие: „Винария“ (за лозарство и винарство), „Фудтех“ (за хранителния бранш), „Апи България“ (за пчеларство), „Вкусове от Италия“. Те демонстрират актуалния тренд в очарователния свят на храните и напитките, промените в цялата верига от полето до трапезата. На откриването присъстваше и вицепремиерът по икономическата политика Валери Симеонов.„Тези прояви изграждат обща платформа на индустриите, които създават новия стил на живот. Сега добавяме още един сегмент. Изложението „Дибла – идеи и продукти за интериора“  завършва цялостната панорама с предложения за дизайна на всички видове обекти“, каза при откриването д-р Иван Соколов. Посетителите на „Агра“ ще се запознаят с модерните направления в селското стопанство – прецизното земеделие и биопроизводството на суровини, с разработки на научните институти от  Селскостопанската академия. Ще видят технологии и техника от световни и български марки, овошки, семена и разсад, торове и препарати за растителна защита, елитни животни, софтуер за агробизнеса и специализираната изложба „БиоАгра“.Уникалният Град на виното и деликатесите е по-голям и по-впечатляващ с вкусната палитра от вина, напитки, храни и гурме деликатеси, представени от участници във „Винария“, „Фудтех“ и „Вкусове от Италия“. Специалистите ще намерят технологии, машини и материали за лозарството, винарството и  хранителната промишленост.  „Апи България“ предлага пчелни продукти и оборудване за пчеларството. В съпътстващата програма има над 50 събития.\n\n\n                    ", "date": "2018.02.21", "title": "Нов хляб повишава антитуморния имунитет и сваля килограми"}
{"url": "http://www.monitor.bg/a/view/83507-%D0%91%D0%B5%D0%B7-%D1%88%D0%BE%D0%BA%D0%BE%D0%B2%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D1%85%D1%80%D0%B0%D0%BD%D0%B8%D1%82%D0%B5-%D0%BF%D0%BE-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    Не се очаква някакво осезаемо или спекулативно поскъпване на масовите стоки около предстоящия Великден. Това коментира председателят на Държавната комисия по стоковите борси и тържищата (ДКСБТ) Владимир Иванов пред БНТ.„Абсолютно не очаквам цените да се повишат спекулативно около Великден“, заяви той. По думите му може да има колебания в цените на едро на зеленчуците, но това било нормално.„Съвсем нормално е, в момента е такъв сезонът. Плодовете в момента са нагоре, тъй като излизат от сезон, влизат зеленчуците, те ще влязат в сезон - още не са - и сме свидетели на ценови сезонни колебания, които са нормални за сезона“, посочи Иванов.По отношение на основните хранителни продукти пък имало абсолютно балансиран пазар, висококонкурентен, с превес на предлагането. При захарта, олиото, ориза и варивата цените са стабилни и това е тенденция за последните 7 години, не от вчера или от онзи ден, коментира още той.\n                    ", "date": "2018.02.21", "title": "Без шоково поскъпване  на храните по Великден"}
{"url": "http://www.monitor.bg/a/view/11844-%D0%92%D0%B5%D0%BA%D0%BE%D0%B2%D0%BD%D0%B8-%D0%B3%D0%BE%D1%80%D0%B8-%D0%B2-%D0%A6%D0%B5%D0%BD%D1%82%D1%80%D0%B0%D0%BB%D0%B5%D0%BD-%D0%B1%D0%B0%D0%BB%D0%BA%D0%B0%D0%BD-%D1%81%D1%82%D0%B0%D0%B2%D0%B0%D1%82-%D1%87%D0%B0%D1%81%D1%82-%D0%BE%D1%82-%D0%AE%D0%9D%D0%95%D0%A1%D0%9A%D0%9E/", "text": "\n                    Вековните букови гори на резерватите в Национален парк „Централен Балкан“ стават част обект на световното наследство на ЮНЕСКО „Старите и вековни букови гори на Карпатите и други региони в Европа“.\n\nВековните гори бяха одобрени от Комитета за световно наследство на ЮНЕСКО на 41-ата му сесия в Краков през юли 2017 г. Те включват 78 компонента, разположени на територията на 12 европейски държави. България участва в номинацията с най-представителните букови гори в деветте резервата, разположени на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“, които вече са в списъка на ЮНЕСКО.\n\nРазширеният сериен обект (досега той обхващаше само територии в Германия, Украйна и Словакия) представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта е и големият брой участващи държави – прецедент в историята на Конвенцията за опазване на световно наследство. Включването на България в него е поредно признание за уникалността на българската природа и традициите в нейното опазване.\n                    ", "date": "2018.02.21", "title": "Вековни гори в „Централен балкан“ стават част от ЮНЕСКО"}
{"url": "http://www.monitor.bg/a/view/40508-%D0%A4%D0%B8%D1%80%D0%BC%D0%B8%D1%82%D0%B5-%D0%B4%D0%B0%D0%B2%D0%B0%D1%82-%D0%BD%D0%B0%D0%B4-50-%D0%B1%D0%BE%D0%BD%D0%B0-%D0%B4%D0%B0-%D1%81%D0%B5-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D1%82-%D0%BA%D1%8A%D0%BC-%D0%B5%D0%BB%D0%BC%D1%80%D0%B5%D0%B6%D0%B8%D1%82%D0%B5/", "text": "\n                    Общо 269 дни отнема на една фирма да се присъедини към електроразпределителната мрежа. Самата процедура се състои от седем подпроцедури. Някои от тях са безплатни, но най-скъпата процедура струва на бизнеса около 50 хил. лева, обясни експертът от Министерството на икономиката (МИ) Жечо Жечев по време на съвместното заседание в парламента на Комисията по икономическа политика и туризъм с постоянно действащата подкомисия за наблюдение на дейността в областта на защитата на потребителите и ограничаването на монополите.Началото е сключването на предварителен договор и отнема 25 дни и е безплатно. Втората стъпка е изготвянето на инвестиционен проект от предприятието, който трябва да бъде представнен в срок от година, който се съгласува с ДНСК, общината и електроразпределителното дружество в рамките на 7 дни. Тази процедура отнема 67 дни, според анализът на МИ. По-голямата част от времето за съгласуване минава в общината, след което следва подписването на договор администрацията за тротоарна настилка в големите градове. Тази стъпка отнема 49 дни и около 970 лева на фирмите. Четвъртата процедура е сключването на договор за присъединяване и отнема 30 дни. Извършването на изкопните работи, полагане на кабели и закупуване на материали излиза най-скъпо и струва на бизнеса около 50 хил. лева. Още един договор, този за продажбата на електроенергия, трябва да подпише предприятието в рамките на седем дневен срок, за да получава услугата. Финалнът е свързан отново с контракт между фирмата и електроразпределителното дружество, с което му монтира електромер и отново една седмица, но не струва нищо.Изводът на министерството е, че процедурата се утежнява, преди три години фирмите са преминавали пет процедури, а в момента са вече седем. Жечев посочи, че в момента България се намира на 125-то място в класацията по достъп до електричество.\nПредседателят на парламентарната комисия по енергетика Делян Добрев заяви, че бизнесът наистина изпитва проблеми по присъединяването към електропреносната мрежа. Според него, въпреки че се плаща за всяка една от тези услуги, присъединяването към мрежата се бави. \"Има чести оплаквания от външни инвеститори относно тромавите процедури\", заяви Добрев и обвини експертите в министерството на икономиката, че само отчитат процедурите, а не предлагат конкретни мерки за намаляване на административна тежест. Критики от депутатите получи и председателя на Комисията за енергийно и водно регулиране Иван Иванов. Според него част от сроковете в Наредба №6 за присъединяване на частни лица и фирмите, въпреки съпротивата на електроразпределителните дружества, вече еса били съкратени. Иванов уточни, че съществените проблеми възникват там, където се изискват отделни съгласувания, давайки пример с разрешенията, които се изискват от общините. Той изтъкна, че само на вчерашното заседание на КЕВР са били разгледани 17 жалби, като 6 от тях са били свързани с присъединяването. Присъединяването за бизнес заявителите е над границата по Закона за обществени поръчки, която е над 70 хил лева, и това води до обявяване на обществена поръчка от електроразпределително дружество. В този случай срокът без обжалване е 3 месеца, ако обаче се обжалва, той може да се удължи и до 6 месеца. \"Ние може да намалим някои срокове с 5 или 10 дни, но не можем да намалим някои от сроковете, които зависят от общините\", заяви Иванов.Членовете на двете комисии обсъдиха редица възможности всички тези срокове да се съкратят максимално и да се облекчи процедурата за присъединяване към електроразпределителната мрежа. След около месец ще има ново заседание, на което да се предложат конкретни мерки за това.\n\n\n                    ", "date": "2018.02.21", "title": " Фирмите дават над 50 бона да се присъединят към елмрежите"}
{"url": "http://www.monitor.bg/a/view/51502-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BD%D0%B0-%D1%82%D0%B2-%D0%BE%D0%BF%D0%B5%D1%80%D0%B0%D1%82%D0%BE%D1%80%D0%B8%D1%82%D0%B5-%D0%B4%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BF%D1%80%D0%BE%D0%B3%D1%80%D0%B0%D0%BC%D0%B8-%D0%B2-%D0%BF%D0%B0%D0%BA%D0%B5%D1%82/", "text": "АБРО: Това ще доведе до поскъпване и липса на разнообразие за крайните потребители\n                    Телевизиите няма да продават програмите си в пакет на кабелните оператори. Това предвижда предложение за промяна на Закона за радио и телевизия, предложен от патриотите в НС. Като мотив за законопроекта е посочена необходимостта от разбиване на „многобройните случаи на злоупотреба с господстващо и монополно положение при предоставянето срещу заплащане на права за разпространение върху радио- и телевизионни програми“. Вместо това организациите ще трябва да се договарят с кабелните оператори за всяка от своите програми поотделно. По този начин правата за тях няма да могат да бъдат закупени на предлаганите досега промоционални цени, алармират от Асоциацията на българските радио- и телевизионни оператори (АБРО). „Пакетното предлагане на телевизионни програми съществува и то е обичайна търговска практика и форма на търговска отстъпка. Телевизионните програми могат да бъдат купени и самостоятелно на по-висока цена. Като краен резултатна кабелна телевизия и ще бъде ограничен достъпът им до разнообразно съдържание. Самите телевизии пък ще бъдат сериозно ощетени финансово. Целта вероятно е да бъде засегната икономическата независимост и публицистична безпристрастност на телевизиите. Предложението също ще облагодетелства сивия сектор на кабелното пиратство“, обясняват още от АБРО. Асоциацията определя мотива за внасяне на предложението като неверен и посочва, че „Комисията за защита на конкуренцията последователно е установила липса на злоупотреби с господстващо положение“. Въпреки това, само миналата година КЗК глоби bTV с близо 3 млн лв именно заради злоупотреба с по-силната си позиция на пазара при договаряне с кабелни оператори.Според комисията bTV Media Group формира възнаграждението, което оператори й дължат, на база минимален брой гарантирани абонати. Последният не може да бъде намаляван, включително и при установен реален брой абонати, който е по-нисък от уговорения предварително. bTV обжалва наложената й глоба, като към момента все още не е излязло окончателното решение по делото.Премахването на условието кабелните оператори да посочват задължителен брой крайни потребители е сред другите опорни точки в законопроекта. „Това ще доведе до процъфтяване на сивия сектор наКъм момента липсва добра законова регулация и какъвто и да е контрол върху реалния брой на абонатите на кабелните оператори. В резултат приходите от разпространение на телевизионни програми, както и тези на други авторско-правни индустрии, са ограничени от лошата законова регулация и липсата на коректна публична информация“, уточняват обаче от АБРО.Предвидената санкция за неспазването на новите разпоредби, ако те бъдат приети, варира между 10 000 и 50 000 лв.\n\n\n                    ", "date": "2018.02.21", "title": "Забраняват на тв операторите  да продават програми в пакет"}
{"url": "http://www.monitor.bg/a/view/67135-%D0%9E%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B1%D0%B8%D1%82%D0%B8%D1%82%D0%B5-%D0%B1%D0%BB%D0%B8%D0%B7%D0%BD%D0%B0%D1%86%D0%B8/", "text": "\n                    38-годишната Иванка Стефанова, която бе арестувана по подозрение, че е пребила 3-годишните си близнаци, е пусната от ареста. Това е станало с решение на наблюдаващия прокурор късно снощи. На този етап не ѝ е повдигнато обвинение, съобщи bTV.Стефан и Габриела, които тежат едва по 9 килограма, остават под лекарско наблюдение. Момченцето, което е със счупен череп и хематом, е в кома с опасност за живота. На него му беше направена животоспасяваща операция. Момиченцето е със синини по тялото. Както \"Монитор\" съобщи майката открича да е упражнявала насилие. По думите й момченцето се е намирало в детско креватче, когато върху главата му е паднал гипсов орнамент. \"Към настоящия момент не можем да заключим, че имаме данни за домашно насилие. Става въпрос за един нелеп инцидент, при който пострада детенцето, което е в много тежко състояние. Бих си обяснил синините по другото дете вследствие на падането на същия този предмет\", заяви директорът на полицията в Пловдив старши комисар Атанас Илков пред Нова ТВ. Той поясни, че е изтекла 24-часовата заповед за задържане на майката и в момента тя се намира в жилището си.\"Има данни, че децата не са гледани както трябва, защото физическото им състояние не отговаря на тяхната възраст\", коментира Надя Танева от Дирекция \"Социално подпомагане\" в Пловдив. Tя уточни, че във вторник са научили за казуса с двете 3-годишни деца. Предстои децата да бъдат приети в приемно семейство или в резидентна услуга с медицинска грижа.  \n                    ", "date": "2018.02.21", "title": "Освободиха майката на близначетата"}
{"url": "http://www.monitor.bg/a/view/4741-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B8%D0%B7%D1%81%D0%BB%D1%83%D1%88%D0%B2%D0%B0%D1%82-%D1%88%D0%B5%D1%84%D0%B0-%D0%BD%D0%B0-%D0%9D%D0%97%D0%9E%D0%9A/", "text": "\n                    Управителят на НЗОК проф. Камен Плочев ще бъде изслушан в Комисията по здравеопазване в парламента днес. Той ще се яви пред депутатите заради нарастването на задълженията на Касата към здравни институции в страни от ЕС за предоставени здравни услуги на българи.В петък здравният министър Кирил Ананиев обяви, че е поискал оставката на управителя на Плочев. Причина за това е писмо, изпратено от проф. Плочев до Народното събрание зад гърба на Надзорния съвет на НЗОК и министъра. В писмото той настоява за актуализация на бюджета на Касата, заради задължения към здравни заведения извън страната.Плочев заяви, че няма да подаде оставка, защото не е направил нищо незаконно. Следващия вторник и парламентарната група на ГЕРБ ще го покани, за да бъде изслушан.\n\n\n                    ", "date": "2018.02.21", "title": "Депутатите изслушват шефа на НЗОК   "}
{"url": "http://www.monitor.bg/a/view/25047-%D0%9A%D0%97%D0%9F-%D1%81%D1%8A%D0%B4%D0%B8-9-%D1%84%D0%B8%D1%80%D0%BC%D0%B8-%D0%B7%D0%B0-%D0%B1%D1%8A%D1%80%D0%B7%D0%B8-%D0%BA%D1%80%D0%B5%D0%B4%D0%B8%D1%82%D0%B8/", "text": "\n                    Комисията за защита на потребителите е установила неравноправни клаузи при 56 проверени дружества за бързи кредити, регистрирани към БНБ. Това каза председателят на Комисията за защита на потребителите Димитър Маргаритов пред БНР. Понякога става въпрос единствено за срокове за уведомяване. От тях обаче с 9 в момента сме в съда с колективни искове. Всички останали са предприели мерки за промяна на тези общи условия и ние осъществяваме последващ контрол дали това се спазва, обясни председателят на КЗП.Маргаритов коментира и европейския механизъм за отпадане на геоблокирането и двойните стандарти при пазаруването онлайн. По думите му не трябва да има ограничения по географски признак. \"И в този смисъл действащата наредба, според мен, сваля една много важна граница и показва много ясно, че не може да има каквито и да е било дискриминационни критерии по потребителски признак\", коментира той. Освен новия регламент има и редица друго правила, които улесняват въвеждането на тези основни, свързани с отпадането на геоблокирането, посочи Маргаритов. \"Например, отпаднаха всички възможни такси при плащане в онлайн пространството с дебитни и кредитни карти на територията на ЕС. Освен това националните контролни органи ще имат възможност да предприемат някои мерки, които са свързани с неспазването на правилата – да свалят онлайн съдържание, което противоречи на новите правила. Така че мисля, че целият този пакет способства и за изравняването на правилата и възможността гражданите на ЕС да пазаруват свободно по тяхна преценка, това, което са набелязали, на цените, на които им се предлага най-изгодно. Мисля, че това е по-голям пробив отколкото планираните промени по отношение на двойните стандарти при храните\", обясни той. \n                    ", "date": "2018.02.21", "title": "КЗП съди 9 фирми за бързи кредити "}
{"url": "http://www.monitor.bg/a/view/30626-%D0%A1%D0%BB%D0%B0%D0%B3%D0%B0%D1%82-220-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%82%D0%B0%D0%B1%D0%BB%D0%B0-%D0%B8-%D0%BA%D0%B0%D0%BC%D0%B5%D1%80%D0%B8-%D0%BF%D0%BE-%D1%81%D0%BF%D0%B8%D1%80%D0%BA%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F/", "text": "\n                    220 нови електронни табла и видеонаблюдение по спирките са част от предстоящите подобрения за градският транспорт в столицата. Това каза по повод получените по проект 125 млн. лв. за развитие на интегрирания градски транспорт зам.-кметът по транспорта в столицата Евгени Крусев за \"Фокус\".\n„Основната цел на проектното предложение, което беше отправено от Столична община и беше одобрено от ЕК, е да се подобри чувствително качеството на услугата градски транспорт в София по най-натоварените направления. Ще бъдат рехабилитирани основни трасета като най-големият компонент по проекта „Интегриран градски транспорт“ е реконструкцията и рехабилитацията на трамвайното трасе по бул. „Цар Борис III“, маршрута на трамвай №5. Основната цел е да се постигне модернизирано трасе с изцяло нови нископодови, климатизирани трамвайни мотриси и скоростта на придвижване да се увеличи. Съответно хората да получат по-комфортна и по-конкурентноспособна услуга“, каза Крусев. Той допълни че е предвидена и реконструкция на трамвайното трасе по ул. „Каменоделска“, с която ще започнат ремонтите. В момента текат процедури по избор на изпълнител и се очаква строежите да започнат през лятото, уточни Евгени Крусев. По време на ремонтите ще се ползва заместващи автобусни линии, а чрез постоянен контрол, строителен надзор и строги правила и санкции щяло да се гарантира качество на изпълнението.\n                    ", "date": "2018.02.21", "title": "Слагат 220 електронни табла и камери по спирките в София "}
{"url": "http://www.monitor.bg/a/view/26042-%D0%9C%D0%A0%D0%A0%D0%91-%D0%B4%D0%B0%D1%80%D1%8F%D0%B2%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0%D1%82%D0%B0-151-%D0%BC%D0%BB%D0%BD%D0%BB%D0%B2-%D0%B7%D0%B0-%D0%BA%D0%BB%D1%8E%D1%87%D0%BE%D0%B2%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BE%D0%B1%D0%B5%D0%BA%D1%82%D0%B8/", "text": "  На този етап не планираме поскъпване на паркирането, коментира Фандъкова \n                    Столична община да помисли да направи скъпа зона в центъра и който иска да се разхожда с колата из града, да плаща повече. Това каза министър-председателят Бойко Борисов в началото на правителственото заседание днес.„151 млн. лв. са много пари и то за едни от любимите места на софиянци, след „Витошка“, която стана прекрасна. Това е ул. „Граф Игнатиев“, всички прилежащи улици към тях. Новите трамваи не само гарантират чистота на въздуха, но и чистота от шума, защото всички тези 20 км трамвайни линии, които тропат и лопат сега, всичко това ще бъде обезшумено, за да могат в тези квартали хората да не чуват тези звуци, които има в момента“, коментира Борисов.„Като постигнете вече да се уплътни и с метрото вече зоната, трябва да направите скъпа зона в София - центъра. Така както цяла Европа – който иска сам човек да се разхожда с колата из града, трябва да си плаща повече, защото замърсява и въздуха повече. Тези пари трябва да отидат в места, където да свалим хората от автомобилите. Не стига, че е по-евтино и бързо, но и 100% екологично чисто. Тези зони за отдих, парковете, домовете за социални грижи и това което правим, е мисля изцяло в полза на хората. Надявам се до края на годината да почнем от „Младост“ от „Черната котка“ или „Църна маца“. От „Младост“ Горанов тръпне в очакване да започнем до „Църна маца“ и съответно от другата страна от „Борис III“ до магистрала „Люлин“, каза още Бойко Борисов.\"На този етап не мислим за поскъпване на платената зона за паркиране в центъра на столицата\", коментира по-късно пред журналисти в Министерския съвет кметът Йорданка Фандъкова. „Една от най-важните мерки за подобряване чистотата на въздуха е стимулиране и насърчаване на повече хора да ползват градски транспорт. Затова всички усилия през последните години насочваме към модернизация и подобряване на градския транспорт. Закупуваме нови 120 автобуса на природен газ и обявяваме процедура за още 22. Наред със стимулите трябва да има и рестриктивни мерки, за да можем да подобрим качеството на въздуха. Това е кауза за всички“, заяви Фандъкова. По думите ѝ краткосрочните мерки при по-сериозни замърсявания включват и забрана за влизане в някои от зоните. „Рестрикциите биха могли да включат и по-скъпа зона за паркиране. На този етап не мислим за това. Знаете, че се разширяват зоните за платено паркиране. Тази мярка с ограничението във времето сама по себе си също е рестриктивна за автомобилите“, добави Фандъкова. МРРБ дари на Столичната община 151 млн.лв за ключови ремонти, който престоят тази година и изграждането на социлални домове. В началото на правителственото заседание министерството сключи с общината договори за четири проекта за облагородяване на столицата, които ще бъдат финансирани от Оперативна програма “Региони в растеж” 2014-2020г. Парите ще бъдат разпределени за ремонта на “Граф Игнатиев”, “Зона 4”, известна като Златна София, обхващаща “Александър Невски”, пространствата около паметниците Цар Освободител и Левски, “Квадрат 500” и други централни места. Средства ще бъдат отделени и за новото трамвайно трасе по бул. “Цар Борис III”.Предвидени са и пари за изграждане на три дневни центъра за подкрепа на деца с увреждания и техните семейства. В тях ще има условия за рехабилитация, образование и социални контакти, става ясно от договора. Отделно ще се направят и два центъра за обществена подкрепа. Новите социални обекти ще са в “Надежда”, “Хаджи Димитър” и “Горна баня”.Фандъкова коментира, че предстоящите ремонти са изключително важни, защото са представителната част на града. Относно новите социални обекти тя заяви, че това е надграждане на проекта за деинституционализация. “Столична община беше първата, която закри домовете от стар тип още в края на 2014 г. Изградихме 13 центъра от семеен тип и две защитени и едно преходно жилище. В новите услуги децата ще получават допълнителни грижи и подкрепа, за да могат да се интегрират по-добре в обществото“, каза още кметът.\n                    ", "date": "2018.02.21", "title": "Борисов: Столична община да помисли за скъпа зона в центъра (ОБНОВЕНА)"}
{"url": "http://www.monitor.bg/a/view/5171-%D0%A1%D0%B2%D0%B0%D0%BB%D0%B8%D1%85%D0%B0-%D0%92%D0%B0%D0%BB%D0%B5%D1%80%D0%B8-%D0%96%D0%B0%D0%B1%D0%BB%D1%8F%D0%BD%D0%BE%D0%B2-%D0%BE%D1%82-%D0%B7%D0%B0%D0%BC%D1%88%D0%B5%D1%84%D1%81%D0%BA%D0%B8%D1%8F-%D0%BF%D0%BE%D1%81%D1%82-%D0%B2-%D0%9D%D0%A1/", "text": "БСП ще обжалва пред КС и съда в Страсбург\n                    Социалистът Валери Жаблянов бе свален от поста на зам-председател на НС. Неговата оставка бе подкрепена от 110 от депутати от ГЕРБ, „Обедини патриоти”, „Воля”, и независим. 71 от БСП гласуваха против. Нямаше нито един въздържал се, а ДПС въобще не участва в гласуването. Искането за оставката на Жаблянов бе внесено от народните представители на ГЕРБ и патриотите, а в мотивите си посочват сериозно нарушаване на правилника от страна на Жаблянов. Така на 18 ануари с изказванията си срещу договора с Македония, той принизил десетилетия усилия на двете държави. На 1 февруари пък грубо възпрепятствал реда в залата при отдаването на почит за жертвите на комунизма. Последното му провинение пък е декларацията на БСП за Луковмарш, в която Народния съд се определя като необходим.Още в началото от ДПС заявиха, че няма да участват нито в гласуването, нито в дебатите. Йордан Цонев обаче обясни, че няма правни основания за исканата оставка. При дебатите за договора с Македония той е говорил в лично качество и напомни на мнозинството, че депутатите имат функционален имунитет и не носят отговорност за изказванията си от трибуната. Той обвини ГЕРБ в двойни стандарт и припомни изказванията на Красимир Велчев, който оглавява комисията по етика в НС, че жертвите на Възродителния процес са жертви на злополука.Жаблянов сам излезе да се защити от трибуната и произнесе пространна реч, в която обяви, че мотивите на мнозинството са образец на политическа безпомощност, политически произвол и „слабоумие”. Той обвини ГЕРБ, че не разбират демокрацията, а в нейната основа е именно плурализмът на мненията. По думите на Жаблянов  ГЕРБ с половин уста се обявили против Луковмарш. В подкрепа на Жаблянов излезе и лидерът на БСП Корнелия Нинова, която определи искането на ГЕРБ за оставка като незаконно и противоконституционно. И заплаши ГЕРБ, че БСП ще сезира Конституционния съд и Европейския съд по правата на човека, ако оставката бъде гласувана. Парламентарната република не само атрофира, а превръщате НС в извънредно съдилище срещу инакомислещите, в трибунал, заяви Нинова. И обяви, че БСП няма да участва в обсъждането и ще се върне само за гласуването. Няма да предложим друг зам.-председател на НС, чакаме справедливото възстановяване на този пост на Жаблянов на поста от съда, обясни соцлидерката. Тя също обвини ГЕРБ в двойни стандарти и даде пример с изказването на Георги Марков против Истанбулската конвенция, която също била международен акт, както и договора с Македония. Било лъжа , че нарушил реда в зала. Той стоял прав и спазил тишината в памет на жертвите на комунизма. По думите на Нинова тази оставка била „елементарно отмъщение” за отстраняването на Димитър Главчев.ГЕРБ обаче не им останаха длъжни. Главчев призова Нинова и БСП да имат поне малко срам, като сравнява нейното отстраняване от зала с незаконните присъди на над 9000 души от Народния съд. Спас Гърневкси пък поиска да има криминализиране – съд и присъда за прослава на комунистическия режим, каквато всъщност била и речта на Жаблянов от трибуната. \"Искането за оставката е неизбежен и необходим мирновременен демократичен акт срещу забравили се политици\", перифразира Гърневски думите на Жаблянов, че Народният съд е \"неизбежно правосъдие\" във военно време. В тази зала въздухът ще бъде чист, когато в нея няма комунист, допълни той и обвини БСП, че създават фалшиви новини с твърденията си, че ГЕРБ никога не са осъждали Луковмарш. Той разясни, че за подобни шествия, режимът е само уведомителен. В заключение шефът на ПГ на ГЕРБ Цветан Цветанов обяви, че единственото, което прави БСП е да провокира скандали и проблеми. По думите му червените се възползват от ситуацията, за да отклонят важните теми, да се отклоним от европейския път и да се неглижират успехите на БГ председателството . „БСП няма да ни прости и ще е арогантно, защото защитаваме европейските ценности, допълни той. И обясни, че БСП е намерила своя говорител в лицето на президента. Координацията на действията уронва престижа на президентската институция, смята Цветанов. И определи като недопустимо \"президентът да казва, че парламентът е нотариат\". По думите му оставката на Жаблянов ще е за доброто на демокрацията, а поведението му рушало авторитета на НС. Жаблянов се държа все едно е номиниран за председател на БСП, обяви Цветанов и уточни, че приема изказването му като заявка за лидерска пост в БСП. „БСП иска на се върне на власт със служебно правителство. Защото те нямат възможност демократично да спечелят избори и да излъчат своя премиер”, допълни той. Цветанов разказа, че по време на Председателския съвет днес Веселин Марешки е бил заплашен от социалистите, че ако подкрепи оставката на Жаблянов, ще бъде поискана неговата оставка. Цветанов призова БСП все пак да направи ново предложение за мястото на Жаблянов, но това да не е само Иво Христов. \n                    ", "date": "2018.02.21", "title": "Свалиха Жаблянов от зам-шефския пост в НС"}
{"url": "http://www.monitor.bg/a/view/26057-%D0%A0%D0%B0%D0%B4%D0%B5%D0%B2-%D0%BD%D0%B0%D0%BB%D0%BE%D0%B6%D0%B8-%D0%B2%D0%B5%D1%82%D0%BE-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%9A%D0%A2%D0%91-%D0%94%D0%9F%D0%A1-%D0%BD%D0%B5%D1%81%D1%8A%D0%B3%D0%BB%D0%B0%D1%81%D0%BD%D0%B8-%D1%81-%D0%BC%D0%BE%D1%82%D0%B8%D0%B2%D0%B8%D1%82%D0%B5/", "text": "\n                    \n                    ", "date": "2018.02.21", "title": "Радев наложи вето върху закона за КТБ, в ДПС несъгласни с мотивите му"}
{"url": "http://www.monitor.bg/a/view/82069-%D0%9F%D0%B0%D0%B4%D0%BD%D0%B0%D0%BB%D0%BE%D1%82%D0%BE-%D0%BE%D1%82-%D1%82%D1%80%D0%B5%D1%82%D0%B8%D1%8F-%D0%B5%D1%82%D0%B0%D0%B6-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%B4%D0%BE%D0%BC-%D0%BC%D0%BE%D0%BC%D1%87%D0%B5-%D0%BE%D1%89%D0%B5-%D0%B5-%D0%B2-%D0%BA%D0%BE%D0%BC%D0%B0/", "text": "\n                    Състоянието на глухонямото момче, което полетя от третия етаж на центъра за деца с увреждания в Роман, остава в критично състояние. За живота на 17-годишния Асен Маринов се борят лекарите от неврохирургията на плевенската болница. Операцията, която му е направена след получената тежка черепно-мозъчна травма е минала успешно, но тийнейджърът още е в кома.Засега причините, довели до падането му остават мистерия. Прокуратурата разследва склоняване към самоубийство, но от персонала и ръководството на дома категорично отричат тази версия. След направените проверки социалните работници също отхвърлят хипотезата на държавното обвинение.Все още остава загадка кой и как е успял да отвори прозореца на тоалетната, от който се е метнал Асен, тъй като той е със свалени дръжки. Според възпитателите по-скоро става дума за нещастен случай. Те предполагат, че момчето се е надвесило и е паднало. Всички, които са се грижили за момчето в дома не могат да си представят, че на него би му хрумнало да се самоубие. Той бил много кротък и спокоен, държал се дружелюбно с всички. В тази част на сградата живеят общо 10 деца. В деня на инцидента седем от тях са били на училище, а две били болни и лежали в леглата си.Преди да влезе в тоалетната, Асен помагал на детегледачката Валентина да почисти коридора като й подавал метлата и препарата. Въпреки усилията на полицията и социалните служби, майката на пострадалото момче, която няма постоянен адрес, не е открита.\n                    ", "date": "2018.02.21", "title": "Падналото от третия етаж на социален дом момче още е в кома"}
{"url": "http://www.monitor.bg/a/view/86730-%D0%92%D1%81%D1%8F%D0%BA%D0%BE-%D1%82%D1%80%D0%B5%D1%82%D0%BE-%D0%BB%D0%B5%D0%B3%D0%BB%D0%BE-%D0%B2-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D0%B2-%D0%A8%D1%83%D0%BC%D0%B5%D0%BD%D1%81%D0%BA%D0%BE-%D0%BB%D0%B8%D0%BF%D1%81%D0%B2%D0%B0/", "text": "  Не стигат и лекарите и зъболекарите, констатира областната здравна карта\n                    Всяко трето болнично легло, което по методология трябва да съществува в здравните заведения в Шуменска област, на практика липсва. Това е установил екипът от представители на здравни, съсловни и пациентски организации и на 10-те общини, изготвил областната здравна карта за 2018 година. Документът беше представен и гласуван на заседание на комисията, председателствана от областния управител Стефан Желев.Според стандартите, заложени в методиката на здравното министерство в съответствие с броя на жителите в областта в здравните заведения би трябвало да има разкрити 1183 легла за болнична помощ. В действителност обаче техният брой е 816, с близо една трета по-малко от нужните. По-голям като относителен дял е дефицитът на легла за дългосрочни грижи, физиотерапия и рехабилитация - при нужни 402 има налични 247. В сферата на активното лечение болниците разполагат с места за 569 пациенти при 781 по стандарта на МЗ.Авторите на областната здравна карта са фиксирали и дефицит на лекарски и стоматологични кадри. В здравната карта на областта за били заложени 115 общопрактикуващи лекари, но в реалната практика джипитата са 94, 21 места са незаети. Драстичен недостиг има при зъболекарите - при нужни 175 по стандарт за Шуменска област, на терен в първичната извънболнична медицинска помощ работят едва 128.\n                    ", "date": "2018.02.21", "title": " Всяко трето легло в болниците в Шуменско липсва"}
{"url": "http://www.monitor.bg/a/view/52577-%D0%95%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0-%D0%BE%D1%82%D0%BF%D1%83%D1%81%D0%BA-%D0%B7%D0%B0-%D0%BE%D1%81%D0%B8%D0%BD%D0%BE%D0%B2%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%B4%D0%B5%D1%86%D0%B0-%D0%B4%D0%BE-5-%D0%B3%D0%BE%D0%B4%D0%B8%D0%BD%D0%B8/", "text": "\n                    Парламентът гласува на първо четене промени в Кодекса на труда, които предоставят еднакви размери на отпуските при осиновяване на деца до 5-годишна възраст - 365 дни от деня на предаване на детето за осиновяване. Промените предвиждат още изплащане на еднакъв размер на парично обезщетение от Държавното обществено осигуряване в размер на 90 на сто от среднодневния осигурителен доход на осиновителя за предходните 24 месеца.В мотивите на законопроекта е записано, че основните цели на промените са гарантиране равни права на хората, които осиновяват деца до 5-годишна възраст.В сега действащата нормативна уредба са уредени три вида отпуски при осиновяване на дете: отпуск поради осиновяване - в размер на разликата от възрастта на детето в деня на предаването му за осиновяване до изтичане на срока за полагащия се отпуск за раждане; отпуск за отглеждане на дете до 2-годишна възраст и отпуск при осиновяване на дете от 2- до 5-годишна възраст.Вносителите от Министерски съвет считат, че тези промени ще спомогнат за подобряването на необходимата родителска грижа и семейна среда за отглеждане на децата, както и за повишаване на мотивацията на хората да осиновяват деца.\n                    ", "date": "2018.02.21", "title": "Една година отпуск за осиновителите на деца до 5 години"}
{"url": "http://www.monitor.bg/a/view/4806-2-%D0%BB%D0%B5%D0%B2%D0%B0-%D0%B7%D0%B0-%D0%BD%D0%BE%D1%89%D0%B5%D0%BD-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B2-%D0%A1%D0%BE%D1%84%D0%B8%D1%8F/", "text": "Намалят размера на акта за гратисчии\n                    2 лeва за всички линии ще струва нощният градски транспорт в София. Това предвижда изцяло нова наредба за реда и условията за пътуване в столичния градски транспорт. Документът ще бъде пуснат за обществено обсъждане и тогава ще бъде предложен за гласуване в Столичния общински съвет. Както „Монитор“ вече писа от общината ще пуснат през пролетта експериментално няколко нощни линии от 0 часа до 4 сутринта. Очаква се те да бъдат 3 или 4, но все още не е ясно за кои точно автобуси става на въпрос. Возилата през нощта ще имат обща спирка, на която пътниците ще могат да се прикачват. Предвидено е обаче, гражданите, които имат абонаменти карти също да си заплащат за новата услуга. Председателката на транспортна комисия към СОС Екатерина Йорданова обясни, че цената за превоз е по-скъпа, защото услугата има повече разходи, например заплащането на шофьорите за нощен труд.От „Московска“ 33 предлагат да отпадне и заплащането на допълнително билетче за багаж. В момента куфарите се таксуват, ако сборът от височината, ширината и дебелината е повече от 140 см. Друга промяна е, че ще бъде намален и актът за гратисчиите от 200 на 50 лв., заради синхронизиране със законодателството. Актът се съставя, когато нередовния пътник откаже да си заплати глобата от 40 лв., чиято цена се запазва. В наредба се споменава и така наречения „Бял билет“ за безплатен градски транспорт, които да се въвежда при много силно замърсяване на въздуха. Идеята обаче ще може да бъде реализирана само след законодателни промени, които да дадат възможност на кмета Йорданка Фандъкова да забранява движението на коли, извън стандартите Евро 1 - Евро 6.Новата наредба е свързана и с регламентирането на тикет системата, която се очаква да заработи най-рано след 2 години. Процедурата за избор на изпълнител вече бе стартирана няколко пъти, но беше обжалвана пред Комисията за защита на конкуренцията и Върховният административен съд. Последните жалби са отхвърлени от КЗК и сега се чака ВАС да се произнесе, каза шефът на Центъра за градска мобилност Христиан Петров. Той обясни, че след избиране на изпълнител, ще са нужни поне две години, за да бъде разработена електронната система за таксуване. Не е ясно дали ще се плаща време или изминало разстояние. С нея обаче софиянци и гости на града ще имат възможност да си купуват билети през интернет или мобилно приложение.\n                    ", "date": "2018.02.21", "title": "2 лева за нощен транспорт в София (ОБНОВЕНА)"}
{"url": "http://www.monitor.bg/a/view/39766-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BF%D0%BE%D0%B5%D0%BC%D0%B0-%D0%9D%D0%A1%D0%9E/", "text": "\n                    Министерският съвет даде съгласието си генерал-майор Данчо Дяков да бъде назначен на длъжността началник на Националната служба за охрана, съобщиха от „Дондуков” 1.В момента той е съветник на президента по военната сигурност.Във връзка с подаден от Дяков рапорт и за да бъде изпълнена законовата процедура, правителството предлага на президента да го освободи от заеманата в момента длъжност и от военна служба.НСО остана без шеф, след като ген. Ангел Антонов подаде оставка и отиде на дипломатически пост. Заместникът му полк. Росен Тодоров временно управляваше службата. \n                    ", "date": "2018.02.21", "title": "Президентски съветник поема НСО"}
{"url": "http://www.monitor.bg/a/view/37497-%D0%93%D0%95%D0%A0%D0%91-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%B2%D0%B5%D1%82%D0%BE%D1%82%D0%BE-%D0%B8-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BD%D0%B0-%D0%95%D0%BB%D0%B5%D0%BD%D0%B0-%D0%99%D0%BE%D0%BD%D1%87%D0%B5%D0%B2%D0%B0-%D1%81-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2/", "text": "\n                    ГЕРБ заподозряха връзка между ветото на Румен Радев върху закона за КТБ и връзките на Елена Йончева с банкера Цветан Василев.  Това стана ясно от коментара на Делян Добрев в кулоарите на парламента по повод ветото на държания глава.„Замисляме се дали президентското вето не е свързано с бивши членове на неговия екип, говоря за Елена Йончева и липсата на отговор на въпроса участвала ли е в съдружие 50/50 с офшорка“, каза Добрев. Той припомни, че Йончева е внесла във фирмата начален капитал 5 000 лева, а офшорката над 315 000 лева. По думите на Добрев въпросната офшорка се представлява от Зорница Блъскова, която пък била съдружник в друга фирма с Георги Георгиев. Именно за последната фирма в доклада на „Аликс партнърс“ се посочвало, че е източила 42 млн. лева от КТБ, обясни той. „Не получихме отговор на тези въпроси, а в същото време президентът се изказва много ласкаво по отношение на Елена Йончева“, посочи Добрев и допълни - „Как така участваш в съдружие с фирма, дори да пропуснем факта, че е офшорка, като даваш 5 000 лева, а от другата страна се дават 315 000  лева“.  Добрев дори цитира интервю на евродепутата Николай Бареков, според което Елена Йончева си е договаряла лично „космическите хонорари с Цветан Василев в ТВ 7“. Добрев  изтъкна още, че по конституция президентът има право да налага вето. От ГЕРБ обаче не са се запознали с мотивите, едва след това щели и да коментират по същество.Само преди няколко дни шефът на ПГ на ГЕРБ Цветан Цветанов обясни, че Елена Йончева е участвала в източването на КТБ, а тя на свой ред обяви, че ще го съди за клевета.\n                    ", "date": "2018.02.21", "title": "ГЕРБ заподозря връзка между ветото и връзките на Елена Йончева с Цветан Василев"}
{"url": "http://www.monitor.bg/a/view/41640-80%D0%B3%D0%BE%D0%B4%D0%B8%D1%88%D0%B5%D0%BD-%D1%81%D1%82%D0%B0%D1%80%D0%B5%D1%86-%D1%81%D0%B5-%D1%83%D0%B4%D0%B0%D0%B2%D0%B8-%D0%B2-%D0%BC%D0%BE%D1%80%D0%B5%D1%82%D0%BE/", "text": "Остави предсмъртно писмо\n                    \n                    ", "date": "2018.02.21", "title": "80-годишен старец се удави в морето"}
{"url": "http://www.monitor.bg/a/view/38712-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%B8%D1%82%D0%B5-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%B7%D0%B0-%D1%82%D0%BE%D0%BA/", "text": "Текст от МВР ще гласи: Не давайте пари на мошеници, които ви звънят\n                    На фактурите, които потребителите получават за ежемесечното си потребление на ток, да бъде изписан кратък текст, който да предупреждава за телефонните измами. Тази идея лансираха от МВР в лицето на зам.-министър Стефан Балабанов по време на работна среща с представители на електроразпределителните дружества.Целта на разговора във вторник бе обсъждане на възможност за сътрудничество в превантивните усилия на МВР срещу телефонните измами.„Всяко усилие да предпазим хората от измами си заслужава“, бе единодушното становище на представителите на електроразпределителните дружества. Те допълниха идеята с различни варианти, които биха могли да бъдат мултиплицирани в една такава кампания.Заедно приеха и текста, който може да бъде вписан: „МВР предупреждава: “Искат ви пари по телефона. Спри, не се доверявай! Това е измама.“, ще гласи съобщението.Обсъдиха и възможността този проект да продължи 6 месеца, след което да се анализира резултатът от него с оглед на бъдещи съвместни инициативи.\nПоследната разкрита телефонна измама от МВР е от 7 февруари, когато възрастен столичанин потърсил помощ от органите на реда. Той обяснил, че в следобедните часове на домашния му телефон бил заплашен от непознат с искане за предоставяне на финансови средства. Минути по-късно последвало второ обаждане – този път от „полицай“, който му обяснил, че в момента тече операция по залавяне на телефонни измамници, и по познатата вече схема го убедил да участва с предоставяне на парична сума, която после веднага ще му бъде върната. Столичанинът изразил готовност да съдейства и по предварителна договорка оставил 3000 лв. и над 10 000 евро на указаните му места. Общата сума била около 23 хил. лева. Веднага след сигнала било образувано разследване. В резултат на предприетите незабавни действия, криминалистите установили и задържали мошеника, който бил 35-годишен софиянец. Изяснено е обаче, че той е играел ролята на „муле“ в престъпната схема. Реалният извършител все още не е открит. В много от случаите мулетата нямат жив контакт с мозъците на схемите. Често те звънят дори от чужбина и така са почти недосегаеми от полицаите.  \n                    ", "date": "2018.02.21", "title": "Сметката за тока ще ни  пази от ало-измамници"}
{"url": "http://www.monitor.bg/a/view/6053-%D0%A1%D0%BB%D0%B0%D0%B3%D0%B0%D1%82-%D0%B4%D0%BE-3-%D0%BB%D0%B2-%D1%86%D0%B5%D0%BD%D0%B0-%D0%B7%D0%B0-%D0%B8%D0%B7%D0%B2%D0%B8%D0%BD%D0%B8%D1%82%D0%B5%D0%BB%D0%BD%D0%B0-%D0%B1%D0%B5%D0%BB%D0%B5%D0%B6%D0%BA%D0%B0-%D0%BD%D0%B0-%D1%83%D1%87%D0%B5%D0%BD%D0%B8%D0%BA/", "text": "\n                    До 3 лева ще е цената за ученическа бележка, която трябва да се плаща на личния лекар за извиняване на отсъствия. Това съобщи председателят на Българския лекарски съюз д-р Венцислав Грозев.„Ученическата бележка ще бъде на стойност не повече от 3 лв., тя ще излезе от задължителния пакет на общопрактикуващия лекар. На този етап това е споразумението, което постигнахме заедно с Надзорния съвет на НЗОК“, каза още той и обясни, че е решено бележката да излезе от пакета, защото тя е административна дейност.Грозев съобщи още, че БЛС се е договорил с НЗОК да не се изискват минимум 10 минути за преглед при личния лекар.Като цяло над 90 на сто от предложенията на Българския лекарски съюз, включително и тези, направени в последния момент, са приети от Надзорния съвет на НЗОК за Националния рамков договор за тази година. Съсловната организация и касата са се договорили за повишаване на цените на 137 клинични пътеки, в първичната и в специализираната извънболнична помощ са предвидени общо 24 млн. лв. повече и над 148 млн. лв. за болниците.На 24 февруари предстои събор на БЛС, на който ще бъде обсъждано и решено дали да бъде даден мандат за подписване на НРД 2018 г.\n                    ", "date": "2018.02.21", "title": "До  3 лева за извинителна бележка на ученик"}
{"url": "http://www.monitor.bg/a/view/35612-%D0%A7%D0%B0%D0%BA%D0%B0%D0%BC%D0%B5-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D1%81%D0%B5%D0%BB%D1%81%D0%BA%D0%BE%D1%82%D0%BE-%D1%81%D1%82%D0%BE%D0%BF%D0%B0%D0%BD%D1%81%D1%82%D0%B2%D0%BE-%D1%82%D1%83%D1%80%D0%B8%D0%B7%D0%BC%D0%B0-%D0%B8-%D0%BF%D1%8A%D1%82%D0%B8%D1%89%D0%B0%D1%82%D0%B0/", "text": "\n                    Селското стопанство, инфраструктурата и туризмът са сферите за засилване на сътридничеството между България и Саудитска Арабия. Това стана ясно след срещата на премиера Бойко Борисов и външния министър на кралството Адел Бин Ахмед Ал-Джубейр в Министерски съвет.Двамата констатирали активизиране на отношенията между България и Саудитска Арабия. По време на разговорите те отбелязали засилването на икономическия и политическия диалог между двете страни след последните разговори на високо равнище в Риад, съобщиха от пресслужбата на кабинета.Борисов приветствал и интереса от саудитска страна за развитие на отношенията ни. Страната ни вече била предала информация за конкретни инвестиционни проекти, както и данни за БГ икономиката. Според Борисов с потенциал за двустранното сътрудничество били селскостопанският сектор, бизнес парковете, индустриалните зони, развитието на инфраструктурата, туризмът, транспортът. Премиерът дори очаквал да бъдат постигнати конкретни договорености при бъдещото посещение на принц Мохамед Бин Салман Бин Абдулазиз Ал-Сауд.Премиерът и външният министър на кралството обсъдили и международни въпроси, свързани с борбата с тероризма, сигурността и миграцията. Междувременно президентът Румен Радев също проведе среща със саудитския министър, като във фокуса на разговорите били постигането на дългосрочна стабилност в Близкия Изток и насърчаването на политическия диалог и разбирателството в региона. Като потенциални области за задълбочаване на двустранното сътрудничество били откроени борбата с тероризма и екстремизма, сферата на отбраната и сигурността, както и енергетиката, комуникационните технологии, земеделието и туризма. Радев отбелязал и потенциала за съвместни проекти в науката и образованието.\n                    ", "date": "2018.02.21", "title": "Чакаме саудитски инвестиции в селското стопанство, туризма и пътищата"}
{"url": "http://www.monitor.bg/a/view/24691-%D0%93%D0%BE%D1%80%D0%B5%D1%89-%D0%BC%D0%B5%D1%82%D0%B0%D0%BB-%D0%BE%D1%82-%D0%B2%D0%B7%D1%80%D0%B8%D0%B2%D0%B5%D0%BD%D0%B0-%D0%BF%D0%B5%D1%89-%D0%BF%D0%BE%D0%B4%D0%BF%D0%B0%D0%BB%D0%B8-%D1%80%D0%B0%D0%B1%D0%BE%D1%82%D0%BD%D0%B8%D0%BA/", "text": "\n                    Гореща метал, който се излял от взривена пещ, подпали работник. Инцидентът е станал в леярната на врачанската фирма „Вега” в ранните следобедни часове в сряда.Предприятието се намира в западната индустриална зона на града. Служителите от съседните цехове чули силен взрив и тътен. Те подали сигнал на горещия телефон и след минути на мястото пристигнали линейки и патрулиращи полицейски екипи. Според очевидци медиците извадили от леярната работник, който горял като факла. Той все още бил жив, но дрехите му били стопени от горещия метал, който го залял.Пострадалият е закаран до клиниката по изгаряния в „Пирогов”, където лекарите се борят за живота му. Инспекцията по труда е започнала разследване на трудовата злополука, прокуратурата също се е сезирала.\n                    ", "date": "2018.02.21", "title": "Горещ метал от взривена пещ подпали работник"}
{"url": "http://www.monitor.bg/a/view/4994-%D0%A0%D0%B0%D0%B4%D0%B5%D0%B2-%D0%BF%D1%80%D0%B8%D0%B5-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D0%B0-%D0%BD%D0%B0-%D0%A1%D0%90%D0%A9-%D0%95%D1%80%D0%B8%D0%BA-%D0%A0%D1%83%D0%B1%D0%B8%D0%BD/", "text": "\n                    Президентът Румен Радев разговаря с посланика на САЩ у нас Ерик Рубин, съобщиха от „Дондуков“ 2. По време на срещата били обсъдени теми от стратегическото партньорство между България и САЩ. Двамата разговаряли за обстановката в региона на Югоизточна Европа, кризата в Близкия Изток, двустранното сътрудничество в сферата на сигурността, както и процеса на модернизация на българските въоръжени сили и други въпроси от взаимен интерес.\n                    ", "date": "2018.02.21", "title": "Радев прие посланика на САЩ Ерик Рубин"}
{"url": "http://www.monitor.bg/a/view/36815-18%D0%B3%D0%BE%D0%B4%D0%B8%D1%88%D0%B5%D0%BD-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%B1%D0%BE%D0%B9-%D0%BF%D1%80%D0%B5%D0%B4-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0/", "text": "Заподозрян е футболистът Радостин Нгуен, издирват го  \n                    \n                    ", "date": "2018.02.21", "title": "Ученик в кома след побой пред бургаска дискотека"}
{"url": "http://www.monitor.bg/a/view/54047-%D0%A0%D0%B0%D0%B1%D0%BE%D1%82%D0%BD%D0%B8%D0%BA-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D1%82%D0%B5%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2%D0%B0-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D1%8F/", "text": "\n                     55- годишен мъж е загинал при тестване на машина за екстракция на растителни суровини. Трагичният инцидент е станал привечер на 19 февруари в района на курорта Павел баня. Загиналият Стефан Стефанов се завърнал наскоро от гурбет в Кипър и се хванал да работи в новото производство на „Комерг“ ЕООД. Смъртта е настъпила при скъсване връзките на метален капак на цилиндър с високо налягане на парата, който отхвръкнал и буквално смазал черепа на работника, коментира кметът на общината Станимир Радевски.\n\nМъжът оставя двама синове сираци.\n\nОкръжната прокуратура -Стара Загора наблюдава образуваното досъдебно производство. То е срещу неизвестен извършител и е за настъпила смърт при производствен инцидент, поради незнание или немарливо изпълнение на занятие- или друга правно регламентирана дейност, представляващи източник на повишена опасност - престъпление по чл. 123, ал.1 НК. По делото е извършен оглед на местопроизшествие, назначена е съдебно медицинска експертиза, приобщени са множество доказателства – документи, касаещи безопасността на труд и технологични документи за производствената машина и др. Разследването по случая продължава.Основаното през 2014 г. „Комерг“ ЕООД произвежда машини за екстракция на растителни суровини, като основния износ е за САЩ.\n                    ", "date": "2018.02.21", "title": "Работник загина при тестване на нова инсталация"}
