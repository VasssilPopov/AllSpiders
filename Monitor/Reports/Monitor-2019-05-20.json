{"url": "https://www.monitor.bg:443/bg/a/view/deca-uchat-bukvite-s-mobilno-prilojenie-165687", "text": "Деца от подготвителните групи в детските градини и първолаци могат да научат буквите с помощта на безплатно мобилно приложение. То е разработено от ученички от Пирдоп. Деветокласничката Габриела Гостева и единадесетокласничката Цветина Рашева от СУ „Саво Савов“ създават различни образователни приложения под формата на игри. Последният им проект „Азбуката в картинки“ има за цел децата и учениците да се научат да изписват буквите и да ги свързват с определени думи. „Приложението съдържа няколко мини игри. В една от тях е показана картинка, която изобразява къща например. Дадена е първата сричка от думата „къща“, както и три варианта за втора сричка. Децата трябва да намерят правилната, за да изпишат думата. Използваме и картинки за оцветяване. Първо трябва да познаят коя е думата по зададена буква и след това да оцветят картинката както искат“, разказва Габриела Гостева. Тя и Цветина са включили и песен за буквите, с която децата да упражняват произношението си. „В днешно време технологиите заемат голяма част от ежедневието ни и е хубаво да ги въведем по практичен и полезен начин в живота. Надяваме се да успеем да помогнем и на учителите, и на децата”, споделя още деветокласничката Габриела. Освен това приложение, двете с Цветина Рашева са направили и други, свързани с изучаването на математика и с развиване на логическото мислене. Училището, в което учат – СУ „Саво Савов“, е фокусирано върху засиленото изучаване на информационни технологии.", "date": "2019.05.20", "title": "Деца учат буквите с мобилно приложение "}
{"url": "https://www.monitor.bg:443/bg/a/view/borisov-dogodina-vyzstanovjavame-programata-za-sanirane-obzor-165653", "text": "Догодина ще се възстанови програмата за саниране, като в момента се търси модел. Това заяви премиерът Бойко Борисов в Пазарджик. В понеделник министър-председателят бе на поредната обиколка из страната, за да инспектира дадени обекти или да пререже лентата на нова инвестиция. Рано сутринта Борисов започна деня с интервю пред бТВ, където заяви, че очаква нов  След това мина през Пазарджик, където откри ново хале на завод“ Костал“. Там той заяви: „Дълги години се говореше за ниска квалификация, а сега не само заводите не си отиват, а все нови и нови откриваме. Така че благодаря на работниците, защото с техния труд много неща се направиха за Пазарджик“. По думите му в момента машиностроенето прави от 25 до 30% от БВП. Той обходи завода и се запозна с работата на специалистите в него. .\"Работниците започват с 1100 лева заплата и ваучери за храна, но да ги вдигате още\", коментира той. \"Качествена продукция. Хората прозивеждат тук и то за БМВ, \"Мерцедес\". Важното е тези хора да го виждат. По време на управление на опозицията помните как се приватизираха заводите, нали?\", отговори Борисов на журналистически въпрос. След това премиерът и кметът на Пазарджик Тодор Попов потеглиха към околовръстното шосе, като Борисов сам караше служебния си автомобил, като с тях пътува и вицепремиерът Томислав Дончев. Там тримата коментираха и програмата за саниране, като Попов я определи като изключително успешна. В тази връзка Дончев коментира: \"Събираме пари от данъците на всички, а ремонтираме апартаментите и блоковете на малцина. Имаме подобни планове да продължим, но по друг начин\". добави Борисов. \"Идустриализацията, която е факт, изисква и обходи за градовете. На 10 секунди минават тирове. Заслужава ли го Пазарджик - не. Затова ще им помогнем да направят обход\", каза още той. Тримата провериха как върви изграждането на околовръстното на Пазарджик. Кметът Попов обясни, че проектът за околовръстното ще бъде готов до лятото и се похвали, че другата седмица ще прави първа копка за реновирането на стадион“ Г-Бенковски“ в града с държавни пари. Околовръстният път на Пазарджик-от Затвора към изхода на Пловдив е изграден през 70-те и е ремонтиран само частично. Вследствие дългогодишната експлоатация на пътя, асфалтовата настилка е силно напукана. От Пазарджик, Борисов и свитата му с министри, която влизат Дончев и зам-регионалният Николай Нанков, се отправиха за Пловдив, за да инспектират Асеновградско шосе, за което правителството отпусна 25 млн. лева. ТОЛ системата системата за камиони и автобуси да бъде въведена поетапно от август. Това е желанието на правителството, но предстоят още разговори с превозвачите, съобщи по време на инспекцията си на Асеновградско шосе край Пловдив премиерът Бойко Борисов. Той лично шофираше правителствения джип, за да изпробва новия път, возейки вицепремиера Томислав Дончев, зам.-министъра на МРРБ Николай Нанков и министъра на финансите Владислав Горанов. „Дори да се забави с месец или два, не е фатално. Загуба на пари е, да, но ще се опитаме да убедим дотогава превозвачите. Без пътища няма как да говорим за индустриализация. Това ще са празни приказки”, каза той. И даде за пример пътните такси в съседните на България държави Македония, Сърбия и Гърция. „Отиват в Гърция – плащат, в Македония – плащат, в Сърбия – плащат. И го считат за нормално. Ето тук е и кметът от БСП и той да каже – без такси и без данъци нищо не може да се направи”, каза премиерът, като визира градоначалника на Асеновград д-р Емил Караиванов. Освен него, на Асеновградско шосе бяха и трима кметове от ГЕРБ: на Пловдив Иван Тотев, на община „Родопи” Пламен Спасов и на Куклен – Мария Белчева. По думите на премиера пътят между Пловдив и Асеновград е бил най-натовареният в страната, взел най-много жертви при катастрофи. И поради това правителството е решило да инвестира в удвояване на платната му, в нови кръгови и в локални платна. „И кметът на Асеновград може да се фука с път за изборите, но да не кажат че е партийно събрание”, каза през смях премиерът. „Тир след тир минава. На 10 секунди има камион. Застанете там и бройте”, призова пред областния управител на Пловдив Здравко Димитров Борисов. След което уточни, че българските шофьори плащат безропотно по 5 евро на влизане и излизане от Гърция, а в същото време се иска камион да прекоси страната ни само за 10 евро пътна такса. „Няма друга такава цена. Защото ние казваме: „Дайте инвестиции”, а като дойдат заводите, всичко се качва на тировете и счупват пътищата. Затова и въвеждаме тол системата. А в България трябва да е без пари и все нови и по-хубави пътища искат.”, заяви премиерът. По думите му тол система ще има и за автобусите, но цената ще бъде по-ниска, за да не поскъпнат билетите. Той изрично призова шофьорите да карат внимателно по новото шосе, което предразполага към вдигане на скорост. „Моля ви се, предайте на хората – карайте внимателно, защото този нов асфалт изкушава”, се обърна Борисов към медиите. И уточни: „Направихме го този път, защото най-много катастрофи имаше тук. Най-много убити и това е най-натовареният път в България. И сега, защото е толкова мазен и хубав, изкушава. На младите хора им казвайте, защото изкушава. Мощни коли карат, да не ни е яд”. За нов пети мост над река Марица в Пловдив е говорил кметът Иван Тотев с премиера Бойко Борисов и е получил уверения, че проектът може да бъде реализиран. Най-важното обаче, което трябва да бъде свършено за града на тепетата, е разширяването на съществуващото околовръстно шосе и удължаването му до пътен възел „Скобелева майка”. „Сега пътувах може би 25 минути по това околовръстно на Пловдив. При толкова инвестиции в Пловдив, околовръстното трябва да го направим”, каза министър-председателят. По думите му ако в София не е направил, докато е бил кмет, южната дъга, както и северната и западната тангента, в момента столицата е щяла да колабира. 150 милиона лева ще струва новото околовръстно на Пловдив. В най-скоро време ще започне ремонтът на пътя от Асеновград до Кърджали. Сумата от 33 милиона лева за целта е заделена от бюджета, съобщи още Бойко Борисов. На пътя между Пловдив и Асеновград го чакаха и футболната легенда Христо Бонев – Зума, и административният директор на „Локомотив” Атанас Узунов. Те му поставиха въпроса за изграждане на нов стадион в Пловдив. „Сядате с ботевистите и се разбирате. Говорите и с обществеността в града. Аз ще дойда с Владислав Горанов и Красен Кралев”, им заръча премиерът, след като едновременно прегърна и двамата. С това обаче обиколката на Борисов не спря и той се отправи към Поморие, където инспектира изграждането на обходния път, които пък е последният етап на участък между Бургас и Слънчев бряг. В колата към обекта Борисов и Нанков обясняваха на своите колеги, че здравата материал, който свалят от ремонта на мостовете, после слагат в магистралите за насипите и укрепването. „Виж колко хубаво. Казват: \"Режат лентички\". Що не са си построили. Само къщи за гости са си построили“, казва Борисов към колегите си от кабинета, докато ги вози. Те дори минават покрай терен, който е тресавище и поръчва на Нанков да се укрепи. Министърът на свой ред му отвръща, че ще бъдат поставени насипи. пошегува се Борисов. Иначе при инспекцията стана ясно, че изграждането на пътя ще приключи за 10 месеца, а Борисов обясни, че е разбрал с еколози и архелози, тъй като ще има „шумоизолиращи стени за гущерчетата“. \"Почти 20 млн. лева инвестиция от държавния бюджет - четирилентов път по две в посока, с еластична ограда, т.е. мантинела. От местно значение си остава пътят. Тук сега се работи усилено от събота\", каза зам.-министърът на регионалното развитие Николай Нанков. \"Лятото няма да спират работа, защото тук не е курортна зона. Това, което сваляме от магистралите, го караме тук\", коментира на свой ред Борисов.Той каза на един от работниците, че има голямо желание да подкара камиона от строителната площадка. \"Знаеш ли колко ми е кеф! Гледай сега - бурени, поляна, а след 10 месеца тук няма да има тапи за Поморие\", добави министър-председателят. \"Всичко е направено с шумозащитни стени. След това ще направим и обхода от \"Тракия\" директно да се влиза насам, изобщо да не се влиза през кръговото на Бургас. От \"Тракия\" директно да се отделят и да заминават към Слънчев бряг и Обзор\", заяви премиерът. \"Тук регионът ще отпуши като цяло туризма. Целият бизнес е много доволен\", заяви пък кметът на Поморие Иван Алексиев. В самият Бургас пък Борисов провери до къде е стигнал строежът на новата спортна зала в града. Кметът на града Димитър Николов разясни на премиера, че вече имат пет заявки за международни турнира през 2020 година и ще отговаря на всички изисквания федерациите. Николов увери, че тази зала ще бъде единствената в България, лицензирана за лека атлетика. „Сега ще видиш какво огромно съоръжение“, обърна се Борисов към Томислав Дончев и Владислав Горанов.  Кметът Димитър Николов пък обясни, че целта е да увеличат туристическия сезон и запълването на хотелите., а фоаето на залата ще бъде с кафе и ресторант. Борисов оприличи конструкцията на космически кораб. заяви Борисов. Строителите пък го увериха, че ще успеят да го довършат до края на годината , куполът е половината готов, освен покрива вече са договорили и фасадите, сега и седалките. В нея ще 7000 седящи места, а при концерт ще събират до 15 000 . Борисов поясни, че залата може да използва примера на „Арена Армеец“, която се самоиздържала. Освен за летния сезон, може да се използва и през зимния – конгресен и културен туризъм, концерти. „Тука беше една голя поляна. Това ми е най-драго. 100 години ще се ползва. След 10-15 години могат да я кръстят Митко Николов. Шегувам се.“, каза Борисов. Кметът на Бургас пък заговори и за изграждане на нова филхармония в града. Както казваше Рашидов, всичко трябва да бъде завърши с култура.“, обърна се премиерът към Горанов. Наред с пътните проекти, Борисов инспектира и разширението на газопреносната мрежа в района на Болярово, като тръбопровода трябва да стига до турската граница. Тръбопроводът ще бъде открит до октомври. Другата седмица пък Борисов и гръцкия премиер Алексис Ципрас трябва да направят първа копка на конектора с Гърция. „Сиреч, докато другите бърборят, ние го правим. След магистралите правим и газови магистрали..... И на жълтите повета въобще не знаят какво се стори. Там си говорят 5 за 6.“, каза премиерът. Борисов обясни, че трасето край Болярово има капаците за 18 млрд. куб . метра газ, а през връзката с Гърция - между 3 и 5 млрд. куб.метра. „Прекрасно. 5 млрд. от Гърция, 18 млрд, руски газ, плюс нашите находища . Ето ти 100 % диверсификация, даже дори 1000 %“, каза Борисов и добави, че това е т.нар. „Балкански поток“ за хъба „Балкан“. По думите на премиера така се създават условия както за американски втечнен газ, така и за руски, като целта е да не се изпразва настоящата ни тръба и Българи да остане на газовата карта. Паралелно с магистралите, усилено сторим“, каза още той и добави, че всички тези тръби ще бъдат поставени под земята и после терените ще бъдат рекултивирани. Борисов отказа да коментира изборите и изказването си по-рано през деня, че очаква нов „Костинброд“. Изборите минават и заминават. Оставете опонентите да се давят в злоба и жлъч“, коментира той и даде да се разбере, че откриването на заводи не е предизборно. Премиерът бе попитан и за ситуацията след чумата в Болярово, където все още има забрана за търговия. „какво да направя. Да отида и да гушна и аз една козичка. Има болни животни, как да се търгува“, каза той и уточни, че са платили избитите животни на възможно най-високата цена. „За една овца платихме колкото за крава“, каза премиерът. По-късно през деня Борисов мина и през новоизградения музей в Дебелт. ", "date": "2019.05.20", "title": "Борисов: Догодина възстановяваме програмата за саниране (ОБЗОР)"}
{"url": "https://www.monitor.bg:443/bg/a/view/bylgarin-e-tejko-postradal-v-olimp-mashtabna-operacija-po-spasjavaneto-mu-165685", "text": "25-годишният мъж е паднал по скалист път в местността Кофто. Неговият спътник - също българин, незабавно се е обадил за помощ. След мащабна спасителна акция на гръцката спасителна служба сънародникът ни е бил свален от планината жив и е бил откаран в болница в Солун. При падането обаче той е получил черепно-мозъчна травма и други наранявания, които са се оказали несъвместими с живота. Въпреки усилията на лекарите по информация на българския консул в Солун Румен Лозанов младият мъж е починал, съобщи NOVA.    ", "date": "2019.05.20", "title": "25-годишен българин загина в планината Олимп (ОБНОВЕНА)"}
{"url": "https://www.monitor.bg:443/bg/a/view/germanci-zabraviha-novorodenoto-si-bebe-v-taksi-165684", "text": "Родителите на новородено бебе го забравиха в таксито, с което се прибраха у дома от болницата в Хамбург, съобщи ДПА. Бащата бързо се сетил за бебето и затичал след таксито, но не успял да привлече вниманието на шофьора. След това родителите се обадили на фирмата му, но тя не успяла да го локализира. Шофьорът не разбрал, че бебето е останало в автомобила и паркирал в подземен гараж, докато обядва. След това карал няколко километра, за да вземе клиент от летището. Именно новият пътник видял спящото бебе. Шофьорът веднага се свързал с полицията и бебето било предадено на родителите, които го отвели у дома при 1-годишната му сестричка.", "date": "2019.05.20", "title": "Германци забравиха новороденото си бебе  в такси  "}
{"url": "https://www.monitor.bg:443/bg/a/view/kilyryt-ot-kostenec-sekna-ribarite-i-gybarite-165682", "text": "Издирването на убиеца от Костенец доведе до забрана да се ходи за гъби в гората, както и да се лови риба, разказа пред „Монитор“ съсед на потъналия вдън земята Стоян Зайков, който е от квартал „Полето“ на град Костенец. 11 дни след двойната екзекуция полицейската блокада на района продължава, а периметърът на претърсване се разширява и сега основно е в гъстите горски масиви.  На 10 май 38-годишната Милена Шишкова беше открита безжизнена до дома си. Жената е била бивш партньор на Зайков и двамата имат дете. По-късно беше открит убит и съсед на Зайков, който е негов братовчед. Според полицията още не е потвърдена връзка между двете убийства. Стотици полицаи, жандармеристи и дори антитерористи бяха вдигнати накрак и блокираха Костенец и околните села. В издирването се включи и хеликоптер, но без резултат. В момента в Костенец няма никакви служители на МВР по улиците, видя „Монитор“. На всички изходи и входове във всички възможни посоки обаче има и катаджии, които спират абсолютно всички излизащи от района моторни превозни средства и проверяват багажниците. Това се прави денонощно. „До преди няколко дни полицаите и жандармеристите бяха един до друг по улиците, водеха и 7-8 кучета, сега разшириха периметъра и са по баирите. Търсят навсякъде – след като провериха Василиците (селата Горна и Долна Василица – б.р.), проверяват Очушите. То се води едно с. Очуша, но всъщност са 5-6 махали с много малко народ. Навсякъде има горски заслони и изоставени къщи, където можеш да се скриеш и Господ не може да те намери“, разказа пред „Монитор“ съседът на Зайков от квартал „Полето“, който се представи като Стоян. Мъжът сподели още, че идеално място за скриване може да бъде и с. Голак, което се намира на 16 км от Костенец в посока с. Ветрен по черен път. „Голак е голямо село, но в него живят само неколцина души“, каза още мъжът. „Откакто Стоян изчезна, вали, но това не го плаши. ама и да не е валяло, само с един лют пипер да си намаже подметките и кучето е дотам. Губи ориентация. Бил съм граничар и знам как може да не те открият кучета. А Стоян е изпечен бракониер ловджия и познава много добре района, по-добре от горските“, разказа още съседът на издирвания. Той описа Стоян Зайков като човек, който не пие алкохол и не пуши. „Не е кавгаджия. От толкова време го знам, никой не е казал досега да е чул да се карат с жена му или че той я бие или тормози. Тя беше ромка от Момин проход. Имат момче на 14-15 години. По време на убийството то е било в Момин проход, а тя сама вкъщи. Двамата със Стоян живееха в кв. „Полето“, но преди около година се разделили и тя си тръгнала, била е в друга тяхна къща, на около 2 км разстояние. Там е станало престъплението. Родителите на Стоян живеят в съвсем друга къща в Костенец. Имаха бюро за погребални услуги, офисът се намира в центъра на Костенец и предлагат всичко - от организация на погребението до осигуряването на надгробни плочи. Жената беше и фризьорка и си имаше салон до погребалното бюро. Много пъти съм ходил при нея да ме подстриже. Някой бушон му е избил на Стоян, за да направи това“, каза неговият съименник. Първият уикенд след двойното убийство хотелът на Пчелински бани, който обикновено е пълен с почиващи, е бил с много малко посетители. „Страхуваха се хората. Проверките започваха още от отбивката на Мирово. Веднага се усети по хотелите, гостите намаляха“, каза местен жител. „Докато не го хванат, няма да се успокоят хората. А бе лошо стана. Ето, не дават и на реката за риба да се ходи. Знаеш ли го из кое дере може да изскочи? Жандармерията не дава. Има постове из реките. Ако се засечете някъде, ще вдигне и ще ви гръмне и няма да се замисли. Тук минават реките Марица и Очушница. Рибата изчезна, откакто направиха един завод – топят олово. Тръгнах за гъби в района, където живея, в ливадите и ме върна жандармерията, вика – не, не връщай се. разказа още Стоян. Изнасянето на полицията от улиците на населените места обаче, е успокоило хората. Жители на Момин проход разказаха пред „Монитор“, че не се страхуват да се разхождат вечер където пожелаят. Полицейската засада до завода за алкохол между Костенец и с. Пчелин е свалена. Там наблизо в изоставен пчелен кошер бе намерена разглобена пушка и боеприпаси, за която се смята, че е оръжието за извършването на второто убийство.", "date": "2019.05.20", "title": "Килърът от Костенец секна рибарите и гъбарите"}
{"url": "https://www.monitor.bg:443/bg/a/view/dyjd-otloji-macha-na-grisho-v-jeneva-165689", "text": "Мачът между Григор Димитров и аржентинеца Федерико Делбонис беше отложен за вторник. По програмата двамата трябваше да се изправят в понеделник след 19:00 часа, но над Женева заваля дъжд, който тотално обърка плановете на организаторите. Победителят от срещата ще играе във втория кръг срещу унгареца Мартон Фучович, който е номер 4 в схемата, а на старта почива. Припомняме, че Димитров започна участието си в Женева от квалификациите, където записа две победи. Надпреварата е последен шанс за трупане на игрови опит преди старта на „Ролан Гарос“, който е след точно една седмица.", "date": "2019.05.20", "title": "Дъжд отложи мача на Гришо в Женева"}
{"url": "https://www.monitor.bg:443/bg/a/view/boec-a-v-srybskoto-posolstvo-koga-165683", "text": "НПО-то, което обича да се снима с укриващия се зад граница Цветан Василев, тръгна на тур за овации по посолствата. След като опита им да блокират кандидатурата на депутата от ДПС и издател на „Телеграф медиа“ Делян Пеевски за Брюксел претърпя крах, „бойците“ предприеха нова маневра по очерняне на народния представител. За целта обходиха австрийското, британското и италианското посолство у нас, за да се жалят, че не знаят къде живее Пеевски. Ако ви се струва, че последното звучи като приказка на абсурда, ще ви припомним само един факт – целият рев на „бойците“ срещу Пеевски в последните няколко седмици е този: те не могат да намерят народния представител и затова са решили, че го няма. Затова пуснаха жалба до ЦИК, след това до ВАС, а накрая и до Църквата. Абсурдно, нали? Когато ня#КОЙ плаща добре, НПО-то, което откровено демонстрира своята близост с банкера-беглец Цветан Василев, не се свени да разиграва публични циркове. Пък били те и напълно нелогично. Както е в случая с „издирването на Пеевски“. След като няколко пъти (явно по сигнал на подсъдимите олигарси), „БОЕЦ“ заливаха с лъжи срещу Пеевски разследващите органи у нас, сдружението атакува и кандидатурата му за евродепутат. При това с нелепото твърдение, че народният представител не отговарял на изискванията на закона, защото не живеел у нас. Само че, Пеевски не е като подсъдимия олигарх Цветан Василев, който се скри в Белград от родното правосъдие . Депутатът живее в България и бидейки част от българския парламент, очевидно отговаря на всички изисквания на родното законодателство, за да заема този пост. И това е големият страх на олигарсите - че Пеевски може да бъде избран за евродепутат и от трибуната на Брюксел да продължи да разкрива мръсните им схеми за източване на държавата и нейните граждани. Както вече веднъж бе избиран за евродепутат и както във всички последни избори, на който се е явявал Пеевски е печелил доверието на избирателите, за разлика от разни олигархични проектчета като \"Да, България\" и ДСБ, чиито изборни резултати се приравняват на тези на статистическата грешка. А като стана дума за Цветан Василев и моралистите от БОЕЦ – очакваме с нетърпение гражданските блюстители на законността и правдата да отидат и до сръбското посолство. Дали ще се случи това изобщо? Не, че нещо, но за един олигарх, укриващ се в Сърбия, питаме. А отговорът май е пределно ясен...", "date": "2019.05.20", "title": "БОЕЦ, а в сръбското посолство – кога?"}
{"url": "https://www.monitor.bg:443/bg/a/view/evakuiraha-ajfelovata-kula-zaradi-kateresht-se-po-neja-myj-165674", "text": "Айфеловата кула беше евакуирана в понеделник следобед, след като бе забелязан мъж да се катери по нея, предаде АФП, като се позова на компанията, която стопанисва обекта. \"Забелязан е катерач. Започваме стандартната процедура, трябва да спрем този човек и затова евакуираме кулата\", заяви представител на фирмата пред АФП. Все още не е ясно какви са мотивите на катерача. Полицията блокира района на най-известната парижка забележителност.", "date": "2019.05.20", "title": "Евакуираха Айфеловата кула заради катерещ се по нея мъж"}
{"url": "https://www.monitor.bg:443/bg/a/view/prof-hristo-bondjolov-specheli-vtori-mandat-za-rektor-na-vtu-165688", "text": "Филологът проф. Христо Бонджолов спечели втори пореден мандат за ректор на Великотърновския университет „Св. св. Кирил и Методий”. Той успя да пребори двамата си конкуренти още на първия тур с 207 гласа. Втора остана деканът на Педагогическия факултет, проф. Венка Кутева със 71 гласа, а трети остана деканът на факултет Математика и информатика, проф. Мирослав Гълъбов с 45 гласа. Нов председател на Общото събрание пък стана проф. Антоанета Анчева. Поредните избори за ректорско ръководство отново преминаха под знака на скандали и удари под кръста, в които бяха въвлечени и част от студентите. Те дори бяха обвинени, че изпълняват политически поръчки. В отговор младежите излязоха на протест и отрекоха отправеното обвинение в политически пристрастия да е вярно. Новият стар ректор проф. Христо Бонджолов пое преди четири години ВУЗ-а в почти критично състояние с милиони дългове, който успя да разплати и дори университета да излезе на плюс. Предстои през следващите дни ректорът да обяви и екипа, с който ще ръководи. Според някои обаче, встъпването му в длъжност може да бъде осуетеноq ако някой от двамата му победени опоненти реши да обжалва легитимността на изборите за членове на общото събрание", "date": "2019.05.20", "title": "Проф. Христо Бонджолов спечели втори мандат за ректор на ВТУ"}
{"url": "https://www.monitor.bg:443/bg/a/view/dans-shte-proverjava-nedeklarirani-imoti-165673", "text": " В Държавна агенция „Национална сигурност” (ДАНС) се проведе среща под ръководството на главния прокурор Сотир Цацаров с участието на заместник-главния прокурор Иван Гешев, министъра на вътрешните работи Младен Маринов, главния секретар на МВР гл. комисар Ивайло Иванов, директора на ГДБОП-МВР гл. комисар Ивайло Спиридонов, директора на ГДНП-МВР гл. комисар Христо Терзийски, изпълнителния директор на НАП Галя Димитрова, заместник-председателя на КПКОНПИ Антон Славчев, председателя на ДАНС Димитър Георгиев и заместник-председателя на ДАНС Недялко Недялков. Това съобщиха от пресцентъра на ДАНС. Обсъдена бе координацията за изпълнение на разпоредени от главния прокурор на Република България Сотир Цацаров действия за предоставяне на информация за несъответствия с декларирано имотно състояние на лица, заемащи висши публични длъжности. В хода на координацията бе уточнено всяка институция по компетентност да обобщи без забавяне информация, съобразно поставените от главния прокурор изисквания, за систематизиране от ДАНС и предоставяне на Прокуратурата.  ", "date": "2019.05.20", "title": "Среща в ДАНС за искането на главния прокурор за офшорни сметки на лица, заемащи висши постове"}
{"url": "https://www.monitor.bg:443/bg/a/view/burja-i-gradushki-v-polovin-bylgarija-165676", "text": "Мощни бури и градушки удариха половин България. Насажденията в десетки населени места в северозападната и централната част на страната са унищожени. На места ледените късове падаха в продължение на 10-15 минути, съобщи Нова ТВ. Пострадаха села в Плевенско, в които само преди седмица буря отнесе покриви и изкорени дървета. Леден дъжд с размерите на лешник падна в района на Монтана. За момента не е ясно колко и какви щети са нанесени. В Монтана са отчетени най-много валежи от дъжд- 5 л/кв.м., съобщиха от Националния институт по метеорология и хидрология (НИМХ) пред „Фокус“. В централната част на Северна България се образуват редица мощни облаци с градоносни процеси. Във Видин са измерени валежи от дъжд от 2 л/кв.м., на останалите места дъждът е бил под 1 л/кв.м. От НИМХ посочиха, че дъждовният фронт се премества от запад на изток. В следващите часове и до полунощ в Западна и Централна България ще продължи да се развива мощна купесто-дъждовна облачност. Най-активни ще бъдат процесите в централната част на Дунавската равнина. Там на много места ще има валежи, гръмотевични бури и градушки. След полунощ явленията ще затихват.  ", "date": "2019.05.20", "title": "Буря и градушки в половин България "}
{"url": "https://www.monitor.bg:443/bg/a/view/ot-golemi-vei-ta-tokyt-izliza-po-70-st-kvtch-ot-malkite-edva-po-edna-165677", "text": "Заради бездействие на КЕВР и неспазване на законови поправки от 2015 г. на големи ВЕИ-та зелената енергия се изкупува в продължение на повече от 4 години почти по 70 ст. за киловатчас без ДДС, като минимумът, одобрен от регулатора, засега е 13,11 ст., сочат данни на сайта му. Едновременно с това обаче за някои малки - с инсталирана мощност до 200 киловата въпросната субсидирана цена излиза малко над една стотинка (виж снимката). Това информираха от Съюза на европейските на производителите на зелена енергия, които алармираха за фалита на 50 от фотоволтаични централи с мощност до 200 киловата Главната причина за изкупна цена за дребни стотинки, според засегнатите малки производители на зелена енергия, е неспазването на законовите промени от 2015 г., като те се прилагат само за тях, но не и за големите ВЕИ-та, част от които са ползвали субсидии по различни държавни и евросхеми. Според Павлина Трифонова от неправителествената организация параграф 18 от Закона за енергетиката от 2015 г. не трябва да се прилага към проекти по Програма за развитие на селските райони (ПРСР) с подпомагане \"Де минимис\". Оглавяващият щаба на протестиращите Тихомир Тошев и собственик на малка ВЕИ централа обясни, че програмата \"Де минимис\" не се натрупва с изкупната цена на тока. Той уточни, че целта на средствата е разкриване на нови работни места в слабо развитите райони, а не подпомагане на ВЕИ сектора. Той добави, че и двойно финансирана получават големи ВЕИ производители. Справка на сайта на екоминистерството показва, че в една от схемите за подпомагане на такива проекти по механизма „съвместно изпълнение“ е одобрен проект за когенерацията на парното в Бургас, собственост на Христо Ковачки. Токът от там се изкупува по почти 171 лв. за мегаватчас без ДДС (17,1 ст.). Инсталираната мощност на друг проект - ветропаркът „Калиакра“ пък е 35 мегавата, а малките ВЕИ-та, докарани до фалит общо имат само 23 МВт. На част от собствениците на малките солари съдии изпълнители вече им разпродават имуществото, защото не могат да си изплащат кредитите, взети за покупката на панелите. Трифонова и Тошев поясниха още, че КЕВР и министерството на енергетиката повече от четири години не спазват закона и по тази причина 273 фирми от бранша са обречени на фалит, а 1000 работни места вече са загубени. Затова те заплашиха, че след евроизборите ще унищожат публично фотоволтаична централа в Централна България и планират да затварят основните пътища в страната и граници, като ще поканят на събитието и посланици на страните от ЕС. При посещението си вчера в Козлодуй министърът на енергетиката Теменужка Петкова отново повтори, че тези производители и втори път - чрез преференциални цени на електроенергията им. В резултат на това през 2015 г. беше променен Законът за енергетиката, а по темата се произнесъл и Конституционният съд. Относно позоваването на това решение протестиращите посочиха текст от него, в който се казва: „Съдът уточнява, че разпоредбата на § 18, ал. 1 ПЗР ЗИДЗЕ разпростира действието си единствено по отношение на тези производители на електрическа енергия от ВИ, които: първо, произвеждат чрез енергийни обекти, изградени със средства от национална или европейска схема за подпомагане, и второ, по отношение на които заявления за подпомагане са постъпили до влизането в сила на ЗЕВИ (Закона за енергията от възобновяеми източници - б.а.), обнародван в ДВ, бр. 35 от 3.05.2011 г., и в сила от деня на обнародването му“. Протестиращите цитираха и отговор на министерството на енергетиката от 20 март 2019 г., относно схемите за финансиране по ЗЕВИ, в който През февруари 2017 г. от ЕК са поискали от нашата страна да даде информация дали има за неплатежоспособност на бенефициенти по ПРСР и какви действия са предприети за подпомагането им. Късно следобед в понеделник стана известно, че в четвъртък Теменужка Петкова ще се срещне с протестиращите.", "date": "2019.05.20", "title": "От големи ВЕИ-та токът излиза по 70 ст./квтч, от малките - едва по една"}
{"url": "https://www.monitor.bg:443/bg/a/view/berluskoni-si-napazaruva-oshte-dve-prikazni-vili-165658", "text": "Експремиерът на Италия и лидер на десницата в страната Силвио Берлускони се сдоби в навечерието на европейския вот с още две вили. Първата е в перлата на френския Лазурен бряг – курортния град Кан, разгърнатата й площ е 500 квадратни метра, а паркът покрай нея – два декара. Ако се вярва на медиите, Берлускони е платил за новата си придобивка 3,55 млн. евро, но според запознати той е „покрил“ и няколко милиона дълг към банки на предишната собственичка. Втората вила е на о. Сардиния и е съседна на световноизвестното с името „Чертоза“ имение на експремера. Предишната й собственичка е първата в Италия издателка на порнографска периодика Аделина Татило, която натрупва през седемдесетте и осемдесетте години на миналия век милиарди лирети от продажбата на популярните и днес списания „Плеймен“ и „Ле оре“. Въпросната вила е с разгърната площ към 400 квадрата, градината й е доста скромна, а цената - малко над 2,5 млн. евро. Според запознати 82-годишният Силвио, който според мнозина наблюдатели със сигурност ще стане в неделя евродепутат, е придобил имота просто, за да разшири „Чертоза“ колкото се може повече.", "date": "2019.05.20", "title": "Берлускони си напазарува още две приказни  вили"}
{"url": "https://www.monitor.bg:443/bg/a/view/poljakinja-rodi-shest-bliznacheta-165680", "text": "Жена от Краков роди шест близначета в университетската болница, съобщи ТАСС. Майката се чувства нормално. Бебетата тежат по около 1 кг. Всички са настанени в кувьози. Това е първият случай на раждане на шест деца едновременно в Полша, каза представителката на болницата Мария Влодковска.", "date": "2019.05.20", "title": "Полякиня роди шест близначета"}
{"url": "https://www.monitor.bg:443/bg/a/view/spasiha-sryndache-ot-vodite-na-dunav-165675", "text": "Спасиха сръндаче, което близо денонощие се е опитвало да излезе от водите на Дунав край Русе. То е попаднало в лимана на Пристанище Запад, където стените са бетонирани, и за животинчето не е било възможно да се измъкне от водния капан. Бедстващото сръндаче е забелязано от служители на корабостроителницата, която е наблизо, в неделя привечер. В 5 часа сутринта в понеделник то още е било във водата и се е мъчело да се спаси. Тогава хората направили снимка и я изпратили на Сдружението за защита правата на животните. От там подали сигнал на тел. 112. В продължение на часове природозащитниците търсеха организация, която да се ангажира с ваденето на сръндачето. Следобед с лодка на ИАРА служител на Държавното ловно стопанство „Дунав“ е извадил уплашеното животно. „Сръндачето е било на около година. Преценено е, че състоянието му позволява да бъде пуснато сред природата“, каза директорът на ловното стопанство Йордан Саралиев. Животинчето е пуснато от спасителите си  в района след остров Люляка.", "date": "2019.05.20", "title": "Спасиха сръндаче от водите на Дунав"}
{"url": "https://www.monitor.bg:443/bg/a/view/filmyt-8-minuti-i-19-sekundi-favorit-na-publikata-v-makedonija-165667", "text": "Българският филм омнибус „8 минути и 19 секунди“ спечели наградата на публиката за най-добър игрален филм на 9-ото издание на Фестивала на философските филми (Philosophical Film Festival) в Македония. Творбата по разкази на Георги Господинов и с режисьори на отделните новели Кристина Грозева, Петър Вълчанов, Теодор Ушев, Надежда Косева, Любомир Младенов и Владимир Люцканов ще бъде излъчена за пръв път на тв екран от БНТ1 в събота, 25 май, от 20.45 ч. Журито в Македония пък определи за най-добър филм турския „Крадци на гълъби“ на режисьора Осман Наил Доган.  ", "date": "2019.05.20", "title": "Филмът „8 минути и 19 секунди“ фаворит на публиката в Македония"}
{"url": "https://www.monitor.bg:443/bg/a/view/sedmica-vakancija-za-uchenicite-165679", "text": "Учениците ще се радват на цяла седмица ваканция заради обявените неучебни дни по време на матурите, деня на славянската писменост и евроизборите. Държавният зрелостен изпит по български език и литература се провежда днес, а четвъртък (23 май) пък е втората задължителна матура по предмет по избор. По традиция и в двата дни учениците от 1-и до 11-и клас нямат занятия. Въпреки че 22 май е официално учебен ден, една част от училищата са решили той да бъде само присъствен и да имат спортен празник. Родителите на школата, в които ще се провеждат часове, пък могат да напишат бележка до класния ръководител или директора, за да се съберат само дотук три почивни дни. След матурите пък е 24 май - деня на славянската писменост. За празника учениците ще се съберат в дворовете на училищата, но няма да имат занятия. Следват събота и неделя и така за учениците се събират още три дни без да отворят учебниците. Понеделник (27 май) пък е обявен за неучебен ден със заповед на просветния министър заради предстоящите евроизбори на 26-и. Това обаче няма да доведе до допълнителна учебна събота. Според заповедта учебното съдържание трябва да бъде преструктурирано от учителите, за да могат да вземат предвидения материал до края на година. Така учениците ще трябва да се явят обратно в класните стаи чак на 28-и май. За малчуганите от първи до четвърти клас пък това е и последната учебна седмица, тъй като приключват година на 31 май.", "date": "2019.05.20", "title": "Седмица ваканция  за учениците"}
{"url": "https://www.monitor.bg:443/bg/a/view/nova-porcija-dojche-luge-sreshtu-peevski-165660", "text": "Приласканото от Прокопиевата медийна машина българоезична секция на „Дойче веле“ не е особено популярна сред читателите у нас. Но е важна брънка във Фабриката за фалшиви новини, защото постоянно бълва инсинуации, внушения и провокации. Фактите, разбира се, са без значение. Пример за това е дръзновеният коментар „Борисов може и да знае нещо. Но може и да блъфира“, уж посветен на опасенията на премиера от „нов Костинброд“ преди евровота. Тези опасения бяха изказани пред симпатизанти на ГЕРБ в „Арена Армеец“. Събитие, с което депутатът и издател на „Телеграф медиа“ Делян Пеевски няма нищо общо. Нито по партийна, нито по професионална, нито по лична линия. Името на Пеевски обаче ненадейно „изплува“ в материала, като лимонче в чашата с шнапс пред някой позамаян писач на глупотевини. Според авторката на клеветничесткия материал Емилия Милчева, поръчител на т.нар. „Костинбродска афера“ от 2013 г. бил... именно Делян Пеевски. Милчева не се позовава на факти, а на неназовани „достойни прокурори“, които самата тя е облякла витиевато в кавички, та да се чудиш цитира ли, иронизира ли. Стилът тук е: „Една жена каза“. „Глашатаите на истината“ не могат да бъдат разглеждани като алтернатива - именно това бе основният урок от аферата „Костинброд“ и последвалите политически действия, сред които назначаването на Пеевски за шеф на ДАНС“, дълбокомъдро пише Милчева. Според която Пеевски хем инициирал „Костинбродската афера“ (против Борисов), хем партнирал в третия кабинет „Борисов“ с някакви свои кадри, хем един вид бил ортак с опозиционната БСП, която пък давала вид, че „къса с пеевщината“, но това не било сигурно. Ако нищо не разбрахте – проблемът не е във вашия телевизор. Това е просто поредната доза внушения, лъжи и клевети, в които единствената щипка истина е, че Делян Пеевски за кратко оглави ДАНС, преди да се оттегли достойно и по своя воля. Това е „анализът“ на Емилия Милчева. Да се чудиш „Дойче веле“ ли четеш, или Дойче люге*. И ако за един журналист съдим по публикациите му, то г-жа Емилия е защитник на гейове и лесбийки, на нелегалните мигранти, на най-маргинализираната част от ромските общности, на Хелзинкския комитет. Приятели са й Люба Кулезич и любимият рисувач на олигархията Христо Комарницки. А отявлените врагове на Милчева (пак според публикациите й) са 90% от българите, които са против Истанбулската конвенция, враг е всяка проява на патриотично чувство, враг е Българската православна църква, враг е и... Делян Пеевски. Както се пее в една хубава песен, no need to argue anymore.", "date": "2019.05.20", "title": "Нова порция „Дойче люге“ срещу Пеевски*"}
{"url": "https://www.monitor.bg:443/bg/a/view/treniorite-ochakvat-tejki-machove-ot-ligata-v-ruse-165662", "text": "Треньорите на женските волейболни отбори на България, Япония, САЩ и Белгия очакват тежки мачове в първия кръг от Лигата на нациите в русенската зала \"Арена Монбат\". Това обявиха единодушно Иван Петков, Куми Накада, Карч Кирали и Герт Ван де Брьок на пресконференцията преди турнира, който е от 21 до 23 май. Интересът естествено беше насочен към първия двубой на българките с тима на Япония, който е утре от 20.30 ч. \"Надявам се утре да бъдем една идея по-добри от японките, за да можем да победим, коментира селекционерът на националките ни Иван Петков. - Надявам се залата да е пълна и публиката да ни подкрепя, а ние ще дадем всичко от себе си, за да не я разочароваме. Няма причина срещу някои от отборите да ни бъде лесно. С нагласата сме, че няма да има лесни мачове.\" \"Основната задача е да се подготвим добре за този мач и да направим качествен двубой, така че да защитим името на японската школа, каза пък наставничката на японките Куми Накада. - Остава една година до олимпиадата в Токио и предполагам, че целта на всеки отбор е участието там. Нашата задача е също да бъдем готови за там, а част от подготовката е участието в Лигата на нациите. Иска ми се да сме готови на 100% и максимално добре подготвени за участие.\" Треньорите благодариха на домакините от Русе за гостоприемството и условията, които са им предоставени. \"Благодаря на организаторите за страхотния хотел, в който сме настанени, и за невероятната зала, каза селекционерът на САЩ Карч Кирали, обявен от FIVB за волейболист №1 на ХХ век, носител на 3 олимпийски титли (1984 и 1988 г. на волейбол и 1996-а на плажен волейбол). - Очаквам сериозни трудности във всяка една среща. В Лигата са най-добрите 16 тима в света и това я прави топ събитие във волейбола.\" \"Ние имаме две основни цели - добро представяне в Лигата на нациите, като целта е да останем в нея, и добро представяне на европейското първенство, обобщи Ван де Брьок, чийто тим играе утре със САЩ от 17.00 ч. - Това са две амбициозни цели, към които сме насочили вниманието си през тази година. Затова ще дадем всичко от себе си.\" Другите мачове на българките са на 22 май срещу Белгия и на 23-и срещу САЩ пак от 20,30 ч. САЩ са и основни техни конкурентки за олимпийска квота и домакини на квалификацията от 2 до 4 август, където играят още тимовете на Аржентина и Казахстан.", "date": "2019.05.20", "title": "Треньорите очакват тежки мачове от Лигата в Русе"}
{"url": "https://www.monitor.bg:443/bg/a/view/dylgata-vecher-na-cyrkvite-za-pyrvi-pyt-u-nas-165663", "text": "За първи път у нас във Варна ще се проведе „Дългата вечер на църквите“. Културните събития са на 22 май, сряда в Католическата и Методистката църкви в центъра на града с вход свободен, съобщиха организаторите отец Вуйчик и пастор Топалски. Идеята е продължение на Европейската дълга нощ на църквите, която се провежда за първи път във Франкфурт и Хановер през 2003 година. Организаторите дават възможност храмовете да се отворят не само за религиозни, но и за чисто светски културни събития в рамките на една дълга вечер. Още на следващата година тази идея е приветствана и разпространена не само в цяла Германия, но и в Австрия. Сега, 16 години по-късно, „Дългата нощ“ е традиция, която е популярна почти във всички европейски страни. Всеки храм има своя програма, съставена от музикални и театрални изпълнения, литературни четения и беседи. Така културата намира място в едно ново пространство и посетителите получават наслада от докосването до различните културни прояви, както и от потапянето в нощната магия на вярата, обясняват организаторите на събитията. Във Варна в Католическата църква „Непорочно зачатие на Дева Мария“  на ул. „Преслав“ 41 вечерта започва от 17,30 часа с изявите на Театралната музикална школа „Отражение“ с рък. Александър Павлов и Виолина Трайкова, от 18,50 часа са изпълненията на Мария Славова-орган, а от 19,30 часа приятелите на поезията ще имат среща с Георги Венин и Марияна Хруза. От 20 часа са изявите на Детска вокална студия „Да“, а 45 минути по-късно ще звучи Камерна музика. В зала „Бах“ на Евангелската методистка епископална църква на ул. „Опълченска“ 2 от 17,30 часа гостуват две деца от класа по пиано на Боряна Шопова от Общинския детски комплекс-Варна (Симона Симеонова- IV клас и Галя Новак-VI клас). От 18 часа ще звучат изпълнения на детски хор „Добри Христов“ при ОДК-Варна с диригент Галина Станишева, а от 18,30 часа са изявите на Ивета Тодорова от вокален ансамбъл „Сребърни звънчета“ с рък. Юлия Недева. От 19 часа програмата предвижда изпълнения на Детско вокално студио „Медени звънчета“ с рък. Петя Драгнева, от 19,30 ч. - на Детска фолклорна студия „Неранза“ при НЧ „Елин Пелин“ с рък. Кичка Христова, от 20,30 ч. е срещата с поезията на Марияна Хруза и Георги Венин, а вечерта ще завърши с певицата Елиз Нигохозова. ", "date": "2019.05.20", "title": "Дългатa вечер на църквите - за първи път у нас "}
{"url": "https://www.monitor.bg:443/bg/a/view/bojko-borisov-otkri-novo-hale-na-zavod-v-pazardjik-165661", "text": "Дълги години се говореше за ниска квалификация, а сега не само заводите не си отиват, а все нови и нови откриваме, заяви в Пазарджик премиерът Бойко Борисов и даде пример с предприятия в Кърджали, Русе, Шумен. Борисов откри 13000 кв. м нови производствени халета на завод “Костал“-предприятие за производство на компоненти за автомобилната индустрия. Той благодари на работниците, защото с техния труд много неща се направиха за Пазарджик. С разширението на производството заявката на компанията е до края на годината да назначи 1000 нови служители. В момента машиностроенето прави от 25 до 30% от брутния вътрешен продукт, подчерта министър-председателят. Той обходи завода и се запозна с работата на специалистите в него. „Работниците започват с 1100 лв. заплата и ваучери за храна, но да ги вдигате още“, коментира той и допълни, че в „Костал“ се произвежда качествена продукция за“ БМВ“ и „Мерцедес“. По време на управлението на опозицията помните как се приватизираха заводите, нали?, отговори Борисов на журналистически въпрос. Виждаме резултатите от тази българска мечта за индустрия на бъдещето, каза и президентът /2011-2017/ Росен Плевнелиев. Той припомни, че през 2012 г. бе създаден автомобилният клъстер и тогава в автомобилната индустрия имаше 20 фирми, а сега са 250. След това премиерът и кметът на Пазарджик Тодор Попов потеглиха към околовръстното шосе, като Борисов сам караше служебния си автомобил. Кметът Попов обясни, че проектът за околовръстното ще бъде готов до лятото и се похвали, че другата седмица ще прави първа копка за реновирането с държавни пари на стадион“ Г. Бенковски“ в града. Околовръстният път на Пазарджик-от Затвора към изхода на Пловдив е изграден през 70-те и е ремонтиран само частично. Вследствие дългогодишната експлоатация на пътя, асфалтовата настилка е силно напукана. Предвижда се и проект за изцяло ново трасе на околовръстния път на Пазарджик, което да изведе напълно тежкия трафик от урбанизираните територии. Вицепремиерът Томислав Дончев коментира темата за санирането, че нещата ще продължат по друг начин, тъй като държавата събира пари от данъците на всички, а се ремонтират апартаментите и блоковете на малцина. „Всички училища и детски градини са санирани. От догодина се възстановява програмата за саниране“, подчерта Борисов. От догодина ще бъде възстановена Националната програма за саниране, обеща днес в Пазарджик премиерът Борисов след като кметът Тодор Попов му връчи папки със 7000 подписа на граждани, искащи това. От думите му обаче стана ясно, че тепърва се уточнявал моделът, по който тя ще работи занапред.", "date": "2019.05.20", "title": "Бойко Борисов откри ново хале на завод в Пазарджик "}
{"url": "https://www.monitor.bg:443/bg/a/view/smyrt-shokira-levski-predi-vechnoto-derbi-165664", "text": "Трагична новина шокира всички в „Левски“ преди вечното дерби с ЦСКА. Мач номер 1 в българския футбол е утре от 18 часа на Националния стадион и на практика може да реши битката за титлата в Първа лига. Два кръга преди края разликата между „Лудогорец“, който по същото време гостува на „Ботев“ (Пд), и ЦСКА е само една точка. Рефер на сблъсъка е Драгомир Драганов, а „Диема Спорт“ ще предава пряко случващото се на „Васил Левски“. Официалната пресконференция на „Левски“ преди дербито започна със сълзи в очите на временния треньор Георги Тодоров. Спецът не сдържа емоциите си и разкри, че в тима му има смъртен случай – бащата на защитника Деян Иванов е починал внезапно само на 48 години и всички в клуба са шокирани. „Не съм в настроение да говоря, не ми е комфортно заради трагичния случай, заяви Тодоров. - Но това е един повод да играем за Деян и дано да спечелим, за да направим болката му поне малко по-лека“. Все още не е ясно дали бранителят ще успее да играе срещу ЦСКА, но Тодоров се закани „Левски“ да сложи край на шампионските амбиции на „армейците“. „От доста време Станислав Костов играе на инжекции, няма как да изкара 90 минути на терена, продължи Георги Тодоров. - Тези мачове се печелят най-вече с характер. Противникът е добър – факт е, че са пред нас и се борят за първото място. Уважение към ЦСКА, но ние трябва да играем добре и да търсим победата. Ако победим, ще има някакви надежди за второто място. В нашето първенство трудно стават изненади, но ще имаме три-четири дни надежда. Ще се радвам, ако откажем ЦСКА от титлата. В лагера на ЦСКА пък е наложено пълно медийно ембарго за треньори и футболисти, като целта е отборът да не се разсейва преди заключителните двубои в шампионата. Големият въпрос при „червените“ е състоянието на капитана Николай Бодуров. Той е изразил готовност да играе на обезболяващи инжекции заради травмата в кръста, но не е тренирал от 2 седмици и е малко вероятно да се появи на терена. Победа в дербито ще подпечата участието на ЦСКА в предварителните кръгове на Лига Европа, като ще съхрани интригата за титлата до самия край на сезона в Първа лига.", "date": "2019.05.20", "title": "Смърт шокира „Левски“ преди вечното дерби"}
{"url": "https://www.monitor.bg:443/bg/a/view/aktioryt-georgi-stajkov-v-bolnica-s-ishemichna-ataka-165666", "text": "Известният актьор Георги Стайков („Вчера“, „Под прикритие“, „Къде е Маги“) е бил приет в тежко състояние в бургаска болница. Кризата го сполетяла преди няколко дни по време на гостуване в морския град. Актьорът е бил приет в МБАЛ „Бургасмед“ със съмнения за мозъчен инсулт. Изследванията обаче отхвърлили тези предположения и от болницата съобщиха, че състоянието на Стайков вече е стабилно и скоро ще бъде изписан. Той е останал 5 дни в отделението на легло с координационни нарушения. През това време е преминал всички възможни функционални, образни и клинично-лабораторни изследвания. Д-р Павлинка Хубанова, началник отделение по нервни болести, обясни, че се касае за транзиторна исхемична атака.", "date": "2019.05.20", "title": "Актьорът Георги Стайков в болница с исхемична атака"}
{"url": "https://www.monitor.bg:443/bg/a/view/glasyt-na-bylgarija-vyzstanovjava-studentskija-dom-165671", "text": "Приходите от гласуването със SMS-и по време на живите концерти на „Гласът на България“ ще отидат за добра кауза - възстановяването на опожарените сцени на „Националния студентски дом”. „Сградата е преминала през различни перипетии. Там се състоя първият концерт на ФСБ преди много години – тогава за първи излязох на сцена с тази група“, сподели Иван Лечев в „Тази сутрин“. В края на най-напрегнатия етап в музикалната надпревара,четиримата треньори ще влязат в битка с по трима участници, които ще се състезават за зрителския вот, титлата „Глас на България“ и наградата от 50 000 лева. Първият четвъртфинал в шоуто ще се състои по изключение в събота - на 25 май, , а полуфиналът и финалът ще са съответно на 2 и 9 юни по bTV. Припомняме, че снощи стана ясно  .", "date": "2019.05.20", "title": "\"Гласът на България“ възстановява Студентския дом"}
{"url": "https://www.monitor.bg:443/bg/a/view/tegljat-maturata-po-bel-v-5-15-ch-utre-165668", "text": "Изпитният вариант за матурата по български език и литература ще бъде генериран утре в 5.15 ч. в Министерството на образованието и наука. Държавният зрелостен изпит започва в 8.00 ч. и ще се проведе в 4143 зали в 677 училища. За нормалното протичане на матурата ще се грижат 10 500 квестори. За да бъдат допуснати в школата, учениците трябва да носят лична карта и служебна бележка. Матурата по български език се състои от 3 модула - първият и вторият са по 60 минути, а третият - 120. Авторът и произведението за 41-ви въпрос ще бъдат обявени, след като приключи изпитът, а темата - след приключването и на изпита за децата със специални образователни потребности. След 16.00 часа на сайта на министерството ще бъдат публикувани изпитните варианти и ключ с верните отговори за изпита.", "date": "2019.05.20", "title": "Теглят матурата по БЕЛ в 5,15 ч. утре "}
{"url": "https://www.monitor.bg:443/bg/a/view/avtoprevozvachi-chastnici-skochiha-na-dyrjavnite-mini-165634", "text": "Отстранени от участие в обществена поръчка автопревозвачи обвиниха държавното „Мини Марица изток“, че е нагласило условията, за да бъдат спечелени за следващите 3 години 30 млн лв с ДДС  от конкретна фирма. Според превозвачите за пръв път синдикатите в държавното дружество не проявили интерес към състоянието на техниката, с която ще бъдат возени миньорите; спечелилата фирма не разполага със свои коли; нямала авторемонтна работилница и ползвали чужди лицензи за дейността си. Юристите на отстранените компании вече са депозирали жалба до ВКС във връзка с отхвърлените от КЗК техни претенции. Неофициално стана ясно, че обществената поръчка е била спечелена от пловдивско сдружение, зад която стоял старозагорски превозвач. В официално съобщение до медиите от „Мини Марица изток“ ЕАД Раднево заявиха: С две свои решения Комисията за защита на конкуренцията отхвърля жалбите на ДЗЗД „Превози Фаворит – 2014“-Стара Загора и ДЗЗД „Марица Транс – 2014- Гълъбово, относно проведена процедура за възлагане на обществена поръчка за превоз на работещите в мините. В момента същите тези фирми изпълняват сключени с дружеството договори от предишна процедура и изпълняват превози вече повече от 6 години. “От там напомнят, че в законоустановения срок всеки участник е имал право да направи възражение срещу решението за откриване на процедурата. Такива жалби срещу документацията или обявлението по поръчката не са постъпвали. „Предварително обявените условия са до голяма степен сходни с критериите, поставени в процедура с референтен № 52/2013., по която  двете фирми са определени за изпълнители и имат сключени действащи договори. „Мини Марица-изток“ ЕАД коректно изпълнява договорите, сключени в предишната процедура със същите фирми.“, се казва още в съобщението.  ", "date": "2019.05.20", "title": "Частни автопревозвачи скочиха на държавните мини"}
{"url": "https://www.monitor.bg:443/bg/a/view/svetlin-rusev-godina-po-kysno-165669", "text": "Ретроспективна изложба на големия български художник Светлин Русев (1933-2018) се открива на 22 май (сряда) от 17 ч. в столичната галерия „Арте“ на ул. „Бузлуджа“ 31. Сбирката, която ще може да бъде разгледана до 8 юни, представя 20 произведения на Маестрото – маслена живопис, акварели и рисунки, обхващащи голям период от неговото творчество: най-ранните са от 60-те години на миналия век, а последната датира от 2012-а. Всички картини са предоставени за събитието от частни колекционери на художника и изключително рядко биха могли да бъдат видени от широката публика. Така например централната работа в експозицията – (тема, която болезнено го вълнува) никога не е била показвана в столицата. Тя е създадена за забележителната изложба в Кюстендил отпреди 7 години, посветена на Владимир Димитров-Майстора, и е специфичният отговор на Светлин Русев на типичните за класика платна с момичета с плодове и сред овощни дръвчета. Друг акцент е голямоформатният пейзаж, който е намерил място и върху плаката за проявата, в характерния стил на Светлин от 70-те, както и по-ранният пейзаж от Арбанаси от 1958 г., познат от документалния филм на Атанас Киряков „Усещане за вечност“ . Изключителен интерес в експозицията „Срещи със Светлин“ представлява и автопортрет, направен, когато художникът е бил едва на 27 години. „През годините имахме честта да организираме изключителни негови изложби – за нас това беше щастливо докосване до професионализма и най-високите стандарти в изкуството. Днес, когато той не е до нас, е трудно и отговорно да представяме творчеството му, но го правим с респект към паметта на човека и художника Светлин Русев. Ученици и приятели, колекционери и съмишленици – всички ние съхраняваме спомена за будната му личност. Колкото отричан, толкова и обичан, негова кауза бе духовното и проявлението на духа в изкуството. Работоспособността му беше заразителна, а думите му се диктуваха от просветителска страст“, казва галеристът на „Арте“ Гергана Димитрова. На 26 май се навършва една година от кончината на Маестрото. „Ще сбъркам, ако кажа, че срещите със Светлин са останали само в спомените ни. и че тези процеси протичат извън времето и пространството, каквито ние ги познаваме, че изкуството е същинското спасение за тези, които виждат и чувстват със сърцето си“, припомня Гергана Димитрова. Срещата с творчеството на художника тук и сега е именно, за да докаже това. Защото всеки преживява по свой начин както личността на Светлин Русев, така и произведенията му, и вижданията му за изкуството, които едва ли са оставили някого равнодушен. „Иска ми се да вярвам, че не сме изгубили памет за своите Учители. Иска ми се да вярвам, че нощта отминава... И когато всичко е потънало в мрак, когато не остана неоплют и неотречен, когато не остана спестена болка, когато уморени и изтощени, изгубили Път и Вяра, когато и последната надежда ни напусне – отново се завръщат Учителите при побелелите деца, които са си играли на възрастни, без да разбират правилата на живота“, казваше Светлин Русев за една от най-впечатляващите свои изложби – „Моление за чашата“ в Националната галерия за чуждестранно изкуство през 2008 г., за 75-ия му рожден ден. Струва си да си припомним тези думи на Маестрото в навечерието на най-светлия и духовен български празник, 24 май. Настоящата експозиция, макар да има ретроспективен характер, не претендира за цялостно представяне на огромното творчество на Светлин Русев, чиито граници многократно надхвърлят пространството на галерия „Арте“. В колекциите, от които са предоставени, рефлектират личните съприкосновения и емоционалните връзки между художника и неговите ценители.", "date": "2019.05.20", "title": "Светлин Русев година по-късно  "}
{"url": "https://www.monitor.bg:443/bg/a/view/kat-globjava-s-25-poveche-shofiori-temata-165678", "text": "КАТ е съставил с 25 процента повече глоби за изминалата отчетна година в сравнение с предходната. Това показват данни на „Пътна полиция“, предоставени специално за „Монитор“. Само за цялата 2018-а година санкциите, които служителите на МВР на пътя са съставили, са били 1 109 375 електронни фишове и 271 961 акта за установени административни нарушения, сочи справката. Това прави близо 1,5 млн. нарушения за година.  В сравнение със същия период на 2017-а са издадени 325 282 повече фишове и електронни фишове и 4308 повече актове. Сметката показва, че това са с 25 процента установени повече нарушители. Сумата, която е прибрана, обаче не е ясна, тъй като санкциите се дават за събиране към НАП. Наскоро дори беше отправено предложение това да се прави и от частните съдебни изпълнители. Такова обаче все още не е прието.  За момента се знае, че С тази мярка държавата ще се опита да повиши събирането на глобите от актове и електронни фишове, които са под 30 процента според неофициални данни. Новите предложения са ако глобата е платена до 14 дни, нарушителите да ползват отстъпка от 50%. След този срок, но до 30 дни от съставянето на акта, да се плаща целият размер. А ако не се плати до месец, глобата да скача двойно. Това предвиждат новите предложения за промени в Закона за движение по пътищата, които предстоят да се гласуват. Идеята е И така да се счита за връчена. От тази дата ще текат и сроковете, определени от закона. Ако не се плати, задължението е предвидено да бъде изпращано в Агенцията по приходите - НАП. Там ще се образува изпълнително дело, което ще завиши значително сумата. Въпросът е как и кой ще смогне да търси и намира длъжниците. Според частните съдебни изпълнители Приходната агенция няма да смогва и именно заради това предлагат те да събират задълженията. Всеки трети шофьор пък, нарушил правилата, не плаща глобите си. Това показват официалните данни на „Пътна полиция“. От средно 180 млн. лв. санкции за нарушения годишно държавата успява да събере не повече от 90 млн. лв. Сега са решени да затегнат контрола, съобщиха пък от Нова телевизия. Често обаче честитките не достигат до нарушителите. И престояват с месеци и години. Докато не се наложи да вадиш нови документи или не те спрат на пътя полицаи, оборудвани със специални таблети. Често обаче се случва техниката да не е изправна, показа проверка на „Монитор“. Дори принтерите, които трябва да разпечатват наказателните постановления, често са неизправни.", "date": "2019.05.20", "title": " КАТ глобява с 25%  повече шофьори (TEMATA)"}
