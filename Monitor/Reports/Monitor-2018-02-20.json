{"url": "http://www.monitor.bg/a/view/12819-%D0%93%D0%95%D0%A0%D0%91-%D1%89%D0%B5-%D0%B8%D0%B7%D1%81%D0%BB%D1%83%D1%88%D0%B2%D0%B0-%D0%9F%D0%BB%D0%BE%D1%87%D0%B5%D0%B2-%D0%B3%D0%BB%D0%B5%D0%B4%D0%B0%D1%82-%D1%83%D1%82%D1%80%D0%B5-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%96%D0%B0%D0%B1%D0%BB%D1%8F%D0%BD%D0%BE%D0%B2/", "text": "\n                    Следващия вторник парламентарната група на ГЕРБ ще покани шефа на НЗОК проф. Камен Плочев, за да бъде изслушан. Това заяви шефът на ПГ на ГЕРБ Цветан Цветанов след заседанието на групата, на което присъствал и здравния министър Кирил Ананиев.Той припомни, че Плочев утре ще бъде препитван и в здравна комисия в парламента.Цветанов обясни, че има разминаване в съдържанието на писмата на Плочев. В това до Кирил Ананиев се говори за неразплатени 18 млн. лева за българи, лекувани в чужбина. В писмото до НС обаче се говори за актуализация на бюджета и за суми над 140 млн. лв. По думите на Цветанов обаче не е от компетентността на парламента да правим такава.Той определи проблема като чисто административен и даде да се разбере, че ще изчакват първо какво ще предприеме Надзорния съвет на НЗОК. Депутатите от ГЕРБ не са тези, които трябва да искат оставки, ще се вслушаме и в мнението на Надзорния съвет и шефа му - зам.-министър Жени Начева, допълни Цветанов. Но предупреди, че работата на проф. Плочев и НЗОК е под постоянно наблюдение от страна на парламента. \"Не оспорваме професионалните му качества, а административните проблеми, които са възникнали от неговото действие\", уточни Цветанов. По думите му един финансов въпрос се използва политически.В сряда като първа точка в дневния ред на НС ще бъде оставката на социалиста Валери Жаблянов. Депутатите от ГЕРБ и „Обединени патриоти“ са събрали нужните подписи и искането им вече е внесено в парламента. ГЕРБ и \"Обединени патриоти\" са единодушни, че няма как парламентарното мнозинство да се одобри подобно поведение, заяви Цветанов.Сред мотивите са \"недопустимото му твърдение, че Народният съд е бил необходимо и неизбежно правосъдие\", неуважителното му отношение към жертвите на комунистическия режим при отдаването на почит към тях в парламента на 1 февруари. „Не укоряваме личното мнение на депутатите, но за представител а ръководството подобно поведение е недопустимо“, каза Цветанов и припомни, че Жаблянов бил един от най-яростните противници на договора с Македония.Попитан за коментар за намерението на депутата от БСП Елена Йончева да го съди за клевета заради изказването му, че е участвала в източването на КТБ, Цветанов заяви, че няма да отговаря на „заядливия тон“. \n\n\n                    ", "date": "2018.02.20", "title": "ГЕРБ ще изслушва Плочев, гледат утре оставката на Жаблянов"}
{"url": "http://www.monitor.bg/a/view/87432-%D0%94%D0%BE-%D0%BA%D1%80%D0%B0%D1%8F-%D0%BD%D0%B0-%D0%BC%D0%B0%D1%80%D1%82-%D0%B2%D0%BD%D0%B0%D1%81%D1%8F%D1%82-%D0%BF%D1%80%D0%BE%D0%B5%D0%BA%D1%82%D0%B8%D1%82%D0%B5-%D0%B7%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-%D0%B8-%D0%B1%D1%80%D0%BE%D0%BD%D0%B8%D1%80%D0%B0%D0%BD%D0%B8%D1%82%D0%B5-%D0%BC%D0%B0%D1%88%D0%B8%D0%BD%D0%B8/", "text": "Каракачанов: Модернизацията на армията не е прекратена\n                    Проектите за модернизация на сухопътните войски и за авиацията ще бъдат внесени за разглеждане в Министерски съвет до края на март. Това стана ясно от думите на военния министър Красимир Каракачанов.\n\nСтава дума за проектите за изтребителите и бронираните машини, като министърът обясни, че ще има промяна в условията за самолетите и като задължително условие няма да присъства това да са нови. Според Каракачанов така ще се получат повече оферти, от които да се избере най-добрата.\n\nТой добави, че по проекта за бронираните машини е нужно одобрението на кабинета, а след това парламентът трябва да гласува необходимите средства. „Над изпълнителната власт стои българският парламент. Когато той вземе решение, ние сме длъжни да го изпълним, без значение дали ни харесва, или не“, уточни военният министър.\n\nКаракачанов е категоричен, че модернизацията на армията не е прекратена. „Към двата проекта, които заварихме - за флота и авиацията, към тях беше прибавен и проектът за модернизация на сухопътните войски. Изненадан съм от думите на президента Радев за състоянието на отбраната“, каза още той и допълни - \"Бързата кучка, слепи ги ражда\".\n\nСпоред Каракачанов трябва да се търси най-доброто съотношение между цена и качество.\n\nПо думите му за първи път от 10 години са били увеличени и заплатите в армията, а ремонтните заводи на МО излизали на печалба. „Къде е проблемът? Нещата не могат да се случат за 2-3 месеца, 27 години нещата са били конюнктурни. Става въпрос за над 3,5 млрд. лева. Нямам правото да ги хвърля набързо и да отбия номера, да отчетем в следващия доклад, че сме похарчили едни пари за модернизация. Защото досега са похарчени стотици милиони евро за бойна техника, която стои на земята и ние не я ползваме“, каза министърът.\n\nОтносно покупката на нови кораби, той обясни, че с предвидените около 700 млн. лв. ямало как да се купят два плавателни съда с нужното въоръжение. Според Каракачанов парите трябва да бъдат дадени за модернизация на съществуващите фрегати. По думите му обаче трябвало да се поискат и оферти за корабите от производителите, защото последните разчети са още от 2015 година. Проектът за корабите се провали, след като избраната фирма се отказа.\n\nКаракачанов коментира и идеята за въвеждането на доброволна военна служба, като уточни, че тя може да бъде между 6 и 12 месеца. Според него въпросът се обсъжда в момента на ниво министерство, но добави, че подобна практика има в редица европейски държави.\n\nВ коалицията “Обединени патриоти” имало “недоразумения и разминавания”, но не и проблеми., така пък коментира Каракачанов публичните престрелки през медиите между него и вицепремиера и лидер на НФСБ Валери Симеонов. Само преди дни последният заяви, че заради натрупано напрежение между двете партии може да не се явят отново на избори заедно.  \n                    ", "date": "2018.02.20", "title": "До края на март внасят проектите за самолетите и бронираните машини"}
{"url": "http://www.monitor.bg/a/view/40624-%D0%91%D0%B8%D0%B2%D1%88%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%81%D0%BF%D0%B5%D1%88%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B7%D0%B0-%D0%B4%D0%B0-%D0%BF%D1%80%D0%BE%D1%85%D0%BE%D0%B4%D0%B8/", "text": "\n                    Бивша учителка и библиотекарка, в момента безработна, от пазарджишкото село Синитево, се нуждае от спешна операция, за да може да ходи. Това сподели самата тя пред „Телеграф“/“Монитор“. Сумата, която е необходима за интервенцията, е 7000 лв. и семейството на Мария Трифонова няма възможност да я осигури. Мария е на легло от март миналата година, когато е получила възпалителен процес на десния крак и за да проходи отново трябва да й бъде поставена изкуствена става. За нея се грижи сестра й и родителите й, които са възрастни и се придвижват с помощни средства. Мария е родена с нанизъм-нисък ръст. От години има проблеми с различни стави по тялото си. Претърпяла е 6 операции във Военно-медицинска академия. До момента семейството е успявало да се справи само - теглили кредити, продавали земи. За предстоящата интервенция за поставянето на ендопротеза, за да може да ходи, обаче близките й не могат да се справят – вече им е останала само къщата, в която живеят. Докато е била здрава Мария Трифонова е изкарвала прехраната си като библиотекарка в Езикова гимназия „ Бертолт Брехт“ и Основно училище“ Хр.Ботев“. След като заболяването й напреднало, тя не може да се движи сама и е прикована вкъщи на легло, но се надява един ден отново да може да ходи.Банковата сметка, на която Мария очаква подкрепата на добри хора, е 02/0000000017508534, IBAN BG57STSA93000017508534, Банка ДСК, Мария Иванова Трифонова.\n                    ", "date": "2018.02.20", "title": "Бивша учителка се нуждае от спешна операция, за да проходи"}
{"url": "http://www.monitor.bg/a/view/37663-%D0%9F%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D0%BC%D0%B5%D1%82%D1%80%D0%BE%D1%82%D0%BE-%D0%BB%D0%B5%D0%B3%D0%BD%D0%B5%D1%82%D0%B5-%D0%BD%D0%B0-%D0%BF%D0%BE%D0%B4%D0%B0-%D0%B8-%D0%B7%D0%B0%D0%BA%D1%80%D0%B8%D0%B9%D1%82%D0%B5-%D0%BB%D0%B8%D1%86%D0%B5%D1%82%D0%BE-%D1%81%D0%B8/", "text": "Кметът ще ръководи защитата на населението при атентат\n                    При взрив е метрото, ако се намирате в тунел, легнете на пода и закрийте носа и устата си с ръка. Това съветват от Столичната община в своя план за противодействие с тероризма. Документът трябва да бъде гласуван в четвъртък от Столичния общински съвет. В него са заложени отговорности на кмета, степени на готовност за реагира при тероризъм, както и съвети какво да правят гражданите, ако попаднат в центъра на атентат. В плана на „Московска“ 33 се посочват като възможни места за атентати градския транспорт, учебни заведения, болници, религиозни храмове, търговски и спортни центрове. От общината са разработили и възможни сценарии за атаки. Например поставяне на бомби, използване на оръжия за масово унищожение, взривяване на превозно средство с цивилни граждани, както и завладяване на президентство, парламент, министерства и други държавни сгради.\n\nПри терористична атака в най-използвания транспорт в София от общината призовават също пътниците в метрото да се опитат да отворят вратите, но да не бързат да излизат, защото не се знае дали е прекъснато контактното напрежение от релсите, както и задължително да се придържат към инструкциите на машинистите. При превземане на самолет от „Московска“ 33 съветват хората да изпълняват указанията на терористите, но в никакъв случай да не ги гледат в очите. Ако открият стрелба, легнете на пода и не тичайте, посочват от общината.\n\nТерористите често избират открити места за атентат, където се струпват много хора. Затова, ако попаднете на нападение на улицата оставете тълпата да води, но при удобен момент се откъснете от нея. В случай, че бъдете притиснати от много хора, общината казва да си разширим ръцете в лактите, за да може да дишаме. Кметството е подготвило и указания при получаване на заплахи по телефона. „Запишете точното време и датата на обаждане, запомнете дали човека от друга страна на слушалката има акцент и не казвайте, че сте само вкъщи“, се посочва в плана.\n\nПри атентат в София кметът има задачата да ръководи защитата на населението. Градоначалникът ще отговаря за предоставянето на помощ на пострадалите гражданите. Също така при необходимост трябва да предостави транспортни средства за спасителни дейности и евакуация. Степените на готовност за реагиране при терористична заплаха за зелена, жълта, оранжева и червена, която се задейства при вече осъществен атентат.\n                    ", "date": "2018.02.20", "title": "При взрив в метрото легнете на пода и закрийте лицето си"}
{"url": "http://www.monitor.bg/a/view/26579-%D0%9F%D0%B8%D1%8F%D0%BD%D0%B0-%D0%BC%D0%B0%D0%B9%D0%BA%D0%B0-%D0%BF%D1%80%D0%B5%D0%B1%D0%B8-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D1%81%D0%B8/", "text": "Тя не водила на разходки нито Стефан и Габриела на 3г., нито кучето порода БОК, съседи не чували ни звук, ни стон от апартамента им\n                    Пияна майка от Пловдив е арестувана по подозрение, че зверски е пребила близнаците си Стефан и Габриела на 3г. Децата били със синини и недохранени. Момченцето било прието в болница с опасност за живота и веднага му била направена спешна животоспасяваща операция, съобщи директорът на ОД на МВР в Пловдив ст. ком. Атанас Илков. Състоянието на момиченцето било по-леко. Иванка Стефанова на 38г. обаче твърдяла, че не е докосвала децата си и че върху главата на момченцето паднал тежък гипсов орнамент от картина на стената. Тя била моментално арестувана и заради съмнение, че е пияна, била проверена с дрегер. Резултатът бил 1 промил алкохол.Нещастният инцидент по думите на майката станал около 19,30 часа на 19 февруари в апартамента на Иванка на бул. „Княгиня Мария Луиза” 23 в Пловдив. Жената отглеждала сама близнаците си, тъй като мъжът й Янко работел по строителни обекти в Германия. Съседи последно го виждали преди около година в семейното им жилище. „Преди година Иванка се караше с мъжа си Янко и го пъдеше от апартамента. Той пък й извика, че ще си отиде, но ще вземе децата със себе си”, разказа комшийката им Анка Доич. И нея, и останалите съседи Иванка най-учтиво поздравявала, но не била комуникативна. Не обичала да говори с тях и да споделя.„Беше учтива. С Иванка се поздравявахме, но не разговаряхме. Децата никога не сме ги виждали. Тя ни казваше, че свекърва й в Стамболийски ги гледа. Мъжът й също пие. Виждала съм го как се клатушка на зебрата на булеварда и съм се притеснявала да не го сгази кола. Но пък и той беше много добродушен и учтив”, обясни съседката. Нито тя, нито другите комшии са чували детски писъци и скандали от дома на Иванка. „В полицията ме викат, за да ме разпитват, но ние нищо не знаем. Не сме чували да бие децата, но пие постоянно алкохол”, каза съсед, чийто апартамент е точно под този на Иванка. По думите му допреди две години близнаците се чували как тропат, но оттогава не. От жилището на самотната майка нямало никакъв шум. „Все едно нямаше деца. Нищо не се чуваше. Никога не сме виждали близнаците. Все едно в апартамента нямаше деца”, каза мъжът.Приетият в болница Стефан е със счупен череп и тежък кръвоизлив в мозъка. Лекарите останали шокирани при вида на децата, които били недохранени. Стефан и Габриела били на 3г. , но изглеждали кожа и кости. Тежали толкова, колкото е теглото на няколкомесечно бебе. Апартаментът на Иванка е запечатан с хартиени ленти от полицията. По случая работи районната прокуратура в Пловдив.\n\n\n                    ", "date": "2018.02.20", "title": "Пияна майка преби близнаците си"}
{"url": "http://www.monitor.bg/a/view/87389-%D0%A2%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%BF%D0%B0%D0%B4%D0%BD%D0%B0-%D0%BE%D1%82-%D1%82%D1%80%D0%B5%D1%82%D0%B8%D1%8F-%D0%B5%D1%82%D0%B0%D0%B6-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD-%D0%B4%D0%BE%D0%BC-%D0%B2-%D0%A0%D0%BE%D0%BC%D0%B0%D0%BD/", "text": " Асен прегърнал огняря преди да се метне от прозореца на тоалетната\n                    Тийнейджър от Комплекса за социални услуги за деца с увреждания в Роман е паднал от третия етаж във вторник сутринта. Инцидентът е станал към 7,30 часа.\n\n17-годишният Асен Маринов бил в много тежко състояние, когато е докаран с линейка в Спешния център във Враца. Момчето било в кома, а скенерът, прегледите и другите изследвания показали, че е получило тежка черепно-мозъчна травма и има счупени гръдни прешлени и ребра. По думите на шефката на спешния център Галина Лещарска, екипът на филиала за бърза помощ в Роман е интубирал пострадалия младеж и е действал адекватно. Всичко възможно е направено и във Враца, но се е наложило Асен бъде транспортиран към лечебно заведение, което има капацитет да проведе лечението по спасяване на живота му. В началото е имало намерение момчето да бъде закарано до софийската клиника „Софиямед”, но от там отказали поради липсата на подходящ специалист. Така е взето решение то да бъде транспортирано до болницата в Плевен.\n\nТийнейджърът е настанен в центъра от година и няколко месеца. Той е глухоням и с психически отклонения, но според хора от персонала в социалния дом бил спокоен, весел и много сърдечен.\n\nСутринта във вторник Асен се държал както обикновено. След като закусил, той отишъл при огняря на центъра Любен Христов, с когото бил в много топли отношения. По документи момчето има само майка, затова презимето му е Снежинов. Но смятало чичо си Любен за баща, защото мъжът много му помагал и се грижел за него. „След като закуси, Асен дойде при мен и ме прегърна”, разкрива Любен Христов. След това момчето се качило на етажа си, защото не ходи на училище. А преди да се метне от прозореца на тоалетната, младежът помахал на директорката на началното училище, което е отсреща. Но нито тя, нито друг е видял полетът му от третия етаж.\n\nОт записи на видеокамери в социалната институция се вижда, че момчето е било само в тоалетната. На кадрите се вижда също, че е Асен е бил спокоен по-рано сутринта и дори е помогнал на един от помощник-възпитателите да почистят един от коридорите.\n\nСлед като е подаден сигнал на горещия телефон 112 за падналото момче, на мястото са пристигнали криминалисти и районът е бил отцепен. Образувано е досъдебно производство, но на този етап не е ясно дали става дума за опит за самоубийство, за нещастен случай, или пък за престъпление. Шефката на службата по социално подпомагане в Мездра Капка Нецова и представител на агенцията за закрила на детето също са пристигнали в дома и са започнали проверка дали се спазват всички указания за безопасността на обитателите му.\n                    ", "date": "2018.02.20", "title": "Тийнейджър падна от третия етаж на социален дом в Роман"}
{"url": "http://www.monitor.bg/a/view/68917-%D0%92%D0%B4%D0%BE%D0%B2%D0%B8%D1%86%D0%B0-%D1%81-%D0%B4%D0%B2%D0%B5-%D0%B4%D0%B5%D1%86%D0%B0-%D0%BF%D0%BE%D0%BB%D1%83%D1%87%D0%B8-%D0%BE%D0%B1%D1%89%D0%B8%D0%BD%D1%81%D0%BA%D0%BE-%D0%B6%D0%B8%D0%BB%D0%B8%D1%89%D0%B5/", "text": "\n                    Вдовицата от бургаското село Брястовец  Ваня Николова, чийто дом изгоря до основи, получи общинско жилище. Жената и двамата й синове вече обитават уютен апартамент в бургаския комплекс \"Меден Рудник\", обзаведен с нови мебели. \"Нямам думи да изкажа благодарността си. Новият ни дом е прекрасен, децата си имат своя стая, аз имам пералня и всички необходими уреди. Не знам какво щяхме да правим на улицата\", казва Ваня, която работи като санитарка в бургаската МБАЛ. Къщата на семейството в село Брястовец е в руини, след като пламна в нощта срещу 8 януари. Ваня и децата й успяват да се спасят като по чудо от огнения капан, но домът им се превръща в пепелище, а заедно с него и всичките им вещи. Избягали посред нощ, облечени само по пижами. Кошмарите от онази страшна нощ още ги стряскат насън.  \"Отпускам се, но сънувам че горя и се стряскам, а после не мога да заспя. Така е откакто стана пожара\", разказва майката, която загубила съпруга си преди 8 години след фатален инсулт. Тежко преживяват загубата и синовете Павел, който е на 12 г. и 17-годишният Диян. И двамата посещават психолог. Още не могат да забравят кошмара. \"Чух нещо като пукане, но си помислих, че котенцето иска да влезе в стаята. После замириса на бакелит и тогава събудих майка ми, видяхме, че всичко гори\", разказва по-малкия син Павел Михалев. Пожарът е тръгнал от късо съединение в разклонител, към който е бил включен радиатора. \"Сега вече децата са по-спокойни, станаха по-общителни и отворени откакто ходят на психолог. А след като се нанесохме в новия дом, виждам че са щастливи. Надявам се, че нещата ще се наредят. Къщата ни имаше застраховка и според договора трябва да получим 20 000 лева от застрахователната компания. Дали ще ни ги дадат обаче, още не знаем\", споделя Ваня. С парите от застраховката тя се надява да направи поне частично ремонт на изгорялата къща, от която е останал само скелет и един ден да се завърнат в нея.\nВаня и синовете й могат да ползват общинското жилище за срок от две години, за което ще плащат по 50 лв. месечен наем. \"Община Бургас ни протегна ръка в един много труден за семейството момент. Надявам се, че за две години ще си стъпим на краката и ще можем да ремонтираме дома си\", казва Ваня. Обикновено процедурите по настаняване в общинско жилище са бавни и тромави. В този случай обаче местните власти реагираха светкавично и пришпориха бюрократичната машина. Само за месец и половина след пожара, настаняването е вече факт и семейството се радва на новия си дом. \n                    ", "date": "2018.02.20", "title": " Вдовица с две деца получи общинско жилище"}
{"url": "http://www.monitor.bg/a/view/49923-%D0%97%D0%B4%D1%80%D0%B0%D0%B2-%D1%81%D1%82%D1%83%D0%B4-%D0%B8%D0%B4%D0%B2%D0%B0-%D0%B2-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0/", "text": "\n                    До събота съществена промяна на времето няма да настъпи. В последния ден на седмицата от север ще нахлуе студен арктичен въздух и ще застудее чувствително. Синоптиците прогнозират, че в по-голяма част от страната максималните температури ще бъдат до минус 1-2 градуса, а минималните ще бъдат около минус 10. \nДнес времето ще бъде облачно. Температурите сутрин ще са от нула до 5 градуса, а дневните стойности - от 3 до 8 градуса. Ще превалява слабо, в Северозападна България и по високите полета - слаб сняг, а в останалите места -слаб дъжд.\nВ сряда ще превалява слабо, главно в крайните южни и източни райони и във Видинско. Температурите ще останат без промяна. \nВ четвъртък превалявания ще има на повече места, но отново ще бъдат слаби. Температурите ще се повишат с градус-два и в низините ще вали слаб или съвсем слаб дъжд. \nВ петък ще се усили вятърът от юг и температурите ще бъдат от 5 градус на северозапад до 13, 14 на местата, чувствителни на южен вятър.\nВ неделя от север ще нахлува студен въздух. Ще превали сняг, а температурите ще се понижат чувствително. Според сегашните прогнозни сценарии, в началото на следващата седмица температурите ще бъдат с януарски стойности и на много места в Северна България дневните температури ще бъдат под нулата. \n \n                    ", "date": "2018.02.20", "title": "Здрав студ идва в края на седмицата"}
{"url": "http://www.monitor.bg/a/view/61647-%D0%97%D0%B0-%D1%85%D0%B8%D0%BB%D1%8F%D0%B4%D0%B0%D1%80%D0%BA%D0%B0-%D0%BA%D1%83%D0%BF%D1%83%D0%B2%D0%B0%D0%BC%D0%B5-%D0%B7%D0%B5%D0%BC%D1%8F%D1%82%D0%B0-%D0%BF%D0%BE%D0%B4-%D0%BF%D0%B0%D0%BD%D0%B5%D0%BB%D0%BA%D0%B0%D1%82%D0%B0/", "text": "Има идея да я изплащаме зя няколко години и през данъците за имота\n                    За около хиляда лева всеки собственик на жилище или друг имот в сграда, изградена с отстъпено от общината право на строеж може да стане притежател на идеалната част от земята под нея, научи „Монитор“. Преди години по този начин са били изградени хиляди блокове, основно панелки и ЕПК-та в новите жилищни комплекси в София и другите големи градове на страната.\n\nСпоред адвокат Борис Кумпиков за по-големите и високи блокове в периферните квартали на София или другите големи градове\n\n\n\nПо думите му застроените терени под подобни сгради са частна общинска собственост и всеки собственик може да поиска да си ги купи. „Оценката е ниска, защото мястото е вече застроено“, обясни той.\n\nВчера от новосформираната Асоциацията за регулиране на отношенията в етажната собственост - \"Справедливост\" пък предложиха въпросната земя под сградите, вдигнати с отстъпено право на строеж да се дари на съсобствениците на имоти в тях. Според един от основателите Павел Миланов, общините не се грижат за терените и около сградите, като задължават гражданите да почистват например снега през зимата. „В случай, че панелката падне, хората ще трябва да платят разчистването на терена и да останата на улицата, защото не го притежават“, смята той. Миланов каза още, че бившият главен архитект на София Петър Диков е писал докладна до Столичния общински съвет с предложение това да се направи. От пресцентъра на общината и СОС казаха за „Монитор“, че подобна идея не е била обект на разглеждане от местната власт в главния град на страната.\n\nАдвокат Кумпиков обаче, смята, че подобна стъпка би противоречала на конституцията, защото ще се получи\n\n\n\nза сметка на всички останали данъкоплатци. „На практика това може да се разглежда и като нерегламентирана държавна помощ, което се забранява в рамките на ЕС“, обясни той. По думите му хората не тръгват да си купуват идеалните части под и около кооперациите, не само, за да не дадат пари, а и за да не им се увеличи данъчната оценка на имота, а оттам и данъкът и таксите, които плащат.\n\nОбщинският съветник от София Иван Велков смята, че може да се помисли за продажба на земята, по някаква оценка и с ограничения, какво може да се прави с нея и какво не. „Другият законен начин е да бъде плащана през данъците на собствениците, като те бъдат по-високи за определен период от време, но собствеността им бъде прехвърлена веднага. Това ще направи хората стопани“, уточнява той.\n\nОтносно рисковете при бедствие хората да останат без собственост, Борис Кумпиков обясни, че в такъв случай се правят протоколи и собствениците на имотите имат право в срок от 5 години отново да застроят общинския терен и да ги възстановят, където са се намирали преди това.\n\nОт новата асоциация освен с идеята за даване земята под панелките, ще се занимават и с популяризиране на стандарти за поддръжка и ремонта на общите част. Те ще качат на сайта си\n\n\n\nкоито дават и изпълняват гаранциите при дефекти за извършените от тях ремонти. От организацията съобщиха още, че всеки домоуправител може срещу само 20 лв. да стане техен член и да ползва съветите на експертите й. За членовете на етажни собствености абонаментът е 10 лв.\n                    ", "date": "2018.02.20", "title": "За хилядарка купуваме земята под панелката"}
{"url": "http://www.monitor.bg/a/view/55225-%D0%9D%D0%BE%D0%B2-%D0%BE%D0%BF%D0%B8%D1%82-%D0%B7%D0%B0-%D1%81%D1%82%D0%B0%D1%80%D1%82-%D0%BD%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%99%D0%BE%D0%B0%D0%BD-%D0%9C%D0%B0%D1%82%D0%B5%D0%B2/", "text": "Той е обвинен в убийството на Георги Игнатов в Борисовата градина\n                    Нов опит за старт на делото срещу Йоан Матев ще бъде направен днес. Той е обвинен в убийството на Георги Игнатов в Борисовата градина през 2015 година. До момента опитите процесът да тръгне останаха без успех, защото адвокатът на Матев Стояна Маркова не беше редовно призована. Въпреки че беше в залата на предишното заседание, заяви, че не е имала възможност да се запознае с обвинителния акт.\n                    ", "date": "2018.02.20", "title": "Нов опит за старт на делото срещу Йоан Матев"}
{"url": "http://www.monitor.bg/a/view/21815-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B0%D0%B2%D1%82%D0%BE%D0%B4%D0%B6%D0%B0%D0%BC%D0%B1%D0%B0%D0%B7%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D0%BB%D0%B8-%D0%B4%D0%B6%D0%B8%D0%BF-%D1%81-%D0%B2%D0%BA%D0%BB%D1%8E%D1%87%D0%B5%D0%BD-%D0%B4%D0%B2%D0%B8%D0%B3%D0%B0%D1%82%D0%B5%D0%BB/", "text": "\n                    Опит за кражба на автомобил завърши с преследване и арест за джамбазите. Скъпата кола за около 90 000 лева била открадната, след като е оставена с включен двигател. Малко по-късно е засечена от полицаи из софийските улици. Следва гонка, при която са задържани крадците.\n\nКражбата се случва въпреки призивите към гражданите да не оставят автомобилите си със запалени двигатели. Инцидентът е станал на 15 февруари, уточни главен инспектор Пламен Максимов от СДВР.\n\nЛицата, които са задържани, са наблюдавани от няколко месеца, тъй като са се специализирали в подобен тип кражби и са били известни на полицията. Става въпрос за криминално проявените Таратора и Шиндлера от София – на 37 и 40 години.\n\nПрез миналата година единият е задържан в гараж при опит да бъде укрит откраднат автомобил. Лицата са с дебело досие и в момента са с постоянна мярка „задържане под стража”, уточни Пламен Максимов. Според информация на полицията двамата мъже са планирали да продадат колата на автоморга в района на Перник.\n\nОт началото на годината в София са станали 21 кражби на автомобили с включени двигатели. За същия период на миналата година те са били 11.\n                    ", "date": "2018.02.20", "title": "Арестуваха автоджамбази задигнали джип с включен двигател"}
{"url": "http://www.monitor.bg/a/view/70725-%D0%A2%D1%80%D1%8A%D0%BC%D0%BF-%D0%BF%D0%BE%D1%85%D0%B2%D0%B0%D0%BB%D0%B8-%D0%BA%D0%BD%D0%B8%D0%B3%D0%B0-%D0%B7%D0%B0-%D1%81%D0%B5%D0%B1%D0%B5-%D1%81%D0%B8/", "text": "\n                    Президентът на САЩ Доналд Тръмп похвали книга за себе си. Става дума за «Вярата на Доналд Тръмп» (The Faith of Donald J. Trump: A Spiritual Biography). Произведението е дело на Дейвид Броуди и Скот Ламб. Тръмп го похвали като много интересно четиво и пожела на читателите на се наслаждава. Творбата се смята за официалния отговор на Тръмп на скандалната книга на Майкъл Уолф за Белия дом.Същевременно американският президент подкрепи Мит Ромни в кандидатурата му за поста на сенатор и иронизира Опра Уинфри да се кандидатира за президентБелият дом пък съобщи, че Тръмп ще участва в годишната вечеря на 3 март във Вашингтон на престижната журналистическа организация \"Гридайън клъб\", която събира представители на медиите и политици. Това ще е първото подобно събитие за президента - остър критик на медиите, предаде Франс прес.Тръмп обаче още не е решил дали да присъства на вечерята на Асоциацията на кореспондентите в Белия дом на 28 април (друго значимо събитие, което той миналата година пренебрегна), уточни говорителката на президентството Сара Сандърс.Вечерята на Асоциацията се организира ежегодно във вашингтонски хотел и събира елита на журналистическите и политическите среди. От 1980 г. насам в нея участват всички американски президенти, с изключение на Роналд Рейгън през 1981 г., когато се възстановяваше след атентата, при който беше сериозно ранен. Тръмп обаче миналата година реши да пренебрегне поканата.\n                    ", "date": "2018.02.20", "title": "Тръмп похвали книга за себе си "}
{"url": "http://www.monitor.bg/a/view/56666-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-20-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Овен 21 март – 20 априлДоверете се на инстинктите, а не само на думите с които ви пленяват, заплашват или провокират. Родените в третата декада да не се включват в нищо рисково, да не планират каскадьорски иницитиви. Не е време да се доказвате, да тръгвате с рогата напред и да търсите повод за скандал. Не водете дела, запазете за себе си информация идваща от близки и приятели от чужбина. Денят разкрива истинските и стойностни неща в живота ви, но по един опасен и болезнен начин. Спазвайте инструкците. Отложете секциото за утре.Работа-4Пари-5Любов-5Късмет-4Здраве-4  Телец 21 април – 20 майДен на неочаквани връзки и предложния, на съобщения от далече, на покани за гостуване и срещи с хора, които в бъдеще ще станат част от работата и личния ви живот. Не пренебрегвайте усещанията си, вървете в посока на инстинктите. Сънищата ви показват това, с което трябва да приключите, за да си освободите и разчистите пътя. Ставате свидетели на неочаквано събитие, което ще засегне болезнено хора важни за вас. Сменят се приоритетите. Не е време за недоволство, а за активни и целенасочени действия.Работа-6Пари-5Любов-5Късмет-5Здраве-5  Близнаци 21 май – 21 юниСимвол на деня е жерав излизащ от облак. Ще се случат събития, които ще помагат да видите по-ясно реалноста, да си дадете сметка за истински важните за вас хора и дейности и да тръгнете във вярната посока. Ден за предаване мисли на разстояние. Концентрирайте се над преките си ангажименти и ще намерите изход от всяко неприятно положение. Ще ви се обаждат и хората, за които непрекъснато мислите. Ще разберете кой наистина държи на вас. Ако обектът на любовта ви не се обади, значи това не е точния човек.Работа-5Пари-4Любов-4Късмет-5Здраве-4  Рак 22 юни - 21 юлиРисков ден за родените в третата декада. Следете знаците на съдбата. Ще получите неприятни или провокиращи обаждания. Очертават се опити за влияние и въздействие върху личния ви избор. Засилват се телепатичните контакти. Този ден може да сбъдне едно пророчество и прогноза, да промени начина ни на работа и живот. Доверете се на инстинктите, правете това, което ви идва от вътре и което е плод на интуитивни усещания. Ще ви станат ясни неща, които до момента не сте разбирали или не сте си давали сметка за тяхното съществуване.Работа-4Пари-6Любов-6Късмет-5Здраве-4  Лъв 22 юли – 22 августДен на неочакавни прозрения, които ще ви помогнат да направите верен и навременен ход и да вземете от живота, това което утре ще стане актуално и всички ще се стремят към него. Огледайте се, премислите вариантите и не на последно място се доверете на интуицията. Очаквайте обаждане от чужбина, което ще помогне да спечелите и да се внедрите на стабилизираща позиция. Ще си проличат хората умеещи да убеждават и да работят със словото. Имате шанс да привлечете верен съюзник. В следващите два дни повече ще давате.Работа-6Пари-5Любов-6Късмет-5Здраве-5   Дева 23 август – 22 септемвриАко се съобразите повече с усещанията си, отколкото с реалистичните разсъждения ще се напаснете на променящата се в момента реалност. Този ден носи неочаквани обрати в живота на много хора. Очертават се непредвидени събития, в които може да станете важен участник и да привлечете благоприятни влияния. Имате шанс да спечелите много в следващите два дни, ако в момента направите верния избор. Търсете контакти с чужбина. Ще ви се обаждат хора, които ще ви помогнат да намерите по-добра работа.Работа-6Пари-5Любов-4Късмет-5Здраве-4   Везни 23 септември – 22 октомвриПроблемен ден повече за родените около 10-15 октомври. Заемете се спокойно с предстоящите задачи и спазвайте изискванията за безопасност. Всяко нарушиние на реда и предписанията ще ви коства много и може да ви вкара в рискови ситуации. Едно на пръв поглед негативно събитие ще ви помогне да преосмислите връзките си. Дайте си сметка за истински важните за вас позиции и хора. Ще разберете скривана истина. С някакво шесто чувство ще се измъкнета на косъм от големи неприятности и проблеми. Бъдете внимателни.Работа-4Пари-5Любов-5Късмет-4Здраве-4  Скорпион 23 октомври – 22 ноемвриТози ден ще осветли ситуация, която до момента е била скривана и използвана срещу интересите ви. Правилното решение идва интуитивно. Съобразете се с усета си за случващото се в момента, за да си нямате проблеми със закона и инстанциите. Утре ще се охарчите, ако днес не се справите с проблема. Ден за пророчества и предаване мисли на разстояние. Ще повлияете положително на нечий избор, но може и да навредите, ако не сте добронамерени. В уединение и на спокойствие ще вземете правилното решение.Работа-6Пари-6Любов-6Късмет-6Здраве-5   Стрелец 23 ноември – 21 декемвриСлучващото се в този ден ще ви помогне да разграничите полезнотго от вредното. Препоръчително е изборът да се прави по инстинкт, да се осланяме повече на усещанията си, отколкото на поднесените информации. Ден на телепатичните контакти. По-голяма доза истина се съдържа в интуитивните ни прозриния, отколкото в получените и предоставени информации. Ще разберете кой и защо ви лъже, кой стои на пътя ви и ви мъти водата. Време е да направите своя изпреварващ ход и да вземете това, което ви се полага и сте заслужили.Работа-5Пари-4Любов-4Късмет-5Здраве-5   Козирог 22 декември – 20 януариДен на неочаквано прозрение за бъдещия ход на определни събития и отношения. Реагирайте адекватно на случващото се в момента и още в следващите два дни ще водите в играта и ще определяте правилата. Денят носи рискове и опасности за родените в третата декада, но без риск никой не печели. Спазвйте предписанията при работа с техника и транспорт. Всяко нарушение на правилата ще ви вкарва в проблемни положения. Обадете се на тези, за които мислите, може би имат нужда от вашето съдействие и присъствие.Работа-5Пари-5Любов-5Късмет-4Здраве-4  Водолей 21 януари – 19 февруариТози ден отключва телепатичните контакти, дава възможност да се свържем подсъзнателно с приятели и близки независимо колко са далече. Концентрирайте се над мисъл, която ви се върти в главата. Може да получите просветление, да намерите правилното решение и подход. Непредвидени обстоятелства ще стимулират интуитивните ви реакции и действия. Ако реагирате адекватно на случващото се ще решите проблем, който отдавна ви мъчи. Не отлагайте за утре важна сделка. Ще навлезете в двудневен рисков период.Работа-5Пари-5Любов-5Късмет-5Здраве-5   Риби 20 февруари – 20 мартДнес плувате без проблем в морето на интуицията. Ще направите стабилизиращ ход и то преди да се усети конкуренцията. Може да ви се обадят бъдещи спонсори и партньори в работата, която се каните да започвате. Мислете интензивно за някого и той може да ви се обади. Вероятно е да осъществите връзка с чужбина, да намерите подходяща работа и да ви помогнат да уредите важен документ. Ще срещнете потенциалните си благодетели при някакви особени или рискови обстоятелства. Днес сродните души се намират.Работа-5Пари-6Любов-6Късмет-5Здраве-4  Честит Рожден Ден!Личната ви година е шестица. В момента сте във вихъра на любовта, на нови страсти и усещания, които ще осмислят работата и личните ви връзки и до края на годината ще ви донесят неочакван подарък. Благоприятна година за брак и обвързване, за уреждане на имотни и наследствени дела. Което си е ваше идва при вас и ви помага през 2019 г. да направите качествен скок в нова посока.Родните днес са дълбко интуитивни и нестандартни деца. Няма да постъпват така както се очаква от тях, но това не значи, че ще бъркат в действия и преценка. Ще дадат на света нова насока в мисленето и в любовта. Ще имат някакъв белег на главата или с годините ще го получат. Те са от избраните да направят генералната промяна.Заченатите днес ще имат дълъг живот на мечтател и природозащитник. Ще работят за световни каузи.\n\n\n                    ", "date": "2018.02.20", "title": "Хороскоп за 20 февруари, вторник"}
{"url": "http://www.monitor.bg/a/view/80539-rebirth-%D0%BD%D0%B0-%D0%92%D0%B8%D0%B4%D0%B0-%D0%9F%D0%B8%D1%80%D0%BE%D0%BD%D0%BA%D0%BE%D0%B2%D0%B0-%D0%BE%D1%82%D1%81%D1%82%D1%80%D0%B5%D0%BB%D1%8F-27-000-%D0%B3%D0%BB%D0%B5%D0%B4%D0%B0%D0%BD%D0%B8%D1%8F-%D0%B7%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    Песента Rebirth, с която композиторката Вида Пиронкова атакува тазгодишния подбор за български представител на „Евровизия“, събра над 27 хиляди гледания в YouTube за по-малко от седмица. Макар че не успя да се класира сред топ 3 на парчетата с шанс да ни представят на полуфиналите на конкурса в Лисабон през май, тя грабна сърцата на меломаните, чиито коментари гласят: „Докосва сърцето от първия път! Прекрасна и завладяваща!“ и „Песента е много красива и има потенциал“.\n\nАвтор на текста на Rebirth е Катерина Хапсали, аранжиментът е на Явор Русинов, а с вокалите се е заела победителката от втория сезон на X Factor Жана Бергендорф.\n\n„Направих си песен. Хубава песен. С голям и талантлив екип. Само имената им говорят сами и много. Пратих я на конкурс. За Евровизия 2018. Крайният срок беше 20.12.2017. До тази дата, а и след това никъде не дадох да се чуе песента. Щото а сте я чули, а е заляла света. Толкова е хубава. Добре де, ама странно удължиха срока за прием на песни. До 29.12.2017. Изчакваха някой, дето явно не си е дописал нотите или не си е довършил тренда. Не, че знам какво означава думата \"тренд\". След 20 дена получих мейл, в който подробно ме уведомиха, че чуждестранен панел от \"капацитети\" е оценил песента ми като много хубава, но непрогресивна и старомодна и я е сложил на 7-мо място. Няма лошо. Разгледах аз \"капацитетите\" и що да видя! Млади хора, с \"дългогодишен опит\" в песенното изкуство като: бетинг анализатори /каквото и да означава това/, ръководители на делегации, журналисти, управители на електронни сайтове специализирани за „Евровизия“ и печеленето на награди, един сериозен композитор, един оперен певец, и още двама певци - единият от които вокалист в група“, възмути се Пиронкова в социалните мрежи, след като Rebirth отпадна от надпреварата за Лисабон. “Защо аджеба, не се дава на народа, този който плаща и издържа обществената ни телевизия, да участва в избора на песен, която да го представлява на такова международно събитие, каквото е „Евровизия“, пита още композиторката.\n\nКой ще брани честта ни на тазгодишното издание на конкурса, ще разберем в началото на март.\n                    ", "date": "2018.02.20", "title": "Rebirth на Вида Пиронкова отстреля 27 000 гледания за седмица"}
{"url": "http://www.monitor.bg/a/view/5391-9-%D0%BD%D0%B0%D1%88%D0%B8-%D0%B1%D0%BE%D0%BA%D1%81%D1%8C%D0%BE%D1%80%D0%B8-%D1%81%D0%B5-%D0%BA%D0%B0%D1%87%D0%B2%D0%B0%D1%82-%D0%BD%D0%B0-%D1%80%D0%B8%D0%BD%D0%B3%D0%B0-%D0%BD%D0%B0-%D0%A1%D1%82%D1%80%D0%B0%D0%BD%D0%B4%D0%B6%D0%B0-%D0%B4%D0%BD%D0%B5%D1%81/", "text": "\n                    Общо 9 български боксьори ще изиграят срещите си днес от международния турнир „Странджа“, който се провежда в столичната зала „София.В следобедната сесия от 15 ч. на двата ринга в залата ще са мачовете при жените, като България ще бъде представена от 6 боксьорки. От тях само Златислава Чуканова ще излезе за втория си мач в надпреварата, след като в първия кръг в кат. до 54 кг вчера тя победи шведката Сара Свенсон. Съперничка на първата носителка на купа „Балкан“ ще бъде испанката Лара Ребека Гарсиа Мариа. Направо за ¼-финалните си двубои в същата категория ще излязат Стойка Петрова и Розалия Пайчева. Първата ни участничка на олимпийски игри Петрова ще се изправи срещу рускинята Виктория Кулешова, която спечели бронз от европейското в София 2016, губейки на полуфиналите от Станимира Петрова. Пайчева пък ще боксира срещу китайката Киан Ши, като мачът им е първи в програмата и започва в 15 ч.За първите си срещи днес ще излязат още Пламена Иванова и Деница Елисеева (57 кг), както и Мелис Йонузова (69 кг).Във вечерната сесия при мъжете, която започва от 18 ч., ще имаме трима боксьори – Благой Найденов и Пламен Петков (до 81 кг) и Александър Георгиев при най-тежките (+91 кг).Входът за зрители е 5 лв. за целия ден, като билети могат да се купят на място на входа на залата.\n\n\n                    ", "date": "2018.02.20", "title": "9 наши боксьори се качват на ринга на „Странджа“ днес"}
{"url": "http://www.monitor.bg/a/view/11734-%D0%A5%D0%B2%D0%B0%D0%BD%D0%B0%D1%85%D0%B0-%D1%85%D0%BE%D0%BA%D0%B5%D0%B8%D1%81%D1%82-%D1%81-%D0%B4%D0%BE%D0%BF%D0%B8%D0%BD%D0%B3-%D0%BD%D0%B0-%D0%B8%D0%B3%D1%80%D0%B8%D1%82%D0%B5-%D0%B2-%D0%9F%D1%8C%D0%BE%D0%BD%D1%87%D0%B0%D0%BD/", "text": "\n                    Словенският хокеист Жига Еглич бе уличен в употреба на допинг, съобщиха от Спортния арбитражен съд (КАС). Пробата на 29-годишния хокеист, взета на олимпиадата в Пьончан, е дала положителен резултат за забранения препарат фенотерол. Еглич временно е отстранен от хокейния турнир в Пьончан и трябва да напусне олимпийското село до 24 часа.Окончателното решение по случая ще бъде взето след приключване на игрите. Словения зае второ място в група „Б“ на хокейния турнир при мъжете, като ще играе бараж с Норвегия, а победителят ще срещне на четвъртфиналите олимпийските спортисти от Русия.За ¼-финалите се класира и тимът на САЩ, който разгроми Словакия с 5:1 в последния си мач. Райън Донато се разписа два пъти, а Трой Тери направи три асистенции. Джеймс Висневски, Марк Аркобело и Гарет Роу също бяха точни в полза на двукратния олимпийски шампион. Американците реализираха повече попадения в този двубой в сравнение с всичките си три срещи от груповата фаза на надпреварата.На четвъртфиналите САЩ ще играят с бронзовия медалист от Торино 2006 Чехия.\n\n\n                    ", "date": "2018.02.20", "title": "Хванаха хокеист с допинг на игрите в Пьончан"}
{"url": "http://www.monitor.bg/a/view/75942-%D0%9A%D0%B0%D0%BD%D0%B0%D0%B4%D1%86%D0%B8-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0%D1%85%D0%B0-%D0%B2-%D1%82%D0%B0%D0%BD%D1%86%D0%B8%D1%82%D0%B5-%D1%81-%D1%80%D0%B5%D0%BA%D0%BE%D1%80%D0%B4/", "text": "\n                    Канадците Теса Въртю и Скот Мойр станаха олимпийски шампиони при танцовите двойки във фигурното пързаляне на в Пьончан. Те поставиха нов световен рекорд със сбор от 206,07 точки и завоюваха трето олимпийско злато, с което станаха най-успешните фигуристи на зимни игри. Двамата имат общо пет медала от олимпиади - три златни и два сребъни.Въртю и Мойр спечелиха златото във Ванкувър 2010, както и в отборната надпревара в Пьончан. В Сочи преди четири години двамата завоюваха две сребърни отличия.Канадците поведоха след кратката програма, а във волната затвърдиха превъзходството си с ослепителна и драматична интерпретация на \"Мулен руж\". Те получиха втора оценка за волната си програма от 122,40 точки, но със сбор от 206,07 спечелиха златото.\"Не знаем какво ще ни предложи бъдещето, но по всичко изглежда, че сме близо до края на състезателната ни кариера\", коментира Мойр след състезанието.Сребърните отличия останаха за Габриела Пападакис и Гийом Сизерон (Фр). Американците Мая и Алекс Шибутани, които са брат и сестра, заслужиха бронза.\n\n\n                    ", "date": "2018.02.20", "title": "Канадци триумфираха в танците с рекорд"}
{"url": "http://www.monitor.bg/a/view/37782-%D0%92%D0%B8%D0%BA%D0%BD%D0%B0%D1%85%D0%B0-%D0%BD%D0%B0-%D0%BF%D0%BE%D0%B6%D0%B0%D1%80-%D0%BC%D0%BB%D0%B0%D0%B4-%D1%82%D0%B0%D0%BB%D0%B0%D0%BD%D1%82-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%B7%D0%B0-%D0%BC%D1%8A%D0%B6%D0%B5/", "text": "\n                    17-годишният талант на „Академик“ (София) Цветомир Чернокожев бе повикан да пожар от старши треньора на баскетболните национали Любомир Минчев да се включи в заниманието на мъжете в Ботевград. Братът на волейболния национал Велизар Чернокожев трябваше по спешност да попълни състава за едно занимание, след като се разбра, че Николай Вангелов, Станимир Маринов и Чавдар Костов не могат да тренират в първия ден от мини-лагера.Маринов е играл на инжекции за „Левски Лукойл“ в реванша за Купата на България срещу „Балкан“ и получи още малко почивка, за да се възстанови.Костов пък е получил удар в китката по време на финала за Купата на Македония между неговия „Работнички“ и МЗТ (Скопие) и все още не е ясно какво точно е състоянието му. Центърът Николай Вангелов пък пропусна първите тренировки, тъй като имаше мач със своя „Наполи“ от италианското първенство.Днес националите ще тренират само веднъж. Те се готвят за втория цикъл от световните квалификации, като на 23 февруари приемат Чехия в Ботевград, а на 25-и гостуват на Финландия.\n\n\n                    ", "date": "2018.02.20", "title": "Викнаха на пожар млад талант в националния за мъже"}
{"url": "http://www.monitor.bg/a/view/22996-%D0%92%D0%B0%D0%BB%D0%B8%D0%B4%D0%B8%D1%80%D0%B0%D1%85%D0%B0-%D0%BC%D0%B0%D1%80%D0%BA%D0%B0-%D0%B7%D0%B0-%D0%A1%D0%BE%D1%84%D0%B8%D1%8F-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D1%81%D0%BF%D0%BE%D1%80%D1%82%D0%B0/", "text": "\n                    Пощенска марка, посветена на инициативата „София - Европейска столица на спорта“ бе валидирана днес на специална церемония в Музея за история на София. На изданието е изобразена Статуята на София, а до един от най-ярките символи на града е стилизирана група на бягащи атлети. Цветовете са в преобладаващо синьо, в различни нюанси, подобно на използваните в бранда на кампанията. Художник на марката е графичният дизайнер Валентин Щинков, тя е с размер 50/25 мм, с номинална стойност 1.50 лв. Специалният пощенски печат ще бъде предоставен за използване в Пощенска станция 1000 София за 3 работни дни, считано от датата на пускане на марката в употреба.\nПърви печат и подпис положиха кметът на града Йорданка Фандъкова, зам.-министърът на транспорта, информационните технологии и съобщенията Димитър Геновски и председателят на Столичния общински съвет Елен Герджиков. „София - Европейска столица на спорта“ набира все повече и повече популярност и днешната церемония е част от цялостната инициатива. Традиция е Министерството на транспорта, информационните технологии и съобщенията да издава марки за значими спортни прояви,” заяви на церемонията Геновски.\nОт своя страна кметът на София Йорданка Фандъкова заяви, че предстоят много интересни прояви, състезания и фестивали, които ще се организират в продължение на цялата година. „Предвиждаме над 100 активности и всички те са съобразени с желанието ни софиянци и гостите на града да имат повече възможности и информация за спорт, за активно ежедневие, изпълнено с динамика и здравословен начин на живот“ заяви Фандъкова.\n \n                    ", "date": "2018.02.20", "title": "Валидираха марка за \"София - Европейска столица на спорта\""}
{"url": "http://www.monitor.bg/a/view/88184-%D0%91%D0%B0%D1%80%D1%81%D0%B0-%D0%BF%D1%83%D1%81%D0%BD%D0%B0-%D0%92%D0%B5%D0%B2%D0%B5%D0%BD%D0%BA%D0%BE%D0%B2-%D0%B7%D0%B0-%D0%BC%D0%B0%D1%87%D0%BE%D0%B2%D0%B5%D1%82%D0%B5-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5/", "text": "\n                    Александър Везенков ще играе за националния отбор на България по баскетбол в предстоящите мачове от втория цикъл на световните квалификации. От клубния му тим \"Барселона\" са дали официално разрешение на баскетболиста да участва в двубоите. Това е станало след празненствата по случай спечелената Купа на Испания от каталунците, които победиха на финала вечния съперник \"Реал\" (Мадрид) с 92:90 в мач без участието на водещия ни национал.\n                    ", "date": "2018.02.20", "title": "\"Барса\" пусна Везенков за мачовете на националите"}
{"url": "http://www.monitor.bg/a/view/27941-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B5%D1%87%D0%B5-%D1%81-%D1%82%D1%80%D0%B8-%D0%BC%D0%B5%D0%B4%D0%B0%D0%BB%D0%B0-%D0%BF%D1%80%D0%B8-%D0%B6%D0%B5%D0%BD%D0%B8%D1%82%D0%B5-%D0%BE%D1%82-%D0%A1%D1%82%D1%80%D0%B0%D0%BD%D0%B4%D0%B6%D0%B0/", "text": "\n                    България вече си осигури поне три медала при жените от международния боксов турнир „Странджа“. И трите най-малко бронзови отличия са в една категория – до 54 кг, където и трите ни представителки постигнаха победи в днешните ¼-финални срещи.Първа на ринга в зала „София“ се качи Розалия Пайчева, която се справи с китайката Киан Ши. Приятелката на Даниел Асенов, който не участва поради контузия, нанесе повече удари от азиатската си противничка и бе предпочетена от трима от петте съдии – 3:2 (29:28, 30:27, 27:30, 28:29, 29:28). Нейна съперничка на полуфинала ще бъде друга българка – първата носителка на купа „Балкан“ Златислава Чуканова. Тя изигра много зрелищен мач, в който и за секунда на отстъпи от познатия си агресивен стил. Злати тотално обезличи испанката Лара Ребека Гарсия Мария със серии от удари и добра защита и не остави никакво съмнение у съдиите, като и петимата отсъдиха 30:27 точки в нейна полза.Същия резултат постигна и най-опитната в отбора Стойка Петрова, която направи своеобразно завръщане на „Странджа“ след 2-годишно отсъствие. Носителката на медали от световни и европейски първенства победи с рутина рускинята Виктория Кулешова и в спор за място на финала ще срещне индийката Деви Маиснам.До края на следобедната сесия на ринга ще се качат още 3 българки, а вечерта ще видим и трима наши боксьори.\n\n\n                    ", "date": "2018.02.20", "title": "България вече с три медала при жените от „Странджа“"}
{"url": "http://www.monitor.bg/a/view/28965-%D0%9E%D0%BF%D0%B5%D1%80%D0%B8%D1%80%D0%B0%D1%85%D0%B0-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8/", "text": "“Сините” и УЕФА се поклониха пред Павел Панов\n                    Треньорът на „Левски“ Делио Роси е претърпял планова операция на дланта в „Пирогов\" в понеделник. Новината бе разкрита от клуба, след като снимка с превързаната ръка на специалиста се появи в социалните мрежи и предизвика редица спекулации за евентуален битов инцидент.\n\n„Сините“ успокоиха, че всичко с треньора е наред и той се възстановява без усложнения, което означава, че няма да има проблеми да ръководи отбора в предстоящата в събота среща със „Септември“. За гостуването на националния стадион Роси няма да може да разчита на Антонио Вутов, тъй като атакуващият футболист получи в мача срещу „Ботев“ (Пловдив) петия си жълт картон през сезона и трябва да изтърпи един мач наказание. Централният защитник Холмар Ейолфсон и десният бранител Милош Цветкович пък висят с натрупани картони и са застрашени от наказание след мача срещу „Септември“.\n\nВъв вчерашния ден ръководството на „Левски“, служители, привърженици и ветерани се поклониха пред Павел Панов. Клубът бе организирал кът, посветен на легендата, а всеки желаещ можеше да поднесе цветя пред портрета на нападателя.\n\nСимволичната церемония започна в 13 часа пред сектор „А“ на „Герена“, а хора се стичаха през целия ден.\n\nВ същото време официалният сайт на УЕФА отбеляза кончината на бившия нападател, който си отиде от този свят в неделя вечерта. \"Българският футбол е в траур заради внезапната смърт на легендата на „Левски“ Павел Панов. Един от най-големите и обичани футболисти на България почина на 67 години, докато гледа мача между „Левски“ и „Ботев\", написаха от футболната централа, като припомниха и успехите на \"синята\" легенда.\n\nПогребението на големия български футболист ще се състои днес от 11 часа на Централните софийски гробища. Поклонението ще започне половин час по-рано.\n                    ", "date": "2018.02.20", "title": "Оперираха Делио Роси"}
{"url": "http://www.monitor.bg/a/view/43538-%D0%93%D0%B5%D0%BE%D1%80%D0%B3%D0%B8-%D0%9C%D0%B0%D1%80%D0%BA%D0%BE%D0%B2-%D1%81%D0%B8-%D0%BE%D1%82%D0%B8%D0%B4%D0%B5-%D0%B5%D0%B4%D0%B2%D0%B0-%D0%BD%D0%B0-46/", "text": "\n                    Едва на 46-годишна възраст почина бившият футболист на „Левски“ и националния отбор на България Георги Марков. Марков е бил открит в дома си от своя приятел и колега в „Септември“ Кристиан Добрев, след като от 18 февруари не е бил в контакт със своите колеги. На Добрев дори се наложило да разбие входната врата, за да влезе. Като най-вероятна причина за смъртта на бившия футболист се посочват проблемите със сърцето и прекарания през 2015 година инфаркт.Бившият бранител на „Левски“ и „Локомотив“ (София) има 36 мача и един гол за националния отбор, като емблематично остава попадението му при равенството 1:1 срещу Англия в квалификацията за Евро 2000 през 1999 г. на стадион „Българска армия“. Марков е два пъти шампион с „Левски“ (2001, 2002) и три пъти носител на Купата на България (2002, 2003, 2005). Общо в професионалния футбол записва 372 мача и 20 гола.Съболезнователни адреси минути след трагичната вест бяха пуснати от „Левски“ и „Септември“, а бившият съотборник на бранителя в „Левски“ Станимир Стоилов заяви, че е потресен от загубата на двама свои приятели. „Първо Павел Панов, сега и Марков. Много тъжно! В рамките на само няколко дни загубих толкова близки хора. Загубих ги не само аз, не само „Левски“, но и българският футбол“, заяви треньорът на „Астана“.\n\n\n                    ", "date": "2018.02.20", "title": "Георги Марков си отиде едва на 46"}
{"url": "http://www.monitor.bg/a/view/61065-%D0%91%D0%BE%D1%82%D0%B5%D0%B2-%D0%9F%D0%B4-%D1%80%D0%B5%D0%BA%D0%BE%D1%80%D0%B4%D1%8C%D0%BE%D1%80-%D0%BF%D0%BE-%D1%81%D0%B0%D0%BD%D0%BA%D1%86%D0%B8%D0%B8-%D0%BE%D1%82-%D0%94%D0%B8%D1%81%D1%86%D0%B8%D0%BF%D0%B0/", "text": "\n                    Дисциплинарната комисия към БФС наложи глоби на пет клуба с общо 16 500 лева за провинения на привържениците им по време на изминалите мачове от 21-ия кръг на Първа лига.\n\nАбсолютен рекордьор е „Ботев“ (Пловдив), който е глобен с 6300 лева заради разразилите се ексцесии по време на срещата с „Левски“ на стадион \"Георги Аспарухов\", когато замерваха с пиротехнически средства и камъни фенове на домакините в Сектор „А“. \"Канарчетата\" ще трябва да покрият и щетите в сектор \"Г\", като финансовите санкции са придружени с предупреждение с лишаване от домакинство.\n\nВторият клуб с най-голяма глоба след мачовете от уикенда е „Левски“. „Сините“ ще трябва да се разделят с 4300 лева, а ЦСКА-София ще трябва да заплати 3300 лева и щетите на стадион \"Трейс Арена\". „Черно море“ е с глоба от 2300 лева, а „Берое“ със само 300 заради използването на факли. „Славия“ пък ще трябва да покрие щетите, нанесени от феновете им на стадион \"Лудогорец Арена\".\n\nС лишване от състезателни права са общо шест футболисти. Веселин Минев от „Верея“, Камен Хаджиев от „Берое“, Абделхаким Буна от „Локомотив“ (Пловдив), Костадин Ничев от „Пирин“ (Благоевград), Славчо Шоколаров от „Славия“ и Антонио Вутов от „Левски“ ще пропуснат следващите мачове на своите отбори.\n                    ", "date": "2018.02.20", "title": "„Ботев“ (Пд) рекордьор по санкции от Дисципа"}
{"url": "http://www.monitor.bg/a/view/80309-%D0%9A%D1%83%D0%BB%D1%82%D0%BE%D0%B2%D0%B8%D1%8F%D1%82-%D0%A3%D0%B8%D0%BB-%D0%93%D1%80%D0%B8%D0%B3-%D0%BF%D0%BE%D0%BF%D0%B0%D1%80%D0%B8-%D0%BC%D0%B5%D1%87%D1%82%D0%B8%D1%82%D0%B5-%D0%BD%D0%B0-%D0%A1%D0%B8%D1%82%D0%B8-%D0%B7%D0%B0-4-%D0%BA%D1%83%D0%BF%D0%B8/", "text": "Агуеро наби фен, Гуардиола налетя на мениджъра на „Уигън“\n                    Хегемонът този сезон в Англия няма да спечели пълния пакет от 4 „домашни“ купи. Това стана ясно, след като „гражданите“ бяха драматично елиминирани от „Уигън“ на 1/8-финал за ФА Къп. Единственото попадение в мача бе дело на култовия нападател Уил Григ, за когото всички агитки пяха песни по време на Евро 2016. Северноирландецът се разписа в 79-ата минута, хвърляйки в екстаз феновете, които отново запяха популярното “Will Grigg’s on fire”. Емоциите в края на мача дойдоха в повече на Серхио Агуеро, който се забърка в сериозен скандал. Аржентинецът удари с юмрук лицето един от феновете на „Уигън“, които нахлуха на терена след последния съдийски сигнал, за да празнуват сензационния успех. Нападателят на „гражданите“ искаше да продължи боя, но беше удържан от своите съотборници. Заради поведението си Серхио Агуеро може да получи наказание с лишаване от състезателни права за няколко мача.Екшънът се пренесе и в тунела на стадиона, където за гушите се хванаха двамата мениджъри. След размяна на реплики Пеп Гуардиола и Пол Куук си налетяха и се стигна до дърпане и бутане, като бяха разтървани от охранители. В коментара си за мача двамата отново бяха емоционални и признаха, че са били на ръба на нервна криза.\"След гола на Уил изобщо не съм гледал мача до края. Просто си затворих очите и се молех на Господ. Никой не вярваше, че можем да отстраним „Сити“, но ние го направихме. Имахме късмет, но срещу такива съперници няма как без това“, заяви Куук.„Те имаха един удар към вратата и вкараха един гол. Не мога да приема загубата, както и начина, по който се случи“, гневен бе испанският спец.В следващия кръг „Уигън“ ще домакинства на „Саутхемптън“.\n\n\n                    ", "date": "2018.02.20", "title": "Култовият Уил Григ попари мечтите на „Сити“ за 4 купи"}
{"url": "http://www.monitor.bg/a/view/22190-%D0%A4%D1%83%D1%80%D0%BA%D0%B0%D0%B4-%D0%B8%D0%B7%D1%81%D1%82%D1%80%D0%B5%D0%BB%D1%8F-%D0%A4%D1%80%D0%B0%D0%BD%D1%86%D0%B8%D1%8F-%D0%B4%D0%BE-%D1%82%D1%80%D0%B5%D1%82%D0%B0-%D1%82%D0%B8%D1%82%D0%BB%D0%B0-%D0%B2-%D0%B1%D0%B8%D0%B0%D1%82%D0%BB%D0%BE%D0%BD%D0%B0/", "text": "Германия протестира срещу Италия за смяна на коридора от Виндиш\n                    Невероятният Мартен Фуркад изстреля френския биатлон до трета олимпийска титла в Пьончан. Той пое трети последния пост в смесената щафета на 2х6 и 2х7,5 км, стреля без грешка и на двата рубежа и изведе останалите от тима - Мари Дорен-Абер, Ане Бескон и Симон Дестийо до златните медали. За 6-кратния носител на Световната купа това беше трето класиране на върха в Република Корея, с което той стана и най-титулованият френски биатлонист на зимни игри в историята с вече 5 титли и 2 сребърни отличия. Пред него по отличия е само норвежката легенда Оле Ейнар Бьорндален с 8 първи места от олимпиади.Французите спечелиха с време 1.08:34,3 часа, като използваха само 4 допълнителни патрона (0+4) и то само на втори пост - от Ане Бескон.Защитаващият титлата си от Сочи 2014 г. отбор на Норвегия в състав Марте Олсбу, Тирил Екхоф, Йоханес Тингес Бьо и Емил Хегле Свендсен стана вицешампион, на 20,9 сек., но с многобройни гафове в стрелбата - 1 наказателен тур на Тирил Екоф и 11 допълнителни патрона за всички.Бронзът за втора поредна олимпиада отиде при състезателите на Италия. Лиза Витоци, Доротея Вирер, Лукас Хофер и Доминик Виндиш завършиха с пасив от 26,9 сек. със 7 допълнителни патрона без наказателна обиколка.Четвъртото място разочароващо зае четворката на Германия Ванеса Хинц, Лаура Далмайер, Ерик Лесер и Арнд Пайфер. Те финишираха на 27,2 сек., след като водеха преди последния пост, на който Пайфер, шампион в спринта, презареди цели 5 патрона и завъртя един тур. Той смени в последния момент Симон Шемп, който се разболя. След финала германците подадоха официална контестация срещу тима на Италия за неправилна смяна на коридора от Виндиш, с което той попречил на спринта на Пайфер, пресякъл финала на 6 сек. от него.Българите завършиха на 17-о място от 20 четворки при второто издание на дисциплината на зимни игри. Те останаха на 3:57,4 мин. с 0+11 в стрелбата. Емилия Йорданова направи 0+1, 0+0 на двата рубежа, Даниела Кадева - 0+2, 0+1, Красимир Анев - 0+1, 0+3, а Владимир Илиев - 0+3, 0+03.\n\n\n                    ", "date": "2018.02.20", "title": "Фуркад изстреля Франция до трета титла в биатлона"}
{"url": "http://www.monitor.bg/a/view/3091-%D0%91%D1%80%D0%BE%D0%B8%D0%BC-%D0%B4%D0%BE-80-%D0%BB%D0%B2-%D0%B7%D0%B0-%D0%95%D0%BB%D0%B5%D0%BD%D0%B0-%D0%9F%D0%B0%D0%BF%D0%B0%D1%80%D0%B8%D0%B7%D1%83/", "text": "\n                    Гръцката звезда Елена Папаризу ще докара мускулна треска в ханша на БГ феновете на 27 май в зала 1 на НДК. Билетите за концерта вече са в продажба в ticketportal.bg на цена от 30 до 80 лв. Освен големите си хитове като Mambo, Haide, Baby It's Over , 36-годишната красавица ще зарадва родните меломани с парчетата от чисто новия си албум Ouranio Toxo. Певицата дава заявка, че ще представи много изненади на първия си концерт у нас.Междувренно Швеция се бори да привлече Папаризу за свой представител в тазгодишното издание на „Евровизия“, тъй като именно там е родена гръцката изпълнителка. Тя обаче е категорична, че още не е готова да извие глас на събитието за трети път. Припомняме, че Елена излезе на сцената за престижния конкурс през 2001 година като част от дует Аntique, а през 2005-а доби световна популярност след победата си с тоталния хит My Number One.\n\n\n                    ", "date": "2018.02.20", "title": "Броим до 80 лв. за Елена Папаризу"}
{"url": "http://www.monitor.bg/a/view/48119-%D0%A0%D0%BE%D0%BA%D1%81%D0%B0%D0%BD%D0%B0-%D0%B7%D0%B0%D0%B6%D0%B8%D0%B2%D1%8F-%D1%81-%D0%BD%D0%B0%D0%B5%D0%BC%D0%BD%D0%B8%D0%BA-%D0%BE%D1%82-%D0%A4%D1%80%D0%B5%D0%BD%D1%81%D0%BA%D0%B8%D1%8F-%D0%BB%D0%B5%D0%B3%D0%B8%D0%BE%D0%BD/", "text": "\n                    Фолк фурията Роксана ще смени домашния си уют в Ловеч за седмица, за да дели покрив с бивш наемник във Френския легион в рамките на „Смени жената“. Новата доза епизоди на предаването ще удари праймтайма на bTV на 28 февруари, а певицата ще демонстрира уменията си да командва чужд мъж и съответно да следва стриктно инструкциите на главата на семейството. Изпълнителката на „За тебе, бебе“ ще се размени с жена, която владее пет езика и е загърбила успешна кариера в Япония по желание на съпруга си. Най-трудно за Роксана ще е да се отдели от сина си Александър-младши, който се появи на бял свят миналия септември.Звездата на „Пайнер“ няма да е едниствената популярна домакиня, която ще загърби лъскавото си ежедневие заради риалити формата. С участие в проекта ще се разпишат още фитнес моделът Биляна Йотовска и Никита Джонсън, която редовият зрител помни от учаситето й в „Биг Брадър“ през 2015 г.  \n\n\n                    ", "date": "2018.02.20", "title": "Роксана заживя с наемник от Френския легион"}
{"url": "http://www.monitor.bg/a/view/1311-%D0%90%D0%BD%D1%82%D0%BE%D0%BD-%D0%A5%D0%B5%D0%BA%D0%B8%D0%BC%D1%8F%D0%BD-%D0%BE%D1%82%D0%BD%D0%BE%D0%B2%D0%BE-%D0%B2%D0%BB%D0%B5%D0%B7%D0%B5-%D0%B2-%D0%BE%D1%82%D0%B1%D0%BE%D1%80%D0%B0-%D0%BD%D0%B0-%D0%B5%D1%80%D0%B3%D0%B5%D0%BD%D0%B8%D1%82%D0%B5/", "text": "\n                    Мис ТВ чар Василена Гръбчева потвърди официално, че с водещия на „Тази сутрин“ по bTV Антон Хекимян вече не са двойка. Чаровната репортерка от Нова телевизия заяви, че двамата остават близки приятели.„Не обичам да говоря за личния си живот, но да, сега името на Антон не стои до моето. В бъдеще ще видим какво ще се случи. Когато обичаш един човек трудно можеш да затвориш страницата. Взаимоотношенията ни може да продължат по различен начин просто. Той винаги ще е близък за мен човек, както и аз за него. А преминаването от любов към приятелство – е едно добро начало”, разкри Василена пред списание „Love style“. В момента чаровницата няма мъж до себе си, но следващият й партньор трябва да уважава личното и пространство и да й дава свобода.Антон и Весилена спряха да се появяват заедно още през лятото на миналата година, но упорито мълчаха за раздялата си.\n\n\n                    ", "date": "2018.02.20", "title": "Антон Хекимян отново влезе в отбора на ергените"}
{"url": "http://www.monitor.bg/a/view/19429-%D0%94%D0%B6%D0%B5%D0%BD%D0%B8%D1%84%D1%8A%D1%80-%D0%9B%D0%BE%D1%80%D1%8A%D0%BD%D1%81-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F-%D0%BE%D1%82-%D0%BA%D0%B8%D0%BD%D0%BE%D1%82%D0%BE-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Актрисата Дженифър Лорънс си взима едногодишна почивка от киното, съобщи Би Би Си. Носителката на „Оскар“ ще се оттегли от малкия екран за да се отдаде на активизъм. Звездата от „Игрите на глада“ е в управителния съвет на организацията Represent Us, която води кампании срещу рушветите в политиката и за приемане на закони срещу корупцията, като важна част от каузата е да възпита младите хора с адекватни познания в тази сфера. Наскоро тя се пошегува, че ще подплати свободното си време с грънчарство.Преди да излезе в отпуск, 27-годишната красавица ще довърши снимките към шпионския филм „Червената лястовица“, в който си партнира с Джоел Еджъртън, Матиас Схонартс и Шарлот Рамплинг.   \n\n\n                    ", "date": "2018.02.20", "title": "Дженифър Лорънс се оттегля от киното за година"}
{"url": "http://www.monitor.bg/a/view/79443-%D0%96%D0%B5%D1%80%D0%B0%D1%80-%D0%94%D0%B5%D0%BF%D0%B0%D1%80%D0%B4%D0%B8%D0%B9%D0%BE-%D0%B8%D1%81%D0%BA%D0%B0-%D0%B4%D0%B0-%D0%B5-%D0%B0%D0%BB%D0%B6%D0%B8%D1%80%D0%B5%D1%86/", "text": "\n                    Френската кино звезда Жерар Депардийо иска да попълни колекцията си паспорти и да стане и алжирски гражданин.\n\nАко молбата му бъде удовлетворена, това ще е четвърто гражданство, което получава след Франция, Русия и Белгия, съобщава \"Льо Паризиен\".\n\"Възнамерявам да живея в Алжир, както Ерик Кантона, който отдавна живее в град Оран. Свикнал съм да живея на много места по малко и Алжир ще е едно от тях. Смятам, че уважението към хората в тази страна е голямо и затова искам да отида там\", каза още Депардийо.\n\nНомадството на актьора започна в края на 2012 година, след като френската държава прие закон за огромно увеличение на данъците на богатите. Това разгневи звездата и той бързо си закупи имот в Белгия и поиска гражданство. Не след дълго и самият Владимир Путин разписа указ, с който Депардийо получи руски паспорт. \n                    ", "date": "2018.02.20", "title": "Жерар Депардийо иска да е алжирец"}
{"url": "http://www.monitor.bg/a/view/74093-%D0%A7%D0%B5%D1%80%D0%B2%D0%B5%D0%BD-%D0%BA%D0%B8%D0%BB%D0%B8%D0%BC-%D0%B8-%D0%BA%D0%BE%D0%BD%D1%86%D0%B5%D1%80%D1%82-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0%D1%82%D0%B0-%D0%BD%D0%B0-%D0%9F%D1%80%D0%B8%D0%B2%D0%BB%D0%B8%D1%87%D0%B0%D0%BD%D0%B5/", "text": "Наум Шопов-младши, Ники Илиев и Марта Вачкова аплодираха колегите си\n                    „Искахме да покажем, че и български филм може да има една страхотна картина, перфектен звук и фокус върху сюжета без да вървим в различни посоки“. С тези думи главната актриса, копродуцент и сценарист Яна Маринова представи поредното си екранно предизвикателство - лената \"Привличане\".По червеният килим на премиерата преминаха колегите й от актьорския състав Александър Сано, Башар Рахал, Луиза Григорова-Макариев, Койна Русева, Радина Боршош, Владо Пенев и младите таланти Живко Симеонов, Живко Сираков, Клои Рахал, Нина Керанова, Анастасия Левордашка, Михаил Недялков, Спартак Тодоров и Васил Илиев.Събитието започна с концерт на групите „Торнадо“ и Jeremy?, и композитора и продуцент от Копенхаген Stani. Музикантите са само част от изключително силния саундтрак на „Привличане“, който включва още хип-хоп звездата Слаткаристика, Dexter, 100 кила иносителката на няколко награди „Грами“ Тифани Фред.Повече от 500 души, разпределени в 4 зали на Кино Арена Делукс видяха премиерната лента. След финала на всяка прожекция актьорският екип, начело с режиьора Мартин Макариев се срещнаха със зрителите, а те от своя страна ги уважиха на крака и с викове „Браво“.Финалът на прожекциите, беше последван от коктейл, на който се откроиха Наум Шопов–младши, Ники Илиев, Илиян Джевелеков и Мартина Вачкова, които дойдоха да поздравят колегите си за успеха.„Привличане“ ще се завърти по екраните в цялата страна от 23 февруари.\n\n\n                    ", "date": "2018.02.20", "title": "Червен килим и концерт на премиерата на „Привличане“"}
{"url": "http://www.monitor.bg/a/view/52004-%D0%9F%D0%BE%D0%B2%D0%B5%D0%BB%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B7%D0%BB%D0%BE%D1%82%D0%BE-%D0%BF%D0%BB%D0%B0%D0%BD%D0%B8%D1%80%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D0%A1%D0%BE%D1%84%D0%B8%D1%8F/", "text": "Lord Of The Dance: Dangerous Games превзема НДК напролет\n                    Световно турне със знаменитото шоу на легендарния хореограф Майкъл Флетли Lord Of The Dance: Dangerous Games и сватба – това очаква унгарските танцьори Золтан Пап и Андреа Крен тази година. В неистовата борба между Доброто и Злото, Пап застава начело на лошите, подкрепян от половинката си и в живота, а след две представления в София и Русе през 2015 г., спектакълът се завръща за нов десант на българска територия в НДК на 12 април.„Винаги е по-забавно да играеш отрицателния герой, не че съм играл от страната на Доброто. Но ние  Положителните образи са изпипани много стриктно, докато ако ние променим нещо, или дори сбъркаме, това не прави толкова впечатление, защото от лошия можеш да очакваш всичко“, разкри пред „Монитор“ Пап.Повече ефекти, пиротехника и детайлни костюми ще погалят сетивата на публиката в зала 1 напролет. Шоуто на трупата у нас е част от световното й турне, което стартира още миналия ноември в Москва и включва над 55 дати. „Ние сме страшно много танцьори и от различни националности. В малкото време, в което не сме заети с турнетата, всеки тренира и репетира самостоятелно преди да се съберем за поредната обиколка. За щастие, точно в такъв промеждутък ще се проведе и сватбата“, намигна и чаровната Андреа. Двамата със Золтан  две години след годежа. „Ще сме втората женена двойка в трупата на Lord Of The Dance”, горд е Пап.Последната визита на танцьорите у нас остана в сърцата на българските фенове и с присъствието на самия Флетли на сцената, който до такава степен впечатли публиката, че бе извикан няколко пъти на бис.Пропуските за Dangerous Games са вече почти на изчерпване и могат да бъдат намерени на цени между 45 и 110 лв. в мрежата на Eventim.БЛИЦ     \n\n\n                    ", "date": "2018.02.20", "title": "Повелителят на злото планира сватба в София"}
{"url": "http://www.monitor.bg/a/view/66474-%D0%A2%D0%B5%D0%BE-%D0%A3%D1%88%D0%B5%D0%B2-%D0%BF%D0%BE%D1%82%D0%B0%D0%BF%D1%8F-%D0%B2-%D0%BC%D0%B8%D0%BA%D1%81%D0%B8%D1%80%D0%B0%D0%BD%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82/", "text": "Проектът е спечелил 19 200 лв. от Общината, още толкова е дал самият художник\n                    Три седмици ще остане в Софийска градска художествена галерия първият реализиран в България мащабен визуален проект на Теодор Ушев „Като в тъмно огледало/In the mirror, dimly“, който живеещият основно в Канада автор лично открива тази вечер. Проектът включва рисунки върху спасителни термични одеяла, видео арт и уникална за страната ни инсталация с миксирана реалност.Експозицията, която номинираният за награда „Оскар“ създател на анимацията „Сляпата Вайша“ подготвя повече от половин година, е конструирана като християнски храм с притвор, наос (вътрешна част) и олтар. „Църквата е място за психотерапия, за пропагандиране на идеи, за внушение“, разтълкува аналогията художникът. Най-видимият сегмент в неговата работа са рисунките върху термични одеяла (нещо като лъскаво алуминиево фолио), каквито по принцип се използват в кризисни ситуации, за покриване на жертви от атентати, за спасяване на премръзнали бежанци и алпинисти. Превръщайки ги в основа за изображенията, Ушев променя функциите и въздействието им, ефекта върху публиката.С помощта накоято „вади“ на бял свят различни образи, цветове, надписи, зрителите могат да открият своя история и в показаното, и в онова, което не се вижда на пръв поглед. Могат да наблюдават своето отражение или множество малки фигурки на човечета, птици, насекоми... Тео Ушев призна, че е успял да избори над 10 000, „нахвърляни“ чрез автоматизирано подсъзнателно рисуване.От термичното фолио са оформени и няколко капсули, където човек за кратко може да се усамоти с мислите си или да отпусне юздите на фантазията. В тези „пашкули“ и по стените на залата ултравиолетовата светлина разкрива фрагменти и от свещени текстове, от Библията. Есенцията от тях гласи, че не сме способни истински да видим реалността, защото я виждаме като в затъмнено огледало, като смътно отражение, но евентуално утре, когато дойде светлината, всичко ще се проясни. Според Теодор Ушев това идеално разкрива случващото се в нашия живот, когато сред скандали, негативизъм, дребнотемие, „всекидневно кълване на едни и същи проблеми“, просто не можем да обхванем цялостната картина на битието.В дъното на залатана бежанец, изхвърлен на брега. Зад него обаче в продължение на 3-те седмици от изложбата ще върви филм с анимираните изображения от нея – хора, цветя, птици, животни. Нито за миг до 11 март той няма да спира – като самия живот. „Смятам, че художниците трябва да работят с много лесни за възприемане метафори. Някои може да каже, че това е прекалено директно, почти плакатно – точно такава беше моята цел: да бъде разбрано от абсолютно всички“, подчерта Ушев.Финалния модул от експозицията авторът нарича „изповедалня“. Там с последен модел каска за миксирана реалност, който още не е пуснат в продажба в Европа, посетителят може да „потъне“ и да „изплува“. Но не и да излезе от капсулата, защото сякаш е ограден с бодлива тел от човешки изображения на три нива. За автора те са символи на 3 различни паралелни Българии: на мислещите хора, които искат да вървят напред към бъдещето, на ретроградните, които дърпат назад, и на индиферентните. Целта е, дори с цената на световъртеж, да преживеем катарзис и да се замислим как да изплуваме, да потърсим смисъла и истината зад видимата повърхност на нещата. „Вярвам, че чрез такива акции можем да променим съзнанието на хората и те да потърсят съгласие, единение и да започнат да действат, защото всичко зависи от нас“, категоричен бе Теодор Ушев.Изложбата „Като в тъмно огледало“ се осъществява с помощта на 19 200 лв., спечелени по проект към Столична община, другата половина от необходимата сума е осигурил Тео Ушев със свои лични средства, с подкрепата на Националния филмов борд на Канада и още спонсори.Догодина инсталацията, с различни рисунки и текстове, ще бъде показана в Синематеката в Квебек, Канада, а през 2020 г. - в Анеси, Франция.\n\n\n                    ", "date": "2018.02.20", "title": "Тео Ушев потапя в миксирана реалност"}
{"url": "http://www.monitor.bg/a/view/54021-%D0%9D%D0%B0%D0%B4-90-%D1%86%D0%B8%D0%B2%D0%B8%D0%BB%D0%BD%D0%B8-%D1%83%D0%B1%D0%B8%D1%82%D0%B8-%D0%BE%D1%82-%D1%80%D0%B5%D0%B6%D0%B8%D0%BC%D0%B0-%D0%B2-%D0%A1%D0%B8%D1%80%D0%B8%D1%8F-%D0%B7%D0%B0-24-%D1%87%D0%B0%D1%81%D0%B0/", "text": "\n                    Само за 48 часа в Източна Гута край Дамаск са убити 194 човека, съобщи сирийският Център за наблюдение на правата на човека, цитиран от ДПА.Най-малко 50 човека загинаха във вторник. От неделя насам там ударите на сирийските правителствени сили не спират и сред убитите са над 60 деца и близо 30 жени.Силите на режима в Дамаск обстрелват Източна Гута от няколко седмици. Това е един от малкото оставащи района в Сирия под контрола на бунтовниците. В ударите за последните дни бяха ранени 450 души, допълва Франс прес.Сирийските бунтовници се опитват да преговарят с Русия да се намеси, за да се сложи край на интензивните бомбардировки, каза Насър ал Харири, ръководителят на делегацията на сирийските бунтовници, участваща в преговорите за мир в Сирия, предаде ДПА.\"Опитваме е да направи всичко, което можем чрез преговори с руснаците, за да се намесят те и да спрат тези масови убийства\", заяви Харири. Той допълни, че ситуацията в Източна Гута става все по-сложна и по-катастрофална.По-рано ООН призова за прекратяване на бомбардировките в Източна Гута. УНИЦЕФ изрази възмущение от избиването на деца в Източна Гута, предадоха световните агенции.\"Думите не ни достигат, за да опишем страданията на децата и да изразим възмущението си\", се казва в изявлението на детския фонд на ООН по повод случващото се в Източна Гута. \"Хуманитарната ситуация на цивилните в Източна Гута е извън всякакъв контрол\", заяви в комюнике, разпространено в Бейрут, координаторът на ООН за хуманитарната помощ в Сирия Панос Мумцис.Абсолютно наложително е на това безсмислено човешко страдание да се сложи край незабавно. Бомбардирането на мирни граждани и инфраструктура трябва веднага да спре, каза Мумцис.Няма коментар от страна на сирийските военни. Правителството в Дамаск твърди, че атаките му са насочени единствено срещу екстремистите.\n                    ", "date": "2018.02.20", "title": "194 цивилни убити от режима в Сирия за 48 часа "}
{"url": "http://www.monitor.bg/a/view/23616-%D0%9F%D0%B8%D0%BB%D0%BE%D1%82-%D1%81%D1%8A%D0%BE%D0%B1%D1%89%D0%B8-%D0%BF%D0%BE%D0%B3%D1%80%D0%B5%D1%88%D0%BA%D0%B0-%D0%B7%D0%B0-%D1%82%D1%80%D0%B5%D0%B2%D0%BE%D0%B3%D0%B0-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Пилотът на полет на Луфтханза, наближаващ летището във Франкфурт, най-натовареното в Германия, неволно задейства тревога за националната сигурност, след като изпрати код за отвлечен самолет, предаде ДПА.\nИмало е технически проблем с комуникациите в пилотската кабина, заради който пилотът е можел да изпраща, но не и да получава съобщения от авиодиспечерите на летището, заяви говорител на авиокомпанията.\nЗа да предупреди диспечерите за проблема, пилотът е трябвало да изпрати определен код, но въвел погрешен такъв.\nПодаденият код за отвлечен самолет довел до незабавно информиране на началниците на провинциалната полиция, федералната полиция и армията.\nСлед около 20 минути тревогата била отменена, след като пилотът осъзнал грешката си и въвел правилния код.\nСамолетът, който пристигал от шотландския град Абърдийн, кацнал със закъснение, но без затруднения.\n \n                    ", "date": "2018.02.20", "title": "Пилот съобщи погрешка за тревога за националната сигурност в Германия "}
{"url": "http://www.monitor.bg/a/view/2853-%D0%91%D0%B0%D0%BD%D0%BA%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D1%82%D1%80%D0%B5%D1%81%D0%B5-%D0%9B%D0%B0%D1%82%D0%B2%D0%B8%D1%8F/", "text": "\n                     Управителят на Латвийската централна банка Илмар Римшевич, който бе задържан с обвинение за поискан подкуп, бе освободен вчера от местната агенция за борба с корупцията, съобщи Ройтерс.\n\nВидео материал в латвийския новинарски портал Delfi показва, че пред репортери Римшевич категорично възразява срещу обвиненията при освобождаването си.\n\nРимшевич, който прекара две денонощия в ареста, беше освободен под гаранция от 100 хил. евро, внесена от негов приятел, каза адвокатът му, цитиран от БТА и ТАСС.\n\nПрипомняме, че след ареста на Илмар Римшевич Европейската централна банка (ЕЦБ) блокира плащанията на третата по големина банка в Латвия ABVL Banks AS. Според Ройтерс това е резултат от обвинения от страна на американските власти, че банката е нарушила режима на санкции срещу Северна Корея.\n\nДебитните операции на клиентите на банката са ограничени по разпореждане на Комисията за финансов и капиталов пазар на Латвия след обвиненията от САЩ в пране на пари, съобщи ТАСС в понеделник.\n\nЗа стабилизиране на финансовото положение от ABLV са се обърнали към Латвийската централна банка с молба за заем от 480 млн. евро срещу залог от ценни книжа. Централната банка е решила да отпусне заем от 97,5 млн. евро.\n\nМеждувременно полицията в Латвия разследва твърденията на Norvik banka, че високопоставено лице от финансовия сектор е искало подкуп от най-големия акционер в банката, информира Delfi. Това според агенцията е британският гражданин от руски произход  Григорий Гуселников.\n\nЧрез посредници Римшевич периодично от 2015 г. насам е искал подкупи, като е заплашвал със санкции Norvik bankа, казва Григорий Гуселников, цитиран от Delfi, като агенцията се позовава на AP.\n\nРъководителят на  Комисията за финансов и капиталов пазар на Латвия Петер Путнинш отрече пред Латвийската телевизия Римшевич да се е домогвал до подкупи или Комисията да е имала съмнителни действия, каквито са обвиненията на Григорий Гуселников, информира Delfi. Ръководителят на Комисията призовава обществото и медиите да се отнасят критично към твърденията на Гуселников.\n\n„Достатъчно е сложна историята с надзора на тази банка“, пояснява той.\n\nОбвиненията към Римшевич в корупция сериозно удариха репутацията на латвийската финансова система, коментира евродепутатът Инесе Вайдере. Тя се опасява от руска намеса във връзка с предстоящите тази година избори за Сейм в Латвия.\n\nСпоред нея Римшевич би трябвало да напуска поста си, дори да се смята за невинен, тъй като президентът на централната банка олицетворява финансовата система на страната.\n                    ", "date": "2018.02.20", "title": "Банков скандал тресе Латвия"}
{"url": "http://www.monitor.bg/a/view/30269-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BB%D0%B0%D1%88%D0%B8-%D0%B4%D0%B0-%D0%BD%D0%B5-%D0%BF%D0%BB%D0%B0%D1%82%D0%B8-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D1%81%D0%B8/", "text": "\n                    Πpaвитeлcтвoтo нa Beлиĸoбpитaния ce пoдгoтвя зa вapиaнт въoбщe дa нe плaти нищo нa Бpюĸceл зa излизaнeтo нa cтpaнaтa oт Eвpoпeйcĸия cъюз. Toвa мoжe дa cтaнe, aĸo EC oтĸaжe дa cĸлючи тъpгoвcĸo cпopaзyмeниe c Oбeдинeнoтo ĸpaлcтвo, пишe aгeнция Blооmbеrg, пoзoвaвaйĸи ce нa cвoи изтoчници.\n\nБpитaнcĸият пpeмиep Tepeзa Meй иcĸa пpoeĸтът зa cпopaзyмeниe c EC, ĸoeтo дa ce cĸлючи дo oĸтoмвpи, дa вĸлючвa пoдpoбни тъpгoвcĸи ycлoвия. Oт cвoя cтpaнa Бpюĸceл cмятa, чe в тaĸoвa cпopaзyмeниe нe тpябвa дa имa пoдpoбнocти зa бъдeщитe иĸoнoмичecĸитe взaимooтнoшeния и тo щe имa xapaĸтep caмo нa пoлитичecĸa дeĸлapaция.\n\nEĸипът нa пpeмиepa Tepeзa Meй e paзpaбoтил таен peзepвeн плaн - oтĸaз дa ce изплaтят милиapдитe пo Брекзит, зa дa ce зacтaви Eвpoпeйcĸия cъюз дa пpeдocтaви нa Beлиĸoбpитaния тъpгoвcĸoтo cпopaзyмeниe, ĸoятo тя иcĸa, твъpдят изтoчницитe нa aгeнциятa.\n\n\"Или EC ни дaвa тъpгoвcĸo cпopaзyмeниe, или въoбщe нe пoлyчaвa пapи\" зaяви eĸcлидepът нa Koнcepвaтивнaтa пapтия Йън Дънĸaн Cмит, цитиpaн oт Blооmbеrg.\n\nOтбeлязвa ce, чe тoзи плaн e дaлeч oт жeлaниeтo нa Лoндoн, нo виcoĸoпocтaвeни члeнoвe нa пpaвитeлcтвaтa гo cмятат зa нeoбxoдим. Ocвeн тoвa ce пoдчepтaвa, чe тoчeн мexaнизъм зa изплaщaнe нa ĸoмпeнcaциитe пpeдcтoи дa ce cъглacyвa, ĸoeтo ocтaвя възмoжнocт тe дa ce зaдъpжaт дългo вpeмe.\n\nΠo-paнo Meй пoтвъpди oцeнĸитe, cпopeд ĸoитo Beлиĸoбpитaния e длъжнa дa изплaти нa EC зa излизaнeтo oт cъюзa cyмa в диaпaзoнa 35 - 39 милиapдa паунда (oт 49 дo 55 милиapдa дoлapa).\n\nСъщевременно британският министър за Брекзит Дейвид Дейвис изрази във Виена увереност, че Великобритания и Европейският съюз могат да постигнат споразумение, но призова ЕС да разбере, че това изисква \"взаимни усилия\", предаде Ройтерс.\n\nДейвис е в австрийската столица в рамките на обиколката си из страните членки на ЕС в опит да ги убеди да постигнат двустранни споразумения по въпросите на търговията и на сигурността.\n\n\"Превръщането на бъдещите ни отношения (след развода с ЕС) във функционално икономическо партньорство изисква взаимни усилия, както и изработването на механизми, които да гарантират, че двете страни спазват откритата търговия и честната конкуренция\", каза Дейвис.\n\nВеликобритания иска да запази тесни икономически отношения с ЕС след като го напусне на 29 март догодина, както и правото си да сключва нови търговски споразумения с всички страни по света. Лидерите на ЕС обаче предупреждават, че Лондон не може да иска едновременно да се освободи от регулациите на ЕС и да запази привилегиите на свободната търговия, отбелязва АП.\n\n\n\nНова центристка и анти-Брекзит политическа партия \"Обновление\" (Renew) се роди вчера във Великобритания, вдъхновена от \"Република, напред!\" (En Marche) на френския президент Еманюел Макрон. \"Апетитът за нова партия е колосален\", заяви на пресконференция Джеймс Кларк, един от тримата лидери на \"Обновление\". И управляващата Консервативна партия, и лейбъристката опозиция обещаха да зачитат резултата от референдума от 23 юни 2016 г., който с 52 на сто от гласовете реши великобритания да напусне ЕС. Третата британска формация, еврофилите Либерал-демократи, не успя да се възползва от настроенията против Брекзит сред част от населението. \"Обновление\" иска да бъде \"платформа за хората, които се смятат за политически необвързани и се чувстват пренебрегнати\", добави Кларк.\n\n\n \n                    ", "date": "2018.02.20", "title": "Великобритания плаши да не плати дълговете си"}
{"url": "http://www.monitor.bg/a/view/48229-%D0%9C%D0%B0%D0%B4%D1%83%D1%80%D0%BE-%D0%BF%D0%BE%D0%BA%D0%B0%D0%BD%D0%B8-%D0%A2%D1%80%D1%8A%D0%BC%D0%BF/", "text": "\n                    Венецуелският президент Николас Мадуро отправи предложение чрез Туитър за среща с президента Доналд Тръмп в Каракас или Вашингтон, за да започнат диалог, предаде Франс прес.\n\"Истинският Доналд Тръмп (RealDonaldTrump, акаунтът на президента на САЩ) водеше предизборната си кампания, защитавайки ненамесата във вътрешните работи на други страни. Дойде моментът това да бъде изпълнено и да се премине от програма на агресия към програма за диалог. Диалог в Каракас или във Вашингтон? Ще приема избраното от Вас място и време\", написа Мадуро.\nОтношенията между САЩ и Венецуела са на едно от най-ниските си равнища. В началото на месеца държавният секретар Рекс Тилърсън заяви, че Вашингтон планира да наложи санкции на петролния износ на латиноамериканската страна, пирпомня АФП.\n                    ", "date": "2018.02.20", "title": "Мадуро покани Тръмп "}
{"url": "http://www.monitor.bg/a/view/75196-%D0%90%D0%BB%D0%BA%D0%BE%D1%85%D0%BE%D0%BB%D1%8A%D1%82-%D0%B8-%D0%BD%D0%B0%D0%B4%D0%BD%D0%BE%D1%80%D0%BC%D0%B5%D0%BD%D0%BE%D1%82%D0%BE-%D1%82%D0%B5%D0%B3%D0%BB%D0%BE-%D0%BD%D0%BE%D1%81%D1%8F%D1%82-%D0%B4%D1%8A%D0%BB%D0%B3%D0%BE%D0%BB%D0%B5%D1%82%D0%B8%D0%B5/", "text": "\n                    Пълничките почитатели на алкохола имат повече шансове да надхвърлят 90 години от кльощавите въздържатели, установиха американски учени, цитирани от в. \"Дейли мирър\".\n\nТрийсетгодишно изследване на тайните на здравите старини разкри, че твърде слабите хора умират по-рано от тези, които имат малко наднормено тегло. Две чаши кафе и 15 минути физическа активност дневно също помагат за по-дълъг живот.\n\nУчените от университета на Калифорния са анкетирали 14 000 души на възраст от 55 до 100 години за начина им на живот, а от 2003 г. проследяват около 1600, останали живи, за да научат тайните на дълголетието им.\n\nХората, които пиели малко алкохол - от една-две бири или чаши вино седмично, до една чаша дневно, живеели средно повече от въздържателите. Същото важи и за приемащите 200 до 400 мг кафеин дневно - около две чаши кафе. Прекаляващите с алкохола обаче живеят по-малко.\n\nИзследването, което още продължава, показва, че наднорменото тегло има негативен ефект, докато човек навърши 80 години, но след това осигурява 3 процента намаление на риска от смърт. Поднорменото тегло след 80-годишна възраст увеличава смъртността с 50 процента. Затова учените препоръчват след 60-годишна възраст човек да понапълнее малко - от 2,5 до 5 кг на десетилетие.\n\nУчените не установиха особена полза от витамините А, Е, С или калция, нито от чая или газираните напитки.\n\nДвижението обаче помага. Достатъчни са 15 минути дневно, но 30 или 45 минути са още по-добре. От допълнително увеличаване на времето няма полза. Освен това не са необходими интензивни упражнения. Полезно е и ходенето с умерено темпо.\n\nХобитата също допринасят за дълголетие, както и общуването с други хора извън семейството, защото то стимулира мозъка. Именно хобитата увеличават шанса човек да надхвърли 90 години с 21 процента. Две чаши вино дневно допринасят за дълголетието с 18 процента, а 15 минути раздвижване дневно - с 11 процента.\n                    ", "date": "2018.02.20", "title": " Алкохолът и наднорменото тегло носят дълголетие"}
{"url": "http://www.monitor.bg/a/view/57863-%D0%A0%D1%83%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D0%B2-%D0%A1%D0%B8%D1%80%D0%B8%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%BC%D0%BE%D0%B1%D0%B8%D0%BB%D0%BD%D0%B0-%D0%B2%D1%80%D1%8A%D0%B7%D0%BA%D0%B0/", "text": "\n                              Генералният щаб /ГЩ/ на Въоръжените сили на Русия издаде заповед на войските си за радиоелектронна борба да заглушат сигнала на мобилната връзка на територията на двете руски бази в Сирия - Хмеймим и Тартус. За това съобщава РБК, позовавайки се на документ, подписан в началото на февруари от началника на осмо управление на ГЩ генерал-лейтенант Юрий Кузницов.\n\n          В частност, в Хмеймим сигналите 2G и 3G ще бъдат заглушавани до 30 март т.г., а на останалата територия на руската военна групировка в арабската република – до 1 юли т.г. Според източник на агенцията, заповедта на ГЩ е свързана с атаките на безпилотните летателни апарати срещу  руските бази. „Тези апарати се ръководят от сигналите на мобилните  телефони“, поясниха от Министерството на отбраната. Освен това по този начин ще бъде осуетено и евентуалното изтичане на информация, пише НТВ. Във връзка с изпълнение на разпоредбата военните ще засилят взаимодействието си с граничните служби, които ще сигнализират военната полиция за наличието у войниците на „технически средства за лично ползване“. Подобни проверки ще се извършват на контролните пунктове Чкаловский, Моздок и Новоросийск, от чиито летища военнослужещите се отправят в Сирия. Кузнецов е заповядал още да се увеличи количеството на стационарните телефонни кабинки на територията на руските бази за връзка на военните с техните близки. В момента подобни постове катастрофално не стигат и затова на командированите се налага често да използват мобилни телефони, обясниха с ГЩ.\n\n          Пресата припомня, че първата атака на безпилотен летателен апарат срещу руска база беше фиксирана в Новогодишната нощ. По данни на в. „Комерсант“, тогава са били унищожени седем самолета и ранени повече от 10 военнослужещи. По-късно РБК съобщи, че атаката е била извършена от дрон. Освен това в момента на удара системите за защита на руските бази били изключени. След няколко седмици базата в Хмеймим беше нападната от самоделни летателни апарати, като според военни източници те са излетели от района на населения пункт Муазара, контролиран от т.нар. умерена сирийска опозиция. Президентът Владимир Путин тогава нарече атаката срещу базата в Хмеймим „провокация“. По думите на държавния глава, целта на нападението била да се провалят достигнатите договорености за урегулиране на сирийския въпрос.\n                    ", "date": "2018.02.20", "title": "Руските военни в Сирия остават без мобилна връзка "}
{"url": "http://www.monitor.bg/a/view/4946-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B1%D0%BE%D1%80%D0%B5%D1%86-1-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%A0%D1%83%D1%81%D0%B8%D1%8F/", "text": "\n                    Директорът на създадения от опозиционера Алексей Навални руски Фонд за борба с корупцията Роман Рубанов беше задържан от полицията на московското летище Шереметиево в нощта срещу вторник. За това съобщи на страницата си в Twitter ръководителят на щаба на Навални Леонид Волков, който уточнява, че Рубанов първо е бил подложен на щателна митническа проверка, а след това отведен в полицейското отделение.\n\n          Според хората на опозиционера срещу задържания е повдигнато обвинение за организиране на несъгласуван с властите митинг, който се проведе в Москва на 28 януари т.г. По думите на Волков обаче, Рубанов няма никакво отношение към организацията на споменатата акция. В края на януари отново на летище Шереметиево полицията задържа прессекретарката на Навални Кира Ярмиш и водещата на канала „Навални Live\" Руслана Шавединова. Те се връщали от чужбина, откъдето провели 14-часова YouTube транслация на акцията „Стачка на избирателите“. Двете съратнички на опозиционера бяха пуснати на свобода след едно денонощие, припомнят агенциите.\n                    ", "date": "2018.02.20", "title": "Закопчаха борец №1 с корупцията в Русия "}
{"url": "http://www.monitor.bg/a/view/52774-%D0%91%D0%B0%D0%B3%D0%B5%D1%80-%D0%BD%D0%B0%D0%BC%D0%B0%D1%87%D0%BA%D0%B0-7-%D1%81%D0%BF%D1%80%D0%B5%D0%BB%D0%B8-%D0%BF%D1%80%D0%B5%D0%B4-%D0%BD%D0%B5%D0%B3%D0%BE-%D0%BA%D0%BE%D0%BB%D0%B8-%D0%BD%D0%B0-%D0%BE%D0%B6%D0%B8%D0%B2%D0%B5%D0%BD-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Верижна катастрофа с багер и още 7 автомобила задръсти вчера сутринта тежкия трафик по бул. „Христо Смирненски“ в посока центъра на града, близо до МОЛ Варна, съобщиха наши читатели, станали неволни очевидци на екшъна. Заради започналите големи пътни ремонти по разширението и изграждането на основни булеварди във Варна, движението е изключително натоварено и изнервящо, а катастрофите и саморазправите между шофьори – често явление. Според единодушнното мнение на очевидците и хората от пострадалите автомобили, а и според видимата картина на произшествието, ударът е дошъл отзад, от багериста. Най-вероятно той не е успял да спре навреме и се нанизал в колата пред него, която е ударила другата пред нея и така на принципа на доминото са потрошени общо 7 от спрелите на светофара коли. Само строителната машина няма никакви последствия от удара. Най-тежко е пострадала колата, която е била непосредствено пред багера, като е разбита цялата и задница. Жената, която е била в нея е оцеляла, твърдят шофьорите на мястото на инцидента. Тя обаче се поччувствала зле и поискал да бъде отведена в болница за преглед , като е откарана от своя близка. В една от пострадалите във верижната катастрофа коли, е имало и дете, казаха нашите информатори от мястото на пътното меле. За щастие то не е постадало, както и всички останали участници в катастрофата, които са живи и здрави. По-късно от ОД на МВР - Варна потвърдиха за верижната катастрофа и, че няма пострадали хора, а само материални щети. Оттам уточниха, че жената, пътуваща в един от автомобилите, е потърсила лекарска помощ, като е била контактна и в ясно съзнание. Екип на КАТ-Варна изяснява обстоятелствата, довели до верижната катастрофа. Това обаче допълнително затрудни движението по булеварда за няколко часа.\n                    ", "date": "2018.02.20", "title": "Багер намачка 7 спрели пред него коли на оживен булевард във Варна"}
{"url": "http://www.monitor.bg/a/view/77432-%D0%A1%D0%BF%D0%B8%D0%BF%D0%B0%D1%85%D0%B0-%D0%B8%D1%80%D0%B0%D0%BA%D1%87%D0%B0%D0%BD%D0%B8%D0%BD-%D1%81%D0%BA%D1%80%D0%B8%D1%82-%D0%B2-%D1%88%D0%BA%D0%B0%D1%84-%D0%B7%D0%B0-%D0%B4%D1%80%D0%B5%D1%85%D0%B8-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD/", "text": "\n                    Иракският гражданин Барзан Хоршид, излязъл през границата на България без разрешение на органите на властта, получи наказание 10 месеца лишаване от свобода с 3-годишен изпитателен срок, след като сключи споразумение с Районната прокуратура в Генерал Тошево. То е било одобрено от състав на Районния съд в Генерал Тошево и влиза в сила веднага, съобщи Апелативна прокуратура – Варна.\n\n29-годишният мъж направил опит да премине границата на България с Румъния на 29 декември 2017 г. , скрит в кабината на товарен автомобил с румънска регистрация. При проверка на ГКПП – Кардам, в шкафа за дрехи на камиона , който превозвал детски играчки от голяма верига магазини в Гърция за Румъния, чуждият гражданин бил открит. Срещу него било образувано досъдебно производство по член 279, ал. 1 от НК, останало недовършено поради независещи от извършителя причини.\n\nСрещу румънския шофьор също се води разследване за престъпление по член 280, ал. 2, т. 3 и 4 от НК за превеждане през границата на страната на отделни лица без разрешение на надлежните органи на властта.\n                    ", "date": "2018.02.20", "title": "Спипаха иракчанин, скрит в шкаф за дрехи на камион"}
{"url": "http://www.monitor.bg/a/view/2314-%D0%9E%D1%82%D0%BB%D0%BE%D0%B6%D0%B8%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%B1%D1%83%D1%82%D0%BD%D0%B8%D1%8F-%D1%82%D1%8E%D1%82%D1%8E%D0%BD%D0%B5%D0%B2-%D1%81%D0%BA%D0%BB%D0%B0%D0%B4-%D0%BD%D0%B0-%D1%83%D0%BB-%D0%9E%D0%B4%D1%80%D0%B8%D0%BD-8/", "text": "Прокурорът по делото разколебан по обвинението, че съборената сграда е паметник на културата\n                    Обвинението срещу подсъдимите за съборения тютюнев склад на „Ориент табако” на ул. „Одрин” 8 в Пловдив Георги Бранеков и Александър Николич е разколебано в частта му дали сградата е била ансамблов паметник на културата, призна прокурорът от окръжната прокуратура Дилян Пинчев.\n\n„След разпитите на свидетелите от вчера и прослушаният запис от заседание на НИНКН (б.р. 19 февруари), имам колебание дали не следва прокуратурата да промени становището си за внесения обвинителен акт дали складът е паметник на културата или не. Но искам да направя анализ и становище, които да обмисля на спокойствие”, каза в кулоарите на съда прокурор Пинчев. Колебанието на държавното обвинение е именно в частта със статута на сградата и дали тя попада в охранителна зона според документацията, която има в НИНКН. Другото обвинение срещу подсъдимите за представеното фалшиво удостоверение в община Пловдив не е разколебано, тъй като всички експертизи са категорични, че документът е с невярно съдържание.\n\nВ съдебна зала Пинчев поиска един час, за да анализира ситуацията, а след кратка пауза съдия Розалия Шейтанова реши да отложи процеса за 26 март, за да разпита нови трима свидетели от Националния институт за недвижимо културно наследство (НИНКН).\n\nТе трябва да изяснят как е съставен проблемният протокол № 10 от 7 октомври 2014г. Документът има два варианта като съдържание, които обаче носят един и същ номер, от една и съща дата. До момента в процеса било установено, че първият вариант бил верен и в него пишело, че на свое заседание експертите от НИНКН взимат решение да бъде предложено да започне процедура по деклариране на тютюневия склад на ул. „Одрин” 8, като паметник на културата. Вторият вариант на протокола задължава директора на НИНКН да вземе решение за поправяне на явна фактическа грешка в изписването на планоснимачния номер – 620 вместо 610. Заради двете различни съдържания на протокол № 10 в понеделник се наложи страните в процеса да слушат 2-часов запис от заседанието в НИНКН. „Сега какво решаваме?”, се чувало на записа. В отговор се казвало: „Складът „Ориент табако” е за деклариране”, което означавало, че било взето решение да се започне процедура по декларирането му като паметник на културата. Четири години по-рано – през 2010г. служителката в отдел „Архиви” на НИНКН Любов Саралиева съставила декларация, че сградата не е единичен паметник на културата, но попада в охранителна зона. Фалшифициран вариант на тази декларация бил внесен в община Пловдив впоследствие, за да може фирмата да получи разрешение за събаряне на тютюневия склад и разрешение да вдигне на неговото място хотел. Двамата подсъдими в процеса са категорични, че не са знаели, че тютюневият склад е паметник на културата. „Бил съм със съзнанието, че сградата никога не е била паметник на културата”, каза пред съда Георги Бранеков.\n                    ", "date": "2018.02.20", "title": "Отложиха делото за бутния тютюнев склад на ул. „Одрин” 8"}
{"url": "http://www.monitor.bg/a/view/88794-%D0%A5%D0%B2%D0%B0%D0%BD%D0%B0%D1%85%D0%B0-%D0%91%D0%A1%D0%9F-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%A5%D0%B0%D1%81%D0%BA%D0%BE%D0%B2%D0%BE-%D0%BF%D0%B8%D0%BB-%D0%B7%D0%B0%D0%B4-%D0%B2%D0%BE%D0%BB%D0%B0%D0%BD%D0%B0/", "text": "\n                    Бившият кмет на Хасково Атанас Василев (БСП, 1994-1999) е бил задържан за шофиране в нетрезво състояние. 58-годишният Василев сега е лидер на общинската организация на БСП в южния град.\n\nУниформените са спрели лека кола със софийска регистрация в събота вечер.\n\n„Сам съм си виновен. Бях пил една ракия и излязох да взема документи от колата. Беше паркирана в малка и доста тъмна уличка, недалеч от централата на БСП в Хасково. Реших да я преместя по-близо и на по-светло, но на ъгъла ме спряха полицаите“, заяви Василев.\n\nПри проверката дрегерът отчел 1,49 промила алкохол. Бившият градоначалник и соцлидер има заболяване на сърцето и от години пие лекарства за разреждане на кръвта. Според него уредът е отчел нереално високо съдържание на алкохол в кръвта му, именно по тези причини.\n                    ", "date": "2018.02.20", "title": "Хванаха БСП лидера на Хасково пил зад волана"}
{"url": "http://www.monitor.bg/a/view/17951-%D0%A8%D0%BE%D1%84%D1%8C%D0%BE%D1%80-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D1%80%D1%83%D1%88%D0%B2%D0%B5%D1%82-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Шофьор дал рушвет на полицаи отива на съд. Обвинението срещу Сашо М. е за това, че на 24 април 2017 г. в град Дебелец след като бил спрян за проверка от четирима полицаи им дал общо сумата от 250 лева за да не му бъде съставен акт за това, че управлявал лекия автомобил без включени светлини, без поставен обезопасителен колан и без да притежава свидетелство за управление на МПС.\n\nПри направената проверка станало ясно, че обвиняемият е неправоспособен, но независимо от това, често управлявал лекия си автомобил, многократно бил наказван по административен ред за допуснати нарушения и осъждан за престъпления по транспорта. При последната проверка той представил на полицаите свидетелство за управление на МПС издадено във Великобритания, за шофьори, които могат да управляват превозно средство, но само с придружител – правоспособен водач и то само на територията на Великобритания. След като разбрал, че го грози поредния акт, обвиняемият започнал да повтаря, че иска да почерпи. Докато един от полицаите пишел акта, Сашо М. отишъл до патрулния автомобил и пуснал през отворения прозорец девет банкноти на обща стойност 250 лева. Вместо да приемат рушвета обаче, служителите на реда арестували водача и го отвели в управлението. Предстои разглеждане на делото в съда.\n                    ", "date": "2018.02.20", "title": "Шофьор отива на съд  за рушвет на полицаи"}
{"url": "http://www.monitor.bg/a/view/89787-90-%D0%B4%D0%BD%D0%B8-%D0%B0%D1%80%D0%B5%D1%81%D1%82-%D0%B7%D0%B0-%D0%B1%D0%BE%D0%B5%D1%86%D0%B0-%D0%BE%D1%82-%D0%98%D0%94%D0%98%D0%9B-%D1%87%D0%B0%D0%BA%D0%B0-%D1%81%D0%B5-%D0%B8%D1%81%D0%BA%D0%B0%D0%BD%D0%B5-%D0%B7%D0%B0-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%86%D0%B8%D1%8F-%D0%BE%D1%82-%D0%9C%D0%B0%D1%80%D0%BE%D0%BA%D0%BE/", "text": "\n                    90 дни в ареста ще остане задържаният у нас мароканец Нофат Рашид Захри, издирван в родината си за тероризъм в Сирия, реши Апелативният съд в Пловдив. Толкова е максималният срок по договора за екстрадиции и правна помощ между България и Мароко.Захри е бил в звеното по механизация на ИДИЛ. Набирал бойци и ги обучавал. Пренасял боеприпаси и колани за смъртоносни самоубийства. Бил обявен за международно издирване от бюрото на Интерпол в Рабат заради извършваната от него терористична дейност и членството му в „Ислямска държава”, стана ясно по време на мярката за неотклонение на Нофат Захри.Процесът срещу него в Пловдив стартира на 20 февруари сутринта с фал старт. Оказа се, че преводачът от арабски Ибрахим Мотлу не разбрал, че процесът ще се гледа в Пловдив и си останал да чака началото на мярката в съда в Хасково. На настойчивите въпроси на съдебен секретар от Пловдив дали ще успее да се придвижи до Пловдив и в колко часа, преводачът отговори, че колата му е на майстор и не можел. Заради неявяването му се наложи съдия Веселин Ганев да отложи мярката на Нофат Захри с няколко часа, за да се намери нов преводач, а и нов служебен защитник, тъй като назначеният на чужденеца също не се яви в съда в Пловдив.Заради това апелативният съд глоби с 1000 лева преводача от Хасково и с 500 лева първия служебен адвокат на мароканеца. Самият той пък така и не успя да се разбере с новия си преводач и искаше от съда ту да остане 40 дни зад решетките, ту 90 дни. Всъщност това е срокът, в който страната ни може да задържи Нофат Захри и в който срок ще се чака искане за екстрадиция от Кралство Мароко, където го грози затвор до 30 години. Ако такова искане не дойде, има реална опасност мароканецът да бъде пуснат на свобода.Захри е влязъл в България на 13-и януари тази година нелегално. Пресякъл границата в полето край граничното свиленградско село Сладун, заедно с група от още 27 мигранти. Когато били задържани от граничен патрул Захри представил фалшив сирийски паспорт с друго име и възраст. \n\n\n                    ", "date": "2018.02.20", "title": "90 дни арест за боеца от ИДИЛ, чака се искане за екстрадиция от Мароко"}
{"url": "http://www.monitor.bg/a/view/52121-%D0%9E%D1%81%D1%8A%D0%B4%D0%B8%D1%85%D0%B0-%D0%BD%D0%B0-37-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B4%D0%BE%D0%BA%D1%82%D0%BE%D1%80%D1%81%D0%BA%D0%B0-%D1%84%D0%B0%D0%BC%D0%B8%D0%BB%D0%B8%D1%8F-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B3%D0%B0%D1%80%D0%B4-%D0%BD%D0%B0-%D0%93%D0%B0%D0%BB%D0%B5%D0%B2%D0%B8/", "text": "\n                    Общо 37 години затвор получи докторската фамилия Карастоянови от Дупница, които бяха привлечени като обвиняеми за смъртта на Николай Радев – Отвертката, известен като един от гардовете на Братя Галеви. Присъдата беше прочетена от съдията по делото в Кюстендилски окръжен съд, Мирослав Начев. Най-висока присъда от тримата обвиняеми получи анестезиологът д-р Николай Карастоянов в размер на 15 години лишаване от свобода. За брат му – Иван магистратите постановиха 13 години лишаване от свобода, а бащата на двамата обвиняеми - д-р Владимир Карастоянов, беше осъден на 9 години затвор.\n\n„Смятам, че можеше още по-сериозно да ги накажат тези хора. Става въпрос за тежко престъпление. Ще преценяваме занапред какво ще правим с нашите адвокати. Все пак трябва да се покаже, че законите в тази държава работят“ , коментира братът на Николай Радев – Иван.\n\n„Не сме обидени на никой. Докторите сме наказани подобаващо, аз смятам, че тази присъда е отмъщение към интелигенцията и бунт към нашето семейство. В крайна сметка тези сили са все още могъщи, ние все още живеем в Галев град. Надявам се на правосъдието на по-висша инстанция. Ще обжалваме решението, то е ясно“, коментира един от осъдените, д-р Владимир Карастоянов. По негови думи трагедията на цялата докторска фамилия е върха на Айсберга. „Нашият случай поставя на карта приоритетите на човешките права, на интелигенцията, на хората, които от сутрин до вечер не излизаме от кабинетите“, допълни след присъдата д-р Владимир Карастоянов.\n\nПо време на последните две съдебни заседания в подкрепа на Карастоянови бе и Антонио Якимов, един от главните свидетели по делото срещу Братя Галеви. „Аз съм потресен, възмутен, просто нямам думи. След като престъпници и мафиоти ги вдигат на пиедестал, няма какво да кажа. Всички, които са се сблъскали с тази групировка са емигранти, включително и аз“, обяви Антонио Якимов след произнасяне на присъдите.\n\nПроцесът срещу докторската фамилия тръгна преди две години. На 11.03.2014г. в кафе-аперитив \"Колата\" в Дупница, тримата обвиняеми отиват да помогнат на дъщерята на Николай Карастоянов - Владимира, която е била притеснявана от Отвертката. Именно тогава се стига до сблъсък между мъжете, който приключва фатално за Отвертката.\n\nРешението на Кюстендилски окръжен съд може да бъде ожалвано пред по-горна инстанция в 15-дневен срок.\n\n \n                    ", "date": "2018.02.20", "title": "Осъдиха на 37 години затвор докторска фамилия за смъртта на гард на Галеви"}
{"url": "http://www.monitor.bg/a/view/70835-%D0%9F%D0%B8%D1%8F%D0%BD-%D0%B7%D0%B0%D1%85%D1%8A%D1%80%D0%BA%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D1%84%D0%B0%D1%80-%D0%B2-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Шофьор на пикап изуми десетки след като заспа мъртвопиян зад волана на светофар в Хасково. Куриозната ситуация се разигра около 16,30 часа в понеделник на кръстовището между бул. „Васил Левски“ и и ул. „Единство“ в Хасково.\n\nШофьорът на видима възраст около 60 години карал светлосив пикап „Рено“. Когато дошъл зеленият сигнал колата не помръднала. Воят на клаксоните на изнервените водачи зад баничарката изобщо не смутил водача. Един от чакащите слязъл и видял мъжът полегнал на дясната си страна и видимо неадекватен.\n\nПървоначално събралите се около него решили, че му е прилошало. Притеснили се мъжът да не е получил инфаркт или инсулт и извикали линейка и КАТ.\n\nВ колата обаче смърдяло на алкохол, а мъжът изобщо не помръдвал. Оказало се, че спи дълбоко и дори хърка.\n\nСъбудили го дошлите пътни полицаи. Признал че е много пиян и се качил сам в патрулката. Отказал е да бъде тестван с дрегер и да даде кръвна проба.\n\n„При тази ситуация ще му бъде наложена глоба по Закона за движение на пътищата от 2000 лева, ще му бъде прибрана за две години и шофьорската книжка“, обясни шефът на КАТ Димо Чобанов пред местната телевизия ЕТВ.\n                    ", "date": "2018.02.20", "title": "Пиян захърка на светофар в Хасково"}
{"url": "http://www.monitor.bg/a/view/5971-%D0%A1%D0%BC%D0%B5%D0%BD%D0%B8%D1%85%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B0-%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%B7%D0%B0-%D0%BC%D0%B0%D0%BB%D0%BA%D0%B8%D1%82%D0%B5-%D0%B8-%D1%81%D1%80%D0%B5%D0%B4%D0%BD%D0%B8-%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D1%8F/", "text": "\n                    Габриела Козарева е новият изпълнителен директор на Изпълнителната агенция за насърчаване на малките и средните предприятия.\n\nКозарева е назначена със заповед на министъра на икономиката Емил Караниколов и след като премиерът Бойко Борисов я освободи от поста заместник-министър на младежта и спорта, считано от 20 февруари.\n\nНовият шеф на агенцията има над десетгодишен управленски, административен и професионален опит в сферата на бизнеса и търговското право. Била е Директор на Дирекция „Спортна инфраструктура и управление на държавното участие” в Министерство на младежта и спорта, а от май 2017 г. заема поста заместник-министър в министерството.\n\nПреди това тя е била консултант в частния бизнес и съдебен помощник във Върховния Административен съд на Република България. Завършила е Класическата гимназия и Софийския университет СУ „Св. Климент Охридски”, където е магистър по право.\n                    ", "date": "2018.02.20", "title": "Смениха директора на агенцията за малките и средни предприятия"}
{"url": "http://www.monitor.bg/a/view/52765-%D0%95%D0%A1-%D0%BF%D0%B5%D1%81%D1%82%D0%B8-25-%D0%BC%D0%BB%D1%80%D0%B4-%D1%87%D1%80%D0%B5%D0%B7-%D0%B7%D0%B5%D0%BB%D0%B5%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F/", "text": "\n                    Европейският съюз може значително да увеличи използването на възобновяеми енергийни източници, пестейки милиарди долари, се казва в цитирано от ДПА изследване на Международната агенция за възобновяема енергия.\n\nЕС би могъл рентабилно да увеличи на 34% делът на зелените енергийни източници в енергетиката си до 2030 г. вместо заложените в момента в плановете 27 на сто, показват изчисления на агенцията. В случай, че Общността използва всички опции за възобновяема енергия, той би постигнал намаляване на разходите 25 млрд. долара годишно до 2030 г. спрямо разходите при използването на конвенционални енергийни източници, посочва агенцията. Освен това увеличаването на дела на възобновяемите източници ще доведе до намаляване на разходите за здравеопазване благодарение на по-доброто качество на въздуха, се казва в изследването.\n\nСтраните от ЕС потвърдиха през декември миналата година набелязаната си цел от 27-процентов дял на зелената енергия, докато Европейският парламент би искал съюзът да се придържа към дял от 35 процента. Еврокомисарят по енергетиката и климатичните промени Мигел Ариас Канете каза, че ЕК работи по \"балансиран компромис\".\n                    ", "date": "2018.02.20", "title": "ЕС пести $25 млрд. чрез зелена енергия"}
{"url": "http://www.monitor.bg/a/view/52736-%D0%9D%D0%B0%D1%82%D1%80%D1%83%D0%BF%D0%B0%D0%BB%D0%B8-%D1%81%D0%BC%D0%B5-%D1%81%D1%80%D0%B5%D0%B4%D0%BD%D0%BE-%D0%BF%D0%BE-2871-%D0%BB%D0%B5%D0%B2%D0%B0-%D0%B7%D0%B0-%D0%B2%D1%82%D0%BE%D1%80%D0%B0-%D0%BF%D0%B5%D0%BD%D1%81%D0%B8%D1%8F/", "text": "297 хил. българи чакат професионално обезщетение за старини\n                    Натрупали сме средно по 2871,14 лева за втора пенсия в т. нар. универсални пенсионни фондове. Това сочат данните на фондовете, обявени от Комисията за финансов надзор (КФН). Информацията е получена на база на финансовите отчети и справки, представени от пенсионноосигурителните дружества в КФН. Средно мъжете са се подсигурили с по 3003 лева, а жените като остареят ще имат 2731 лева, показват данните към края на миналата година. Общият брой на лицата, осигурени в универсалните фондове, пък се увеличава с 3% до 3,667 млн.\n\nЛицата, които се осигуряват за трета пенсия - в доброволните пенсионни фондове, са натрупали средно по 1698,96 лева.\n\n \n\n\n\n \n\nкато отново се отчита ръст от 2 на сто. Нетните активи в този фонд се повишават с 16% към края на миналата година до 1,055 млрд. лв. Брутните постъпления от осигурителни вноски също отчитат ръст – с 40% до 138,98 млн. лв. при среден размер на месечните постъпления от осигурителни вноски от 109,65 лв. на лице.\n\nНад 297 хил. нашенци пък ще чакат професионална пенсия. Право да се подсигурят с подобна пенсия обаче имат само тези хора, които са работели в условията на І и ІІ категория труд. Осигурителните вноски за тях са изцяло за сметка на работодателя. Техният размер е определен в Кодекса за социално осигуряване (КСО), както следва: 12% от осигурителния доход за работещите в условията на І категория труд и 7% от осигурителния доход за работещите в условията на ІІ категория труд. Те се превеждат от работодателите едновременно с осигурителните вноски за държавното обществено осигуряване в НАП. Данъчните превеждат тези вноски в професионалните фондове на лицензираните пенсионноосигурителни дружества. Също както при УПФ, осигурителните вноски и доходността от тяхното инвестиране се натрупват\n\n \n\n\n\n \n\nДоброволен пенсионен фонд по професионални схеми също отчита повишение в броя на осигурените лица със 7% до 7,8 хил. души. Този тип схеми са широко разпространени в повечето страни - членки на Европейския съюз. В различните държави те се създават по различен начин, например с договори, споразумения или различни актове и правила, които установяват какви пенсионни обезщетения се предоставят на участниците в схемата и при какви условия те могат да получат тези пари. Нетните активи в този фонд към края на 2017 г. са на обща стойност 14,2 млн. лв. при среден размер на месечните постъпления от едно осигурено лице в размер на 30,8 лв.\n\nСпоред данните общият брой на осигурените лица в четирите вида пенсионни фонда в края на миналата година е бил 4,6 млн. души, като нарастват с 2,57 на сто за година.\n\nСтатистиката сочи още, че общите приходи на пенсионноосигурителните дружества през 2017 г. възлизат на 183, 8 млн. лв., а нетният им финансов резултат е в размер на 61,7 млн. лв., уточняват от комисията.\n                    ", "date": "2018.02.20", "title": "Натрупали сме средно по 2871 лева за втора пенсия"}
{"url": "http://www.monitor.bg/a/view/56647-9-%D0%BE%D1%82-10-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B0%D1%82-%D0%B8%D0%B7-%D1%80%D0%BE%D0%B4%D0%B8%D0%BD%D0%B0%D1%82%D0%B0-%D0%B2%D0%BC%D0%B5%D1%81%D1%82%D0%BE-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "1,330 млн. нашенци стегнали куфарите в края на миналата година\n                    9 от 10 българи или 85% от родните туристи избират България за своите пътешествия и екскурзии вместо чужбина. Това сочат последните данни на Националния статистически институт (НСИ) за периода октомври - декември миналата година. Над 11,1% от нашенците пък са пътували само зад граница, а 3,7% са избрали както родните ширини, така и чуждите земи.\n\nОбщият брой на хората у нас, които са стегнали куфарите през последното тримесечие на 2017 г., е бил близо 1,330 млн., като\n\n \n\n\n\n \n\nОказва се, че любителите на почивките и пътешествията са главно хората на възраст между 25 и 44 години, което всъщност не е изненада, тъй като това са главно работещи хора със стабилни доходи. От всички пътувания в страната най-голям дял заемат младежите между 15 и 24 години, а зад граница най-често са се отправяли по-възрастните от 45 до 64 години.\n\nСпоред статистиката 51,5% от пътуванията в рамките на България са били с цел да се посетят близки и роднини. В другите държави пък най-често ходим за екскурзии и релакс - над 54,3 на сто. Зад граница ни се налага да пътуваме и когато става дума за бизнес и служебни ангажименти. Когато тръгнем обаче да опознаваме родината си\n\n \n\n\n\n \n\nтъй като почти 95% т сънародниците ни тръгват на път „на сляпо“. Основната причина е, че разчитаме на близките ни да ни приютят за няколко дни. В чужбина пък не си позволяваме подобни своеволия, тъй като близо 63 на сто не си запазват предварително хотел.\n\nДанните на НСИ показват още, че когато тръгнем на път в България трябва да имаме в джоба си поне 202 лева, тъй като това е средния разход на едно лице. В същото време отдихът ни зад граница излиза двойно по-скъп – близо 536 лева. Командировката у нас струва 151,72 лева, а само щом прекрачим митницата парите се увеличават с над 6 пъти – до 958,15 лева.\n\nТрадиционно у нас най-много средства пръскаме за храна, докато в другите държави основното перо е транспорт.\n                    ", "date": "2018.02.20", "title": "9 от 10 българи пътешестват из родината вместо в чужбина"}
{"url": "http://www.monitor.bg/a/view/78267-40-%D0%BE%D1%82-%D0%BB%D1%83%D0%BA%D1%81%D0%BE%D0%B7%D0%BD%D0%B8%D1%82%D0%B5-%D1%82%D1%83%D1%80%D0%BE%D0%B2%D0%B5-%D0%B7%D0%B0%D0%BF%D0%B0%D0%B7%D0%B5%D0%BD%D0%B8-%D0%BF%D1%80%D0%B5%D0%B7-%D0%B0%D0%B3%D0%B5%D0%BD%D1%86%D0%B8%D1%8F/", "text": "\n                    40% от луксозните пътувания се резервират през туристически агенции в сравнение с едва 27 на сто от всички останали видове международни пътувания, сочи доклад на ITB Berlin и IPK International.\n\nТуристическите агенции може да изглеждат отживелица в ерата на безбройните мобилни приложения и уебсайтове, но в сектора с луксозни пътувания традициите все още не са забравени, коментира CNBC. Проучването показва още, че повече от половината от хората, отишли на луксозни пътувания в чужбина, са използвали агенциите като източник на информация.\n\nБазираната във Великобритания туристическа агенция за луксозни пътувания Scott Dunn твърди, че расте с около 20% годишно благодарение на силното търсене на съвети от експерти в туризма и планирането.\n\n„Винаги питам хората, които обмислят сами да резервират: „Защо да рискувате?“, коментира Саймън Ръсел, главен изпълнителен директор на Scott Dunn. „Това е вашата ваканция и ще похарчите много за нея, не рискувайте, а се уверете, че ще извлечете максимума от времето ви навън“. Според Ръсел клиентите на фирмата предпочитат да харчат повече за туристически преживявания, отколкото за други неща.\n\nСпоред доклад от 2016 г.ОШ на Amadeus Travel Intelligence луксозните пътувания се очаква да нараснат с 6,2% през следващите 10 години в сравнение с общия туризъм, за който прогнозата е за ръст от 4,8%.\n\nПо думите на Ръсел обаче младежите от поколението Y (родените между 1980 и 2000 г.) предпочитат сами да организират своите пътувания чрез дигитални решения.\n                    ", "date": "2018.02.20", "title": "40% от луксозните турове запазени през агенция"}
{"url": "http://www.monitor.bg/a/view/76310-%D0%90%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%B7%D0%B0%D0%BB%D0%B8%D1%87%D0%B8-%D0%BD%D0%BE%D0%B2%D0%B8-24-%D1%82%D1%83%D1%80%D0%BE%D0%BF%D0%B5%D1%80%D0%B0%D1%82%D0%BE%D1%80%D0%B0/", "text": "\n                    Министерството на туризма заличи нови 24 туроператора от Националния туристически регистър (НТР), съобщиха от ведомството. Това е станало със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти (ЕКРТТА).\n\nПо-голяма част от компаниите – 18 туроператора, се премахват, защото не са представили задължителна застраховка „Отговорност на туроператора“, което е изрично условие за извършване на подобна дейност. Останалите 6 дружества също не притежавали задължителната полица, но пък сами са поискали да бъдат отстранени от регистъра.\n\nМинистерство на туризма припомня, че заличените фирми няма да бъдат премахнати от НТР, но ще бъде отразена заповедта за заличаването им. Така потребителите ще получават информация за актуалния статус на туроператора. Това се прави, за да се защитят допълнително интересите на клиентите от фирми в сивия сектор. Вече е извършено и вписването на обстоятелствата по заличаване в регистъра.\n\nОпределен е период от две години, през които заличените дружества нямат право да заявява регистриране за извършване на туроператорска дейност, считано от датата на издаване на настоящата заповед.\n                    ", "date": "2018.02.20", "title": "Ангелкова заличи нови 24 туроператора "}
{"url": "http://www.monitor.bg/a/view/17592-%D0%92%D0%B8%D1%81%D1%88%D0%B8%D1%8F%D1%82-%D1%81%D1%8A%D0%B4%D0%B5%D0%B1%D0%B5%D0%BD-%D1%81%D1%8A%D0%B2%D0%B5%D1%82-%D0%B8%D0%B7%D0%B1%D0%B8%D1%80%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F-%D0%B3%D1%80%D0%B0%D0%B4%D1%81%D0%BA%D0%B8-%D1%81%D1%8A%D0%B4/", "text": "\n                    Висшият съдебен съвет ще заседава, за да избере председател на Софийския градски съд. Кандидатите за поста са двама - Евгени Георгиев и Светлин Михайлов. Висшите магистрати ще проведат събеседване с тях. Изборът за титуляр на най-големия окръжен съд у нас се забави с близо месец заради провеждането на извънредни атестации на двамата кандидати. До избора на нов председател на Софийски градски съд се стигна, след като предишният ръководител на съда Калоян Топалов изненадващо подаде оставка.\n                    ", "date": "2018.02.20", "title": "Висшият съдебен съвет избира председател на Софийския градски съд"}
{"url": "http://www.monitor.bg/a/view/62618-%D0%9F%D1%8A%D1%80%D0%B2%D0%B8%D1%82%D0%B5-%D0%BD%D0%BE%D0%B2%D0%BE%D0%B4%D0%BE%D0%BC%D1%86%D0%B8-%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D0%A5%D0%B8%D1%82%D1%80%D0%B8%D0%BD%D0%BE/", "text": "Започна сключването на договори за проекти по общинската инфраструктура \n                    Първите три семейства, пострадали през декември 2016  от железопътната катастрофа в Хитрино вече са настанени в новите си домове. Това съобщи пред \"Монитор\" Ахмед Ахмед, заместник-кмет на община Хитрино. С акт 16 са били предадени домовете на Георги Марков, Ертан Джера и Цветан Цветков. Техните къщи са сред 10-те, които като дарение трябваше да построи Камарата на строителите в България.Други 6 къщи са почти готовиа се оказва, че една от десетте, за които се знаеше, че вече са построени изобщо не е започвана. \"От десетте къщи не е започнал още строежът на къщата, която ще построи \"Хидрострой\", тъй като там хората, на коио трябваше да бъде построена къщата, имотът се пада в парцел, отреден за озеленяване и не може да се строи. Закупи им се друг терен, по-късно издадохме разрешение за строеж, посред зимата нямаше как да започне. Затова една от 10-те къщи не е започвана, търсехме им първо имот, после трябваше да бъде подаден за проектиране и се забави\" - обясни Ахмед.По думите му с тези, които вече са отдадени на собствениците им в Хитрино се строят общо 24 къщи. Готова е и в момента се внася багаж и обзавеждане къщата за сестрите Рейхане и Севги, които в катастрофата изгубиха не само дома си, но и родителите си.Останалите 13 се строят със средства от фонд \"Социална закрила\"в рамките на започналия още през януари 2017 проект \"Социално подпомагане на населението на с. Хитрино за преодоляване на последствията от железопътния инцидент на 10 декември 2016 година\". Проектът е на обща стойност 5 милиона лева и освен за 13-те къщи в него влизат различни направления за социално подпомагане на нуждаещи се от лечение или плащане на сметки граждани и наследници на загинали.От кметството в Хитрино обясниха, че са подписали и първитедоговори за финансиране на възстановяването на уличното осветлениеи за саниране на детската градина и на улици. По тези договори предстои да започнат процедури за възлагането им на изпълнител. \"Имаме одобрени проекти за вътрешен водопровод, но няма сключен договор за финансиране, към края сме, и за уличните настилки и довеждащите пътища, както и за административната сграда и обществените сгради\" - коментира Ахмед Ахмед.\n                    ", "date": "2018.02.20", "title": "Първите новодомци влязоха в Хитрино "}
{"url": "http://www.monitor.bg/a/view/78359-%D0%9A%D0%BE%D0%BC%D0%B0%D0%BD%D0%B4%D0%B8%D1%80%D0%BE%D0%B2%D0%B0%D0%BD%D0%B0-%D0%BE%D1%82-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D1%81%D1%8A%D0%B4%D0%B8%D0%B9%D0%BA%D0%B0-%D0%BF%D1%80%D0%B0%D0%B2%D0%BE%D1%80%D0%B0%D0%B7%D0%B4%D0%B0%D0%B2%D0%B0-%D0%B2-%D0%BD%D0%B5%D0%B3%D0%BE%D0%B2%D0%B0-%D0%BF%D0%BE%D0%BB%D0%B7%D0%B0/", "text": "\n                    Магистрат от Районен съд Пещера, командирован в Софийския районен съд с личната заповед на скандалния шеф на Върховния касационен съд Лозан Панов, правораздава в негова полза. Това показва разследване на Правен свят, според което съдия Лилия Терзиева-Владимирова е решила в полза на благодетеля си дело, заведено срещу него от уволнен от ВКС служител. Към момента на разглеждане на процеса Терзиева-Владимирова се е намирала в ясна зависимост от Панов, тъй като заповедта му за командироването е за срок от 16 месеца, които вече изтичат. А дали заповедта за оставането й в СРС ще бъде удължена зависи именно от Панов. Въпреки този явен конфликт на интереси съдията не просто не си прави отвод по делото, а откровено го решава в полза на Панов.\n\n\n                    ", "date": "2018.02.20", "title": "Командирована от Лозан Панов съдийка правораздава в негова полза"}
{"url": "http://www.monitor.bg/a/view/51375-%D0%A0%D0%B5%D0%BF%D0%BB%D0%B8%D0%BA%D0%B0-%D0%BD%D0%B0-%D0%B7%D0%BD%D0%B0%D0%BC%D0%B5%D1%81%D0%B2%D0%B5%D1%82%D0%B8%D0%BD%D1%8F-%D1%89%D0%B5-%D0%B2%D0%BE%D0%B4%D0%B8-%D1%88%D0%B5%D1%81%D1%82%D0%B2%D0%B8%D0%B5-%D0%BD%D0%B0-3-%D0%BC%D0%B0%D1%80%D1%82/", "text": "Стефан Стамболов го спасил от поругаване, вяло се е при отбраната на Шипка\n                    Реплика на знамето на Старозагорското въстание (1875 г.),смятано за първообраз на националния трицвет ще води шествието за 3 март в Стара Загора.\nТо е изработено от братята художници Димо Генов и Михаил Косев , оригиналът се пази в старозагорския исторически музей, където е бил предаден през далечната 1907 г. от тогавашния окръжен управител Христо Милев.\nАвтор на графичният проект през 1875 година е учителят по краснопис Христо Куртев, член на старозагорския революционен комитет.\nТрите копринени ивици съшива майката на поборниците Михаил и Георги Жекови , баба Стана. След полагането на клетвата то е било понесено от знаменосеца Койчо Георгиев към сборния пункт на Чадър могила. На път за Средна гора, при среща с турска потеря то е било свалено от дръжката и прибрано от Стефан Стамболов, който в последствие го оставя на търновлията Михаил Сарафов.При освобождението на Велико Търново е предадено на опълченец от шеста дружина и се покрива с бойна слава при отбраната на Шипка.По погрешка, допусната през 60-те години на миналия век дълго време се е смятало, че е съставено от сина, зелена и червена ивица.Това е поправено при последната реставрация през 2011-2012-а година, осъществена в лабораториите на НХГ от д-р Елица Цветкова, която при демонтиране на апликациите установява истината.\nРепликата с размери 110х130 см е изработена за около 3 месеца по поръчка на община Стара Загора, използвана е изкуствена коприна, а лъвчето е нарисувано върху късче памучен плат, коментира художникът Димо Генов.Сред участвалите в ушиването е била и съпругата му. Това е втора реплика на знамето, първата е от 1991 г.. по проект на Димитър Чехларов когато обаче вместо бяла коприна е използвана синя.\nДимо Генов и Михаил Косев са автори и на 4 реплики на Самарското знаме, които се пазят в старозагорския исторически музей ; в Паметника на Свободата на връх Шипка; в родния град на подполковник Павел Калитин-Холм и в Иверския манастир край град Самара.За направата им двамата художници са използвали копието на руснака Михаил Малецки от 1977 г.\nРедом с новата реплика на въстаническото знаме от 1875 г. на 3 март ще бъде и репликата на Самарското знаме. Те ще бъдат носени от представителна знаменна част при Втора тунджанска механизирана бригада, а след тях граждани и гости на Стара Загора ще пренесат до мемориала Бранителите 300-метров национален флаг.\n\nЗа пръв път новата реплика ще бъде показана пред участниците в кръгла маса под наслов „Пътят към свободата“ с участието на проф. Андрей Пантев и проф. Пламен Митев в Стара Загора на 21 февруари.\n                    ", "date": "2018.02.20", "title": "Реплика на знаме-светиня ще води шествие на 3 март"}
{"url": "http://www.monitor.bg/a/view/43668-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D0%B2%D0%B4%D0%B8%D0%B3%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%90%D0%BF%D0%BE%D1%81%D1%82%D0%BE%D0%BB%D0%B0-%D0%B2-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    Паметник на Васил Левски в румънското село Еникьой иска да вдигне българката Юлияна Гианти – меценат и наследник на загинали воини в Северна Добруджа. Това тя заяви по време на срещата си с Областния управител на Добрич Красимир Кирилов и неговия заместник Красимир Николов. Г-жа Гианти сподели, че има желание да продължи родолюбивата инициатива – да се запознават младите хора с паметните места от българската история, като възстанови и църквата в село Еникьой. В село Еникьой, днес Михаил Когълничану, има паметна плоча на Апостола. Тя е поставена през 2011 година от Инициативен комитет. Васил Левски е бил учител в селото в периода 1866-1867 година, преди да се включи в четата на Панайот Хитов като знаменосец.\n\nОт своя страна Областният управител Красимир Кирилов заяви готовност за подкрепа и добави, че в съседна Румъния има много места, които са свързани с България. Има какво да видят младите хора и какво да научат – места, свързани както с революционери като Ботев и Левски, така и места, свързани със създаването на българската държава като Онгъла, каза Кр. Кирилов.\n\nВ Областната управа г-жа Гианти гостува с млади каратеки от спортен клуб „Самурай“. Децата, заедно с техния треньор сенсей Димитър Христов получиха подарък от Юлияна Гианти – албум със снимки от посещението им в Аджигьол, Румъния, през есента на миналата година. Треньорът и възпитаниците на спортния клуб бяха част от групата, почела паметта на българските воини, загинали по време на Първата световна война. Пътуването до Аджигьол бе осъществено със съдействието на Областния управител Красимир Кирилов по идеята на депутата от ПП ГЕРБ Добрич Даниела Димитрова. Групата почете паметта на загиналите и погребани на румънска земя българи. Панихида пред възстановения със средства на Юлияна Гианти паметник бе отслужена от български и румънски свещеник.\n                    ", "date": "2018.02.20", "title": "Българка вдига паметник на Апостола в Румъния"}
{"url": "http://www.monitor.bg/a/view/48583-%D0%9A%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BF%D1%80%D0%B5%D0%B4-%D0%A2%D0%B0%D1%8F%D0%BD%D0%B8-%D0%9E%D1%87%D0%B0%D0%BA%D0%B2%D0%B0%D0%BC%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%A8%D0%B5%D0%BD%D0%B3%D0%B5%D0%BD/", "text": "\n                    Очакваме подкрепа за приемането на България в Шенген, защото отдавна сме изпълнили всички критерии. Това заяви председателят на НС Цвета Караянчева след срещата си с шефа на Европейския парламент Антонио Таяни в Брюксел. По думите й страната ни е доказала, че пазим европейските граници по всички шенгенски стандарти.Караянчева изтъкна още, че европейската перспектива за Западните Балкани е основен приоритет на БГ председателството. Тя покани Таяни на предстоящия интерпарламентарен форум през есента, посветен на страните от региона. „Основната цел на този форум ще бъде да обобщи всичко, направено по време на Българското председателство, и да предаде щафетата на следващите ротационни председатели на Съвета на ЕС“, подчерта Караянчева. По думите й за България е важно всяка страна, която иска да се присъедини към ЕС, да осъществи необходимите реформи и напредъкът й да бъде оценяван индивидуално, а не на пакетен принцип.На свой ред Таяни обяви, че подкрепя категорично членството на България в Шенген. Той отбеляза, че работи прекрасно с представителите на българския парламент и подкрепя приоритетите на председателството ни. „Доволен съм от решението на страната ви да постави Западните Балкани като приоритет на своето председателство“, добави той. Двамата се обединиха около извода, че политиците от всички национални парламенти трябва да полагат постоянни усилия за повишаването на доверието на гражданите и на избирателната активност на изборите през 2019 г.Европейският съюз ще спечели от присъединяването на максимален брой държави-членки към еврото, заяви малко по-късно Караянчева при откриването на пленарната сесия на ЕП, посветена на укрепването на Икономическия съюз. Форумът е част от календара на парламентарното измерение на БГ председателството. „Уверена съм, че пред никой от нас не стои въпросът за Европа на множество скорости, нито за затварянето на едни държави-членки във формати, които са силно ограничаващи за останалите, допълни тя. Караянчева изтъкна, че един от приоритетите на ЕС и на БГ председателството е намаляването на икономическите и социални различия между държавите членки и апелира Кохезионната политика да запази своето място в общия бюджет на ЕС и след 2020 г. По време на ротационното си председателство България работи и ще работи за по-нататъшната интеграция на Икономическия и паричен съюз, заяви още Караянчева.При откриването на форума пък Таяни заяви, че националните парламенти играят ключова роля за доближаването на политиката на ЕС до гражданите. Ние трябва да намерим начин да укрепим доверието в ЕС и неговите институции, заяви той и добави - „Ние сме отговорни пред европейските граждани да следим работата на Европейската комисия\". \n\n\n                    ", "date": "2018.02.20", "title": "Караянчева пред Таяни: Очакваме подкрепа за Шенген"}
{"url": "http://www.monitor.bg/a/view/24785-%D0%A1%D0%BB%D0%B8%D0%B2%D0%B0%D1%82-%D0%B4%D0%B2%D0%B5-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%9F%D0%B5%D1%89%D0%B5%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%BE%D0%BC%D1%87%D0%B5%D1%82%D0%B0%D0%B5%D0%BC%D0%B8%D0%B3%D1%80%D0%B0%D0%BD%D1%82%D0%B8/", "text": "\n                    Община Пещера започва процедура за преобразуване чрез сливане на Основно училище „Любен Каравелов” и ПГЛПМ „Васил Левски“ в Обединено училище,съобщават от общинска администрация. Двете учебни заведения използват обща сграда. През последните години е трайна тенденцията учениците в Професионалната гимназия, които са преобладаващо от ромския етнос, да не завършват 12 клас. Към момента в ПГЛПМ „Васил Левски“ са записани 139 ученици в дневна и вечерна форма на обучение. Въпреки добрите специалности, които предлага училището, учениците, предимно от ромски произход, имат много на брой и често неизвинени отсъствия. Често ученици отпадат поради заминаване в чужбина, ранно раждане или ранно започване на работа.В същото време в ОУ „Любен Каравелов“ в момента се обучават 288 ученици от предучилищна възраст до седми клас. Съставът на учениците е изцяло от ромски произход. Въпреки добрите условия, които училището предлага, броят на учениците му бележи тенденция към намаляване. В училището зачестяват случаите на родители, които не осигуряват присъствието на децата си, подлежащи на задължително предучилищно и училищно образование, вследствие на което за периода на учебната 2016/2017 г. са наложени 13 акта за наказания на родители по реда на чл. 347 от ЗПУО. Въвеждането на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, разкри истинската картина на множество заминаващи в чужбина семейства, ранно отпадане на момичета поради раждане, започване на работа за прехрана на семейството като причини за непосещаване на училище.Обединяването на двете училища от началото на учебната 2018/2019 г., би довело до подобряване задържането и обхващането на децата и учениците в образователната система, би допринесло за намаляване на дела на прекъсващите образованието си след седми клас, смятат от Общината. Обединеното училище ще даде възможност за придобиване първа степен на професионална квалификация по вече одобрения план – прием за следващата учебна година. Ученици, желаещи да продължат образованието си след Х клас, ще бъдат насочвани към ПГХВТ „Атанас Ченгелев“ в община Пещера.Преобразуването не изисква допълнителен финансов ресурс от общинския или училищен бюджет. Освен това ще бъдат запазени работните места на педагозите. Предложението на кмета за започване на процедура за промени в образователната мрежа на общината ще се внесе в Министерство на образованието и науката след решение на Общинския съвет и след проверка и становище на РУО.\n                    ", "date": "2018.02.20", "title": "Сливат две училища в Пещера заради ромчета-емигранти"}
{"url": "http://www.monitor.bg/a/view/50807-%D0%9F%D0%BE%D0%B4%D0%B4%D1%80%D1%8A%D0%B6%D0%BA%D0%B0%D1%82%D0%B0-%D0%BD%D0%B0-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D1%8A%D1%89%D0%BE-%D0%B1%D0%B5%D0%B7-%D1%82%D1%80%D1%8A%D0%B3/", "text": "\n                    Текущите ремонти и поддръжката на оградата на границата също ще става без обществени поръчки. Това предвиждат промени в Закона за обществените поръчки, внесени от шефът на правната комисия Данаил Кирилов от ГЕРБ и Християн Митев от „Обединени патриоти“.\n\nС последните поправки от 2016-та година това важи за самото изграждане на оградното съоръжение по браздата с Турция. Сега това ще важи и за ремонтите. В мотивите се посочва, че нарушенията по оградата не са предмет по гаранционното поддържане, защото са в резултат на умишлени действия. Същевременно е нужно непрекъснато възстановяване на тези нарушения, независимо дали става дума за повреди от природни стихии. Извън гаранцията попадат и дейности попадали и други дейности по поддръжката като чистене на канавки, водостоци, подмяна на катинари, ремонт на обслужващата инфраструктура. Предвид това, всички тези дейности трябва да се извършват в кратки срокове, за да не се допуска риск за националната сигурност. Наред с това през 2017-та оградата бе обявена за стратегически обект. В мотивите е записано още, че новото предложение ще спомогне за облекчаване на процеса по поддръжка на оградата. \n                    ", "date": "2018.02.20", "title": "Поддръжката на оградата на границата също без търг"}
{"url": "http://www.monitor.bg/a/view/15237-%D0%A1%D0%BB%D0%B8%D0%B2%D0%B0%D1%82-%D0%B4%D0%B2%D0%B5-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%9F%D0%B5%D1%89%D0%B5%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%BE%D0%BC%D1%87%D0%B5%D1%82%D0%B0%D0%B5%D0%BC%D0%B8%D0%B3%D1%80%D0%B0%D0%BD%D1%82%D0%B8/", "text": "\n                    Община Пещера започва процедура за преобразуване чрез сливане на Основно училище „Любен Каравелов” и ПГЛПМ „Васил Левски“ в Обединено училище,съобщават от общинска администрация. Двете учебни заведения използват обща сграда. През последните години е трайна тенденцията учениците в Професионалната гимназия, които са преобладаващо от ромския етнос, да не завършват 12 клас. Към момента в ПГЛПМ „Васил Левски“ са записани 139 ученици в дневна и вечерна форма на обучение. Въпреки добрите специалности, които предлага училището, учениците, предимно от ромски произход, имат много на брой и често неизвинени отсъствия. Често ученици отпадат поради заминаване в чужбина, ранно раждане или ранно започване на работа.В същото време в ОУ „Любен Каравелов“ в момента се обучават 288 ученици от предучилищна възраст до седми клас. Съставът на учениците е изцяло от ромски произход. Въпреки добрите условия, които училището предлага, броят на учениците му бележи тенденция към намаляване. В училището зачестяват случаите на родители, които не осигуряват присъствието на децата си, подлежащи на задължително предучилищно и училищно образование, вследствие на което за периода на учебната 2016/2017 г. са наложени 13 акта за наказания на родители по реда на чл. 347 от ЗПУО. Въвеждането на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, разкри истинската картина на множество заминаващи в чужбина семейства, ранно отпадане на момичета поради раждане, започване на работа за прехрана на семейството като причини за непосещаване на училище.Обединяването на двете училища от началото на учебната 2018/2019 г., би довело до подобряване задържането и обхващането на децата и учениците в образователната система, би допринесло за намаляване на дела на прекъсващите образованието си след седми клас, смятат от Общината. Обединеното училище ще даде възможност за придобиване първа степен на професионална квалификация по вече одобрения план – прием за следващата учебна година. Ученици, желаещи да продължат образованието си след Х клас, ще бъдат насочвани към ПГХВТ „Атанас Ченгелев“ в община Пещера.Преобразуването не изисква допълнителен финансов ресурс от общинския или училищен бюджет. Освен това ще бъдат запазени работните места на педагозите. Предложението на кмета за започване на процедура за промени в образователната мрежа на общината ще се внесе в Министерство на образованието и науката след решение на Общинския съвет и след проверка и становище на РУО.\n                    ", "date": "2018.02.20", "title": " Сливат две училища в Пещера заради ромчета-емигранти"}
{"url": "http://www.monitor.bg/a/view/81483-%D0%A0%D1%83%D1%81%D0%B5-%D1%87%D0%B5%D1%81%D1%82%D0%B2%D0%B0-140-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%81%D0%B2%D0%BE%D0%B5%D1%82%D0%BE-%D0%9E%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5/", "text": "\n                    На днешния ден Русе чества 140 години от своето Освобождение. На 20 февруари 1878 г. руски войски, предвождани от генерал Едуард Тотлебен, влизат тържествено в града.\n\nГодишнината бе отбелязана с възстановка на историческото събитие пред катедралния храм „Света Троица“. В нея участваха 45 души от седем организации на Националното дружество „Традиция“. Генерал Тотлебен пристигна на кон, а Селим паша му предаде ключа на Русчук и сабята си. Възстановката на действията от 20 февруари 1878 г. се представя за първи път.\n\nПреди това в църквата „Света Троица“ бе отслужена панихида от Русенския митрополит Наум и свещеници. След възстановката шествие тръгна към Пантеона на възрожденците, където се състоя тържествена церемония с поднасяне на венци и цветя пред Вечния огън.\n                    ", "date": "2018.02.20", "title": "Русе чества 140 години  от своето Освобождение"}
{"url": "http://www.monitor.bg/a/view/48454-%D0%A0%D0%B0%D0%B9%D0%BE%D0%BD%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%93%D0%B5%D0%BE%D1%80%D0%B3%D0%B8-%D0%9A%D0%B0%D1%86%D0%B0%D1%80%D0%BE%D0%B2-%D0%B5-%D0%BF%D0%BE%D0%B4%D0%B0%D0%BB-%D0%BE%D1%81%D1%82%D0%B0%D0%B2%D0%BA%D0%B0/", "text": "\n                    Административният ръководител на Районна прокуратура Пазарджик – Георги Кацаров е подал оставка по лични причини. Той ще остане в системата на правосъдието, но не в качеството си на предсeдател, ако желанието му бъде уважено. Все още не е ясно какво решение ще вземе Висшият съдебен съвет. Според отлично информирани в понеделник Кацаров е бил на среща с главния прокурор Сотир Цацаров в столицата и най-вероятно след срещата е взел решението да се оттегли от ръководния пост. От прокуратурата в града поясниха, че ще има официално съобщение и отказаха коментар. Името на магистрата бе замесено в скандала около бившия общински шеф на Септември Лазар Влайков, с чийто законно притежаван пистолет „ Глок“ бе смъртоносно прострелян ресторантьора Наско Тонкев от село Виноградец в нощта на 1 септември м.г. Преди година пък автомобилът на обвинителя, паркиран пред дома му в Септември, бе опожарен, а подпалвачът бе задържан. Прокурор Кацаров има над 18 години юридически стаж в органите на съдебната власт като прокурор. Бил е младши прокурор в Районна прокуратура – Панагюрище, прокурор в Районна прокуратура – Пазарджик, като последователно е заемал длъжностите заместник административен и административен ръководител. Той зае овакантения пост на 4 юни 2015 г. за втори пореден път.\n\n \n                    ", "date": "2018.02.20", "title": "Районният прокурор на Пазарджик Георги Кацаров е подал оставка"}
{"url": "http://www.monitor.bg/a/view/84350-%D0%9F%D1%80%D0%BE%D1%84-%D0%A5%D1%80%D0%B8%D1%81%D1%82%D0%BE-%D0%91%D0%B5%D0%BB%D0%BE%D0%B5%D0%B2-%D0%BE%D1%82%D0%BD%D0%BE%D0%B2%D0%BE-%D0%B5-%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%A0%D1%83%D1%81%D0%B5%D0%BD%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82/", "text": "\n                    Чл.-кор. проф. Христо Белоев отново е ректор на Русенския университет „Ангел Кънчев“. Той бе и единственият кандидат за овакантеното от проф. Велизара Пенчева място, която депозира оставката си на 24 януари т.г. Избран е със 176 гласа на свиканото днес Общо събрание на висшето училище за провеждане на частичен избор за ректор.\n\nПроф. Белоев е бил номиниран от 17 катедри, от 5 факултета, от трите филиала – в Силистра, Разград и Видин, и от Студентския съвет. Церемонията по официалното му встъпване в длъжност ще се състои на 21 февруари в Ректората.\n\nПроф. Белоев ръководеше висшето училище два последователни мандата и законът не му позволяваше да се кандидатира за трети. Това обаче е допустимо след първите две години от следващ мандат, заеман от някой друг. Проф. Велизара Пенчева заемаше поста от 12 януари 2016 г. и бе първата жена ректор в историята на висшето училище. Тя подаде оставка с мотива, че административните задължения на ректора заемат голяма част от творческото му време. Неофициално се говореше, че оставката на проф. Пенчева е била очаквана.\n\nПроф. Белоев ще ръководи Русенския университет до края на мандата през 2019 година. В момента той е и председател на Общинския съвет в Русе. Законът позволява съвместяването на двете длъжности.\n                    ", "date": "2018.02.20", "title": "Проф. Христо Белоев отново  е ректор на Русенския университет"}
{"url": "http://www.monitor.bg/a/view/66490-%D0%91%D0%A1%D0%9F-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D0%BF%D1%80%D0%BE%D1%82%D0%B8%D0%B2-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%9F%D0%BB%D0%BE%D1%87%D0%B5%D0%B2-%D0%B8-%D0%96%D0%B0%D0%B1%D0%BB%D1%8F%D0%BD%D0%BE%D0%B2/", "text": "\n                    БСП застава зад шефа на НЗОК проф. Камен Плочев и ще гласува против неговата оставка, ако тя влезе в зала. Това зави лидерът на БСП Корнелия Нинова. По думите й той не е направил нищо незаконно, като е поискал актуализация на бюджета на касата с писмо до НС, а напротив - изказал е загриженост за средствата за лечението на българските граждани. БСП също иска актуализация на държавния бюджет и на парите на НЗОК.\"Искаме бюджетът да влезе незабавно в парламента, там Народното събрание да реши как ще се харчат парите на хората\", настоя Нинова.\n\nБСП застава и зад съпартиеца си Валери Жаблянов, чиято оставка искат от ГЕРБ заради позицията им за Луковмарш и Народния съд. За оставката му няма нито юридически, нито политически аргументи, изтъкна Нинова. Тя потвърди, че БСП вероятно няма да предложи никого на мястото на Жаблянов като зам-шеф на НС, ако той бъде свален от мнозинството.\n\n\"Стоим зад Валери Жаблянов, няма да предложим друг кандидат\", каза тя.\n\nНаред с това БСП застава и зад соцдепутата Елена Йончева, която пък ще съди шефа на ПГ на ГЕРБ Цветан Цветанов. Повод се оказа изказването му пред бТВ, че тя е била приближена на банкера Цветан Василев и са източвали КТБ. \"По отношение на думите на г-н Цветанов, че съм източвала КТБ, ще потърся своите права в съда\", заяви Йончева. Тя определи за скандално мълчанието на ДАНС, от която от десет дни насам иска доклада за строежа на оградата по границата, в който се констатирана завишена стойност спрямо пазарната цена. По думите й, прокуратурата вече трябваше да е образувала дело.\n\nНинова коментира и Истанбулската конвенция и обвини Борисов , че е излъгал, че я оттегля. Конвенцията не само че не е оттеглена, а е разпределена по комисии, а даже в някои от тях вече е гледана, напомни Нинова и постави ултиматум - ще му повярва, че се от нея, ако утре правителството реши да я изтегли от НС.\n\n \n                    ", "date": "2018.02.20", "title": "БСП ще гласува против оставките на Плочев и Жаблянов"}
{"url": "http://www.monitor.bg/a/view/14902-%D0%AE%D0%BD%D0%BA%D0%B5%D1%80-%D0%B8-%D0%91%D0%BE%D1%80%D0%B8%D1%81%D0%BE%D0%B2-%D1%81%D1%8A%D0%B1%D0%B8%D1%80%D0%B0%D1%82-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BE%D1%82-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8-%D0%BD%D0%B0-1-%D0%BC%D0%B0%D1%80%D1%82/", "text": "Шефът на ЕК завършва в София обиколката си в региона\n                    Председателят на ЕК Жан-Клод Юнкер и премиерът Бойко Борисов ще се съберат на среща лидерите на страните от Западните Балкани в София още на 1 март, научи „Монитор“.\n\nВсъщност другата седмица Юнкер ще е на обиколка из страните от региона, които все още не са част от ЕС. Последната спирка от нея обаче е България. Така у нас освен Юнкер ще пристигнат и държавните или правителствени ръководители на шестте държави от Западните Балкани – Македония, Сърбия, Черна гора, Албания, Босна и Херцеговина и Косово. Борисов пък ще ги посрещне в резиденция „Бояна“, уточниха от МС.\n\nОсновните теми\n\nна разговорите ще бъдат перспективите пред евроинтеграцията на тези страни и транспортните проекти, които трябва да осигурят инфраструктурна свързаност на отделните държави. Именно бъдещето на Западните Балкани е един от основните приоритети на БГ председателството на ЕС. В началото на февруари ЕК прие стратегия за страните от региона, като даде времеви хоризонт за присъединяване до 2025 година. Към момента в най-напреднала фаза са Сърбия и Черна гора. Македония и Албания пък очакват да получат дата за преговори през юни, преди края на БГ председателството на ЕС.\n\nСамо няколко дни преди срещата в София - в понеделник, в Лондон ще има конференция на високо ниво, организирана от Европейската инвестиционна банка, на която Борисов и останалите държавни ръководители ще защитават реализирането на проектите, касаещи големите транспортни коридори. При посещението на унгарския премиер Виктор Орбан у нас в началото на седмицата Борисов обясни, че за тях може да има и хибридно финансиране - от Световната банка, ЕВБР или пък с пари от формата 16+1 с Китай. Следващата голяма среща за Западните Балкани след тази в резиденция „Бояна“ ще се състои отново в София през май, когато у нас трябва да дойдат почти всички евролидери. Именно тогава трябва да се даде и\n\nоценка за напредъка\n\nна всяка една от тези шест страни.\n\nМеждувременно стана ясно, че след срещата в София, на 1 март, Борисов ще замине за Гърция, където ще участва в Делфийския икономическия форум, известен като Мини Давос. Форумът ще продължи от 1-ви до 4 март, а Борисов ще бъде един лекторите заедно с гръцкия премиер Алексис Ципрас и еврокомисаря Димитрис Аврамопулос.\n\n \n                    ", "date": "2018.02.20", "title": "Юнкер и Борисов събират лидерите  от Западните Балкани на 1 март"}
