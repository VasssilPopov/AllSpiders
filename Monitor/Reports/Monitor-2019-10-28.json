{"url": "https://www.monitor.bg:443/bg/a/view/dvojka-zavyrtja-biznes-s-krivi-morkovi-179246", "text": "Двойка от Лондон печели от криви краставици и същевременно спасява тонове храна от изхвърляне на боклука, съобщи euronews.com  Еми Емили е родом от Франция, но преди няколко години се премества в Индия, където среща Дийпак Равиндран. Двамата са колеги, по професия са финансисти. За 13-те години от първата им среща те стават съпруг и съпруга и се местят в Лондон. Наскоро стават и бизнес партньори, като предоставят услугата Oddbox за доставка на криви, но вкусни плодове и зеленчуци. Двамата прекратяват успешните си кариери на финансисти. Дийпак искал да се съсредоточи върху собствени проекти, а Емили – да се занимава със социални дейности. Идея „Междувременно се сблъскахме с проблема с изхвърлянето на храни. Идеята ни дойде, когато бяхме в Португалия. Там видяхме колко много криви и недобре изглеждащи зеленчуци се продават по пазарите. На вид не изглеждат добре, но вкусът им е много по-добър, отколкото този на зарзавата в Англия“, разказва Дийпак. Така започва и бизнесът им с предлагането на кутии с криви зеленчуци, който наричат Tasty Misfits. В началото работят само с двама доставчици. Рекламират услугата си с флаери и в социалните медии. Понеже в началото двамата имат и други занимания, двойката пакетира кутии със зеленчуци рано сутрин в събота и ги доставя до обяд. През първите три месеца работят съвместно с местната църква, която им предоставя пространство срещу храна, понеже двойката все още няма достатъчно пари да си наеме склад. В църквата съхраняват плодовете и зеленчуците през нощта, за да ги пакетират на сутринта. Правят доставките с колата си, която може да побере само 20 кутии. Спънки Междувременно се натъкват и на спънки. Откриват например, че гигантът Mars притежава марката Tasty Misfits. Така преименуват компанията си на Oddbox. Първоначално компанията има 20 клиенти. Три години по-късно броят им вече наброява 12 000. С бизнеса си двойката е успяла досега да спаси от кофата за боклук 1,6 милиона килограма идеални за ядене плодове и зеленчуци.", "date": "2019.10.28", "title": "Двойка завъртя  бизнес с криви моркови"}
{"url": "https://www.monitor.bg:443/bg/a/view/shest-deca-v-kardam-se-natroviha-s-nadenica-ednoto-pochina-drugo-e-s-opasnost-za-jivota-179233", "text": "9-годишно момче от добричкото село Кардам почина у дома, а 11-годишната му сестра е в интензивното отделение на болницата в Добрич с опасност за живота, научи „Монитор“. Трагедията се разиграла в неделния ден в семейство с шест деца. Всички са българчета, казаха местни от селото. Според лекари, семейството обядвало купена наденица, а малчуганите пили газирана ябълкова напитка. След малко дядото на децата започнал да повръща. След него се натръшкали и малките. Бил извикан екип на ЦСМП – Генерал Тошево. Медиците дали лекарства против повръщане. Състоянието на 9-годишното момче се влошило и то починало у дома. Наложило се да извикат отново Бърза помощ за 6-годишното сестриче и за 11-годишната му кака. По-голямото дете било откарано в болницата в Добрич. То било в увредено състояние, с ускорена сърдечна дейност и хипотомия. Консултирано е с националния консултант по кардиология за Североизточна България д-р Шивачев. Взети са проби и са изпратени в токсикологията във ВМА – Варна, но към момента няма резултати. Медиците предполагат, че става въпрос за токсикация, но никой не може да каже причината за нея. Лекари споделиха пред „Монитор“, че също са изненадани от симптомите и според техни проучвания, открили два подобни случая в Индия на заразено месо със салмонела. От извършената аутопсия на починалото момче не е установено нещо, което да показва причината за смъртта. 11-годишното момиче е настанено в реанимацията на болницата в Добрич и е с опасност за живота, съобщиха лекари пред „Монитор“.", "date": "2019.10.28", "title": "Шест деца в Кардам се натровиха с наденица – едното почина, друго е с опасност за живота"}
{"url": "https://www.monitor.bg:443/bg/a/view/trima-raneni-v-katastrofa-179235", "text": "Трима души пострадаха във верижна катастрофа на пътя Горна Оряховица – село Козаревец. Според първоначална информация от полицията са се ударили три леки автомобила. Пострадали са двама мъже и жена. Единият мъж е транспортиран във великотърновската болница, другите пострадали са откарани в болницата в Горна Оряховица. Все още няма информация за здравословното им състояние. На мястото има екипи на полицията.", "date": "2019.10.28", "title": "Трима ранени в катастрофа"}
{"url": "https://www.monitor.bg:443/bg/a/view/joana-bukovska-se-sreshtna-s-liv-ulman-v-norvegija-179226", "text": "Йоана Буковска-Давидова успя да сбъдне една своя голяма мечта – да се запознае със световноизвестната актриса Лив Улман, по чиято автобиографична книга създаде своя пръв моноспектакъл „Променяне“. В момента българката е на театрално турне в Скандинавия, където е осъществила заветната среща с музата на Ингмар Бергман. Йоана качи в профила си във Фейсбук снимка с Лив и написа: „Ето как мечтите ми стават реалност – тази вечер аз бях на театър, на една от Величините в съвременното изкуство – спектакъла на Лив Улман в Драмен, Норвегия... Дали е съвпадение, че турнетата ни се засякоха?!“ 80-годишната легенда на киното и театъра е написала посвещение на нашата актриса, което гласи: „Обичам теб и мен в Changing. Топла прегръдка. Лив.“ На сцената в Драмен Улман е представила моноспектакъл по своя живот, носещ заглавието „Лив“. В норвежката столица Осло, в Стокхолм в Швеция и в Копенхаген и Орхус в Дания тези дни Йоана Буковска-Давидова пък ще покаже своето уан уомън шоу по бестселъра на Лив Улман Changing. Представленията ще са на български с английски субтитри. „Ще бъде изключително преживяване за мен, ако някой ден се запозная с Лив Улман“, беше казала Йоана в интервю за „Монитор“ преди премиерата на своя проект. Сега това вече е факт и голям късмет, тъй като по принцип Улман живее в Бостън и рядко гастролира в родината си.", "date": "2019.10.28", "title": "Йоана Буковска се срещна с Лив Улман в Норвегия"}
{"url": "https://www.monitor.bg:443/bg/a/view/precedent-v-sos-prerazpredeljat-procentite-na-nezavisimija-bonev-179236", "text": "Сигурни балотажи в 18 областни града,   и инфарктни обрати в ключови населени места в страната. Това поднесе първият тур на местен вот 2019 г. Повече от денонощие след края на изборния ден продължава да не е ясна окончателната избирателна активност, но според ЦИК е приблизително около 51% - т.е. с две на сто под тази от 2015 г. В столицата към 18 часа бяха преброени под 50% от протоколите, като кандидатът на ГЕРБ за четвърти мандат на кметския стол Йорданка Фандъкова към момента води с около 10% срещу втората на вота – подкрепената от БСП Мая Манолова. И докато в столицата още в неделя беше сигурно, че битката ще се реши на втория тур, то В крайна сметка обаче при 100% обработени протоколи настоящият кмет от ГЕРБ Иван Портних има 49,31% подкрепа. Така и морската столица ще си избере градоначалник идната неделя. Равносметката при останалите областни градове, избрали кметове от раз, е, че ГЕРБ печели в 8 от тях – Бургас, Стара Загора, Велико Търново, Хасково, Кюстендил, Монтана, Враца и Габрово, а ДПС взема Кърджали. Управляващата партия, която се яви в национална коалиция със СДС, без малко да вземе още на първи тур и Сливен, където кандидатът й – настоящият кмет Стефан Радев, е подкрепен от 48,47% от избирателите, упражнили правото си на глас. А също и Силистра, където друг настоящ кмет - Юлиян Найденов, е събрал 48,51% от вота. В крайна сметка обаче дали Радев и Найденов ще получат нови мандати, ще стане ясно в неделя, когато ще се изправят съответно срещу кандидатите на БСП Кольо Милев и бившия червен евродепутат Момчил Неков. ГЕРБ запазва превес в общинските съвети на областни градове и е първа сила в 23 от тях. БСП почти навсякъде е втора или трета сила в местните парламенти. ДПС пък е първа сила в местните парламенти в Кърджали и Търговище, като във втория град кандидатът й Хамди Илиязов ще е на балотаж с кмета, подкрепен от ГЕРБ, Дарин Димитров. Това реално означава, че дори Димитров да получи нов мандат, ще Според предварителните изчисления ДПС вземат 14 от местата в местния парламент, а ГЕРБ – 13. Подобно може да се окаже положението и в Русе, където кметската битка също ще се решава в неделя. В крайдунавския град води кандидатът на БСП Пенчо Милков, който спечели първия тур с 35,16% срещу 25,13% за номинираната от ГЕРБ Диана Иванова. Дори обаче Милков да запази преднината си на втория тур, би управлявал в ситуация на малцинство. Причината е, че ГЕРБ ще имат повече общински съветници - около 20, а БСП – 18. Причината е, че четвъртият на кметското съревнование – кандидатът на „Спаси София“ Борис Бонев, бе и кандидат за общински съветник, като получава около 10% от вота за местен парламент. В същото време обаче, тъй като е независим кандидат, няма листа. Така се стига до новата за софийската реалност ситуация неговите проценти да бъдат разпределени правопропорционално сред останалите формации, които ще имат свои представители в СОС. Към момента все още не е ясно дали ще са 6 или 7, защото един от мандатите е възможно да бъде получен от ДПС. Ако гласовете, дадени за общинската листа на движението, не стигнат за негов представител в СОС, мандатът ще отиде или към ГЕРБ, или към ВМРО. Със сигурност най-много свои представители в местния парламент на столицата ще има ГЕРБ, които след преразпределението вероятно ще са с 26 общинари. Следва ги БСП с 15, „Демократична България“ с 12, ВМРО евентуално с 4-ма и „Атака“ - с двама. където ще влязат 10 партии и коалиции. ГЕРБ ще има евентуално 16 общинари, БСП ще са втора сила със 7 общински съветници, местната коалиция между ВМРО и НФСБ ще се нареди трета с 6-има, въпреки че техният кандидат Славчо Атанасов в крайна сметка отива на балотаж срещу Здравко Димитров от ГЕРБ за кмет на Пловдив. Тук пък листата на БСП е получила по-голяма одобрение, отколкото кандидатът им – школският директор Николай Радев, който остана дори на четвърто място в надпреварата за Града под тепетата. Останалите партии с мандат в Пловдив ще са Съюзът за Пловдив на Дани Каназирева, коалиция „Кауза за Пловдив“, БЗНС „Александър Стамболийски“, които ще имат по всяка вероятност по 5-има представители, „Демократична България“ с 4-ма. ДПС взима един мандат и в Пловдив със своите 2,3%. Също по един общинар ще вземат и от „Ние, гражданите“ и „Воля“ на Веселин Марешки. След коментарите на ГЕРБ и БСП в изборната нощ вчера дойде и първа реакция от ДПС за резултатите от местния вот. От пресцентъра на партията публикуваха съобщение, според което печелят 32 общини от всички 265 общини в страната на първи тур. Движението печели кметския вот във всички 7 общини от област Кърджали, по 3 от областите Благоевград, Шумен, Търговище, Смолян, 4 в област Разград, две в област Силистра и по една в Бургас, Добрич, Пазарджик и Стара Загора. Коалицията „Демократична България“, събрала партиите на задкулисието у нас - „Да, България“ на проваления правосъден министър Христо Иванов-Пинокио, ДСБ и псевдозелените хвърлиха върху кандидата на „Спаси София“ Борис Бонев вината за плачевния резултат на собствения си мераклия за кмет – Борислав Игнатов. Според предварителните данни Игнатов е получил подкрепата на едва 12,5% от софиянците, упражнили правото си на глас, което е с 2% по-малко дори от тази, събрана от листата на коалицията – 14,5%. В същото време Бонев събира 10,88% от вота. Изненадващият му резултат предизвика драматургии между двете формации, които доскоро си сътрудничеха, като активисти на „Демократична България“ цял ден заливаха Фейсбук с жални постове, че Бонев разцепил „десния вот“. Верният костовист, агент на ДС и бивш посланик на страната в Москва – Илиян Василев, дори го обвини, че „си е свършил работата, за която бил нает – отнел процентите на ДБ“. В отговор Бонев призова „Демократична България“ да не хвърля върху него отговорността за ниската подкрепа за кандидата си. „Ние сме се появили преди 10 години. Бяхме сред хората на улицата, от удобството на студиата и интернет избори не се печелят“, коментира той в интервю пред bTV. Хаосът, настанал в редиците на псевдодесните, бе задълбочен още по-късно, когато насред лавината на хейтърски коментари във Фейсбук Христо Иванов предложи на „Спаси София“ да сформират обща група в СОС. В същото време пък лидерът на ДСБ Радан Кънев излезе с екзотичния призив Мая Манолова да се оттегли от балотажа заедно с кандидата им Борислав Игнатов, за да се явял Бонев на надпреварата в неделя срещу настоящия кмет Йорданка Фандъкова.", "date": "2019.10.28", "title": "Прецедент в СОС – преразпределят процентите на независимия Бонев (ТЕМАТА)"}
{"url": "https://www.monitor.bg:443/bg/a/view/pojaryt-v-rila-izpepeli-dosega-gora-za-nad-1-mln-lv-179234", "text": "Над 1 млн. лева са до момента щетите от големия горски пожар в Рила. Там досега са изпепелени близо 500 декара дървесина - на декар гора струва средно 2500 лева - пари за гасене, залесяване и загуба на дървесина. Само полетите на хеликоптера Ми-17, който се включи в гасенето, струват около 3000 лева на час, показват изчисления на „Монитор“. От Изпълнителната агенция по горите обясниха, че е още рано да се пресметнат окончателните щети от огнената стихия, тъй като пожарът все още не е загасен окончателно. Засега версията е, че пламъците са тръгнали от огън на бракониери или немарливи туристи. Разследването ще уточни точните виновници за тежкия инцидент. Бедствието в Национален парк Рила върлува от неделя сутринта, а гасенето му продължава без прекъсване. Стихията е над село Долно Осеново.  Военните също се включиха в потушаването на огнената стихия, която  На помощ беше изпратен и вертолет. Пожарът пламна в неделя сутринта в гората над симитлийското село и бързо се разрасна. Горят няколкостотин декара горски масиви и храсти. До мястото на огнената стихия няма път, което прави невъзможно потушаването с пожарни автомобили. Гасенето се извършва на ръка. Засегнати са над 450 дка край хижа \"Чакалица\". Местността Предел е сборният пункт на хората, които вчера сутринта тръгнаха да се борят с бедствието, ще се разчита и на хеликоптера, който се включи в помощ на пожарникарите. \"От шест часа започнахме, над 170 души участват в потушаването на огъня\", коментира инж. Георги Пармаков пред БТА. Ситуацията вчера беше по-сериозна от неделя, пожарът се разрастваше въпреки ниските температури. До сърцето на стихията се пътува около три часа, като горната му граница се намира на 2000 метра. До момента са изгорели около 500 дка високопланинска растителност, борова гора и смърч. Голям пожар втори ден гори в Стара планина над Чипровци - между върховете Дража глава и Голема чука. Фронтът е близо 5 километра и обхваща границата със Сърбия. Горят предимно високи храсти и сухи треви, но Местността е силно пресечена, районът е труднодостъпен. В българската част на границата са пожарникари, включили са се и от горското стопанство в района, а местната власт търси доброволци. Пожарникари с техника гасят и от сръбска територия. И в Пирот се организират хора с джипове, които да помагат на огнеборците. Наблизо няма населени места, които да са застрашени от пламъците. От началото на годината до момента на територията на страната са възникнали общо 629 пожара на площ от 49000 дка, съобщиха за „Монитор“ от Изпълнителната агенция по горите. От тях върхово са засегнати 4174 дка. Преките щети, нанесени от пожарите за този период, са изчислени общо на 2 019 343 лв., отделно 2152 лв. щети от изгоряла дървесина на склад, 11195 лв. щети от изгорели фиданки и още 29 553 лв. разходи, извършени за гасенето им, като в тях не са включени разходите на другите институции, взели участие в гасенето.", "date": "2019.10.28", "title": "Пожарът в Рила изпепели досега гора за над 1 млн. лв. "}
{"url": "https://www.monitor.bg:443/bg/a/view/balotaji-v-18-oblastni-grada-gerb-vze-8-ot-raz-dps-s-edin-179232", "text": "В 18 областни града ще се проведат избори и следващата неделя, а в 8 ГЕРБ спечели вота още на първи тур, показват данните на ЦИК. Бургас- Димитър Николов (ГЕРБ) -65,83% Враца- Калин Каменов (ГЕРБ)- 72,79% Габрово -Таня Христова (ГЕРБ)- 58,63% Кърджали- Хасан Азис (ДПС)- 53% Кюстендил- Петър Паунов (МК ГЕРБ)-54,96% Монтана- Златко Живков (МК СДС/ГЕРБ) -71,75% Хасково- Станислав Дечев (ГЕРБ) - 51,4% Стара Загора - Живко Тодоров (ГЕРБ)- 68,63% Велико Търново- Даниел Панов (ГЕРБ)- 60,55% Благоевград- Атанас Камбитов (ГЕРБ)- 25,65%; Румен Томов- 20,50% Варна - Иван Портних (ГЕРБ)- 49,3%; Костадин Костадинов- (Възраждане) -14,3% Видин- Огнян Ценков (ГЕРБ)- 32,12%; Цветан Ценков (МК СДС)- 30,41% Добрич- Йордан Йорданов (МК)- 41,22%; Надежда Петкова (МК ГЕРБ/СДС)- 29,46% Ловеч-Корнелия Маринова (ГЕРБ)- 28,82%; Радина Банкова- (БСП)- 26,3% Пазарджик- Тодор Попов (МК Новото време)- 44,72; Благо Солов (МК БСП)-18,9% Перник -Вяра Церовска (ГЕРБ)-40%; Станислав Владимиров (БСП)- 40% Плевен- Мирослав Петров (ГЕРБ)-30,1%; Георг Спартански (ИК-Община Плевен) -37,99% Пловдив- Здравко Димитров (ГЕРБ) -36,14%; Славчо Атанасов (ВМРО-НФСБ)- 16,15% Разград- Денчо Бояджиев(БСП)-25,38%; Валентин Василев (ГЕРБ)- 24,36% Русе- Пенчо Милков (БСП)-35,16%; Диана Иванова (ГЕРБ)-25,13% Търговище- Дарин Димитров (ГЕРБ)-48,43%; Хамди Илиязов (ДПС)-37,36% Шумен-Любомир Христов (ГЕРБ)-32,35%; Венцислав Ветков (БСП)- 22,02% Ямбол - Валентин Ревански (Пряка демокрация)-40,18%; Катя Георгиева (БСП)-21,54%", "date": "2019.10.28", "title": "Балотажи в 18 областни града, ГЕРБ взе 8 от раз, ДПС с един (ОКОНЧАТЕЛНИТЕ РЕЗУЛТАТИ)"}
{"url": "https://www.monitor.bg:443/bg/a/view/deputatite-porjazaha-djonsyn-i-za-predsrochni-izbori-na-12-dekemvri-179240", "text": "Камарата на общините отхвърли предложението на британския премиер Борис Джонсън за насрочването на предсрочни парламентарни избори на 12 декември, предаде Би Бби Си. При гласуването инициативата на Джонсън бе подкрепена само от 299 депутати при необходими 434 гласа, тоест две-трети от общия състав на камарата. Против се обявиха 70 депутати, а членовете на опозиционната Лейбъристка партия се въздържаха от гласуване, с което осуетиха плановете на премиера. През септември лейбъристите в парламента на два пъти блокираха опитите на Борис Джонсън да предизвика нови избори.", "date": "2019.10.28", "title": "Депутатите порязаха Джонсън и за предсрочни избори на 12 декември "}
{"url": "https://www.monitor.bg:443/bg/a/view/trymp-gotov-da-publikuva-video-s-likvidiraneto-na-bagdadi-179218", "text": "Американският президент Доналд Тръмп заяви днес, че възнамерява да публикува видеоклип от операцията срещу лидера на \"Ислямска държава\" Абу Бакр ал Багдади, предаде Франс прес. \"Обмисляме го, възможно е\", каза в тази връзка Тръмп от военновъздушната база Андрюс близо до Вашингтон. \"Ние можем да вземем части от видеозаписа и да ги публикуваме\", добави президентът, който вчера публично обяви за смъртта на самопровъзгласилия се \"халиф\" на \"Ислямска държава\". В излъченото по телевизията изявление Тръмп даде подробна информация за операцията, при която Абу Бакр ал Багдади е бил обкръжен от американски сили, след което се е самовзривил с колан с експлозиви. Тръмп намекна днес, че е запазил в тайна операцията срещу Абу Бакр ал Багдади от лидерите на американския Конгрес заради разследването за импийчмънт на президента, предаде Асошиейтед прес. Той заяви, че не е информирал Конгреса, защото председателят на комисията по разузнаването в Камарата на представителите Адам Шиф е известен като най-големия разпространител на поверителна информация във Вашингтон. Шиф играе ключова роля в разследването за импийчмънт на президента Тръмп, отбелязва Асошиейтед прес.", "date": "2019.10.28", "title": "Тръмп готов да публикува видео с ликвидирането на Багдади "}
{"url": "https://www.monitor.bg:443/bg/a/view/tri-zemetresenija-kraj-dospat-179239", "text": "Три земетресения са регистрирани в района на Доспат през днешния ден.   По данни на Националния институт по геофизика, геодезия и география (НИГГГ) първият трус е отчетен в 12,20 часа, вторият в 12,30. Леко е усетено третото земетресение, регистрирано в 13,53 часа, което е било с магнитуд 2,6 по Рихтер. Няма данни за пострадали хора и материални щети, предаде \"Фокус\".      ", "date": "2019.10.28", "title": "Три земетресения край Доспат"}
{"url": "https://www.monitor.bg:443/bg/a/view/futbolistkata-na-fermata-maltretirana-kato-dete-179207", "text": "Футболистката Велислава Димитрова, която в риалити формата „Фермата: Нов свят“ се бори за нагрдата от 100 000 лева с майка си Дана като един играч, призна, че е била малтретирана като тийнейджър. Изповедта на блондинката с постоянен адрес в Германия бе предизвикана от лошото отношение на домакинята Красимира и маникюристката Силвия към най–младия участник в шоуто - 22-годишната Веселка. За шест седмици в шоуто спортистката е споменавала многократно проблемното си детство, лошия път, по който е тръгнала, побоищата в училище и бягствата от вкъщи, което накарало майка й да й купи билет за Германия. Виждала съм как едни дърпат конците на други, които са толкова малоценни, че в момента, в който им кажеш една блага дума, са способни да убият човек за теб“, заяви със сълзи на очи Велислава. Основната причина за конфликтите й в училище е бил фактът, че не е женствена. До ден днешен тя се срамува да пусне косата си или да сложи рокля. Велислава е раздавала крошета и в защита на своята сестра близначка. Ревливите й излияния накараха майка й Дана да я скастри. „Събери се! с неподходящите хора!“. „Цял месец гледам как й скачат на Веселка и ще гръмна! Не съм съгласна да живея в такъв свят!“, отсече дъщеря й и обеща да не влиза в конфликт с най-големия си дразнител в шоуто Красимира.", "date": "2019.10.28", "title": "Футболистката на „Фермата“ малтретирана като дете "}
{"url": "https://www.monitor.bg:443/bg/a/view/cik-izborite-minaha-normalno-aktivnostta-priblizitelno-51-179217", "text": "Избирателната активност на местните избори, проведени в неделя, е близо 51 на сто, при обработени 90,93 процента от протоколите на секциите. Това заяви говорителят на ЦИК Александър Андреев. Вече са сканирани 84,69 процента от протоколите на СИК и са качени на страницата на ЦИК. На миналите местни избори през 2015 г. избирателната активност е била 53,60 на сто. 87 от общо 265 ОИК вече са предали изборните си книжа в ЦИК. Андреев коментира,че изборите са протекли нормално, без съществени нарушения, които да повлияят на изборния процес. Организацията, създадена от ОИК, беше на много по-добро и по-високо ниво, включително и тази в София, от изборите през 2015 г., каза Андреев. Анализ на протоколите показал, че до този момент недействителните гласове са около 4%, а действителните гласове „Не подкрепям никого\" са около 3 на сто. В изборния ден в ЦИК са постъпили 257 жалби и сигнали. По думите на Андреев това са най-вече сигнали за нарушения на избирателните права на гражданите, за нерегламентирана агитация или разпространяване на данни от социологически проучвания, в това число и сред медиите, както и четири от сигналите са за купуване на гласове. Имало е доста случаи, при които секциите не са давали всички бюлетини на избиратели. По думите му в ЦИК в деня на вота са постъпили пет искания за сваляне на имунитет на кандидати за общински съветници и за кметове. Така дадените вече от ЦИК разрешения за сваляне на имунитета стават 12, съобщи още Андреев. ", "date": "2019.10.28", "title": "ЦИК: Изборите минаха нормално, активността е близо 51%"}
{"url": "https://www.monitor.bg:443/bg/a/view/burgaskijat-syd-predade-britanskija-kradec-gavin-179221", "text": "Окръжен съд – Бургас допусна изпълнение на Европейска заповед за арест, с която се иска задържането и предаването на британския гражданин Гавин Ч. Той е издирван в родината си заради образувано наказателно преследване за кражби. В проведено открито съдебно заседание исканото лице e изразило доброволно съгласие да бъде предаден на британските съдебни власти. Видно от Европейската заповед за арест британския гражданин се издирва за заговор за кражба от магазин, заедно с други лица, в периода между 28.10.2014 г. и 19.04.2015 г. Посочено е също, че Гавин в съучастие с още четири лица са откраднали от верига магазини за домашни потреби различни вещи. Ролята на Гавин Ч. е била да разсейва персонала докато другите членове на бандата са прибирали наред каквото им хареса. Извършени са пет посегателства срещу собствеността. Другите трима са осъдени, като са получили между 20 и 28 месеца „Лишаване от свобода“. За извършването на посочените 5 деяния законодателството на искащата държава предвижда налагане на наказание до 7 години „Лишаване от свобода“. Окръжен съд – Бургас констатира, че липсват доказателства срещу исканото лице в Република България да са налице висящо наказателно производство или влязла в сила присъда за престъпление, различно от посочените в европейската заповед за арест. Решението на съда е окончателно и не подлежи на обжалване. ", "date": "2019.10.28", "title": "Бургаският съд предаде британския крадец Гавин"}
{"url": "https://www.monitor.bg:443/bg/a/view/kadurin-vyrti-ludnica-na-prysta-si-v-markiz-dio-sad-179220", "text": "Дълго предвкусваният спектакъл „Маркиз Дьо Сад“, чиято премиера през пролетта бе отложена заради сърдечната криза, повалила актьора в главната роля Георги Кадурин, най-сетне се роди в пълния си блясък на сцената на театър „Българска армия“. И се видя, че всяка минута очакване си е струвала. В полемичния философски текст на американския драматург и сценарист Дъг Райт, набор 1962-ра, Кадурин играе лекокрило, иронично, предизвикателно – както подобава на голям актьор, способен да внуши на зрителите, че и най-тежкият образ, изграден с цената на огромен разход на интелектуална и емоционална енергия, сякаш е постигнат с небрежно щракване на пръстите. Режисьорът Иван Урумов умело е превел целия си екип през подводните скали на историята, в която разюзданите писания на лудия благородник, стават символ на силата на разкрепостеното слово, на обсебващата мощ на творчеството – и за тези, които го създават, и за онези, които го консумират. Пиесата на Райт се фокусира върху предполагаемите последни дни на писателя аристократ, затворен в парижката психиатрия „Шарантон“ заради скандалните си произведения, които развращават народа. Съпругата му Рене (атрактивно стилизирано изпълнение на Нети Добрева) се съгласява да „спонсорира“ болницата със значителни суми, стига мъжът й да бъде накаран да замлъкне. Обаче нито парите, с които корумпираният директор на приюта (Георги Къркеланов) разточително си строи дом (колко съвременно!), нито убежденията на младия фанатик абат Кулмие (Явор Бахаров) са в състояние да променят нещо. Дьо Сад не може да спре да пише, а читателите му – да искат още и още. Застарял и импотентен, маркизът на Георги Кадурин е вече малко – той изживява екстремни състояния само във фантазиите си, от които за нищо на света не би се отказал, защото му дават власт над околните. Актът на творчество е екстаз, подобен на еротичното удоволствие. Но тези пикантни или зловещи фантазии се превръщат в реалност в умовете на неговите ценители. Лудите ще ги обогатят, казва Дьо Сад. И не се налага да чака дълго ужасяващите събития да се случат... Невинната прислужница Мадлен (Луизабел Николова) снабдява плодовития автор с пера и хартия, а когато този канал секва, той описва по дрехите си с кръв или по стените с екскременти своите видения. Лишен и от това, прошепва историите си през дупка в зидарията и като по развален телефон те се предават на пациентите... Умеят ли хората да правят разлика между добро и зло, между въображаемо и реално, възвишените помисли или дяволската долница са определящи за човешките постъпки? Пред тези дилеми Дьо Сад изправя и себе си, и миниатюрното общество в лудницата, и обществото като цяло. Всъщност той е сигурен в отговора. В този смисъл спектакълът на Иван Урумов е и за избора, и за отговорността на твореца накъде ще поведе последователите си. Ако трябва да оприличим събитията на сцената с някой сюжет, развиващ се в наши дни, той, струва ми се, би могъл да бъде единствено – и там сугестията на творчеството владее героите с подобна сила. Освен забележителното представяне на Георги Кадурин, специално ще споменем и изпълнението на Явор Бахаров, особено във финалната сцена, когато от суров духовен опонент на Дьо Сад героят му неусетно избухва като продължител на делото му. В известния филм на Филип Кауфман „Историята на маркиз Дьо Сад“, на който Дъг Райт е сценарист, тези две страни на монетата се олицетворяват от Джефри Ръш и Хоакин Финикс.", "date": "2019.10.28", "title": "Кадурин върти лудница на пръста си в „Маркиз Дьо Сад“ (СНИМКИ)"}
{"url": "https://www.monitor.bg:443/bg/a/view/gerb-kani-manolova-i-ekipa-j-na-debat-predi-balotaja-179222", "text": "Предизборният щаб на ГЕРБ и СДС, които заедно издигнаха Йорданка Фандъкова за кмет на София, предизвикват на дебат опонента й на балотажа за местните избори - Мая Манолова и нейния екип. От ГЕРБ предлагат дебат между кандидатите и техните екипи на неутрална територия с възможност за излъчване или отразяване от всички медии, които проявяват интерес, и с ясен регламент. От ГЕРБ предлагат да има само един дебат, защото времето между обявяването на официалните резултати от първия тур и провеждането на втори тур е много малко. \"Градът ни има нужда от ясни отговори на съществените въпроси и според нас те могат да се чуят точно в един такъв дебат. Дължим на столичани възможността информиран избор\", заявяват от ГЕРБ. Междувременно Мая Манолова е готова да участва, но има условие да са само двете с Фандъкова. \"Отговорът ми е прост, ще се явя на всеки лидерски дебат с г-жа Фандъкова, очи в очи, а не криейки се зад екипи и съветници. Смятам, че го дължим на гражданите, за да направят своя информиран избор. Време е София да има кмет, който да носи лична отговорност, а не изпълнителен директор\", посочва бившият омбудсман, която на тези избори се яви като независима, но подкрепена от БСП и част от десните партии – ДБГ, Волт.", "date": "2019.10.28", "title": "ГЕРБ кани Манолова и екипа й на дебат преди балотажа"}
{"url": "https://www.monitor.bg:443/bg/a/view/biotehnolozi-i-korabni-montiori-shte-lipsvat-na-pazara-na-truda-179219", "text": "Биотехнолози и корабни монтьори ще липсват на пазара на труда през следващите години. Това става ясно от списък с професии, по които се очаква недостиг от специалисти за учебната 2020/2021 г. Списъкът беше публикуван за обществено обсъждане, като в него ще бъдат включени още 17 специалности. От него става ясно, че освен „Технология на биопроизводството“ и „Корабни тръбни системи“, по които ще се подготвят съответно биотехнолози и корабни монтьори, ще липсват и техници и монтьори на железопътна техника и химик-технолози. Към тези специалности влизат „Локомотиви и вагони“, „Подемно-транспортна, пътностроителна и ремонтна жп техника“, „Технология на фармацевтични и парфюмерийно-козметични продукти“ и „Технология на неорганичните вещества“. С очакван недостиг са и монтажници на водоснабдителни и канализационни мрежи и организатори по търговска експлоатация на железопътния транспорт. В същото време три специалности отпадат от списъка с очакван недостиг за учебната 2019/2020 година. Това са „Деловодство и архив“, „Преработване на полимери“, „Хранително-вкусова промишленост“. Причината е, че те вече не отговарят на един от двата критерия, за да бъдат включени в списъка - съотношението между обучаващите се от 8-и до 12-и клас и броят на подлежащите на пенсиониране специалисти. Така общо 71 специалности ще бъдат включени в списъка за следващата учебна година. Защитените от държавата специалности за учебната 2020/2021 година пък ще бъдат по-малко спрямо настоящата. Причината е, че от списъка отпадат пет и се допълва само от една нова. От догодина „Художествената дърворезба“, по която се подготвят художници по приложни изкуства, също ще бъде защитена. „Спедиция, транспортна и складова логистика“, „Извършване на термални процедури в балнеологични и други възстановителни центрове“, „Транспортно строителство“, „Автоматизация на непрекъснати производства“ и „Топлотехника - топлинна, климатична, вентилационна и хладилна техника“ се изключват. Те вече не отговарят на критерия за уникалност по териториален признак, тъй като всички специалности се изучават в повече от четири училища. 3 млн. лв. ще бъдат отпуснати за ремонти и подобряване на условията в ученическите общежития към професионалните гимназии, за да бъдат привлечени повече ученици пък става ясно от публикувания проектобюджет за 2020-а. В професионалните гимназии се обучават не малко деца, които живеят в други населени места. За тях са необходими общежития, тъй като не могат да пътуват до дома си всеки ден. Също така се обучават и ученици с относително нисък социален статус, които не могат да си позволят квартири и са принудени да прекъснат образованието си. Наблюденията показват, че изключително лошото състояние на общежитията е една от основните причини учениците да не избират професионалните гимназии, пише още в мотивите.", "date": "2019.10.28", "title": "Биотехнолози и корабни монтьори изчезват от пазара на труда"}
{"url": "https://www.monitor.bg:443/bg/a/view/sled-20-chasov-maraton-prikluchi-predavaneto-na-protokolite-v-arena-armeec-179230", "text": "В зала „Арена Армеец” вече са предадени всички изборни протоколи от Секционните избирателни комисии на територията на София, съобщиха от Общинската избирателна комисия. До тук се стигна след повече от 20-часов маратон по обработване и предаване на изборните книжа, съобщи бТВ. Още преди полунощ в „Арена Армеец” напрежението ескалира, след като Волен Сидеров пожела да влезе в залата, за да се убеди в прозрачността на процедурите вътре. „Аз искам да вляза като кандидат за кмет, аз съм кандидат за кмет искам да вляза много просто, за да видя как протича преброяването на протоколите”, каза той. От Общинската избирателна комисия обявиха, че правилата не позволяват Сидеров да влезе вътре. А полицията го спря. Процесът по предаването на изборните документи се оказа бавен, въпреки обучението на хората ангажирани с вота. „Защото имахме в протоколите грешки. Двата протокола бяха, единият с преференциите, защото не съм разбрала, а и другият от комисията, че трябвало да пишем цифра. Самите протоколи са усложнени, много е усложнено и всичко, което е променено, не е в интерес на комисиите”, каза Катерина Милева от СИК. „Грешките са страшно много, почти всяка секция има поне един грешен протокол, присъстваха доста членове на обучението, не мога да си обясня на какво се дължи това нещо”, коментира Полина Витанова, председател на Общинската избирателна комисия – София. Други се оплакаха от липсата на транспорт, за да се приберат до домовете си, като тези членове на комисии от район Сердика. На сутринта, след 10 ч. двама души в залата припаднаха, линейки ги откараха в болница. Състоянието им е стабилно. Полицай също се е почуствал зле, но поискал да остане на работното си място.", "date": "2019.10.28", "title": "След 20 часов маратон: Приключи предаването на протоколите в „Арена Армеец” "}
{"url": "https://www.monitor.bg:443/bg/a/view/prandi-svikva-vsichki-pod-znameto-za-olimpijskata-kvalifikacija-v-berlin-179208", "text": "Силвано Пранди се съобрази с наложения му от федерацията ултиматум и повика всички опитни волейболисти за предстоящата олимпийска квалификация в Берлин от 5 до 10 януари. Той обяви разширен състав на националния отбор за мъже, в който включи 28 играчи. Италианският специалист повика Боян Йорданов, Тодор Алексиев, Николай Николов, Георги и Валентин Братоеви и Николай Учиков, които бе извадил за предишните квалификации във Варна и за европейското първенство. „В следващите два месеца ще следим всички изявени състезатели и тези, които са в най-добра форма, ще попаднат в групата от 14 за турнира в Берлин. Разбира се, напълно е възможно да повикам и състезател, който не присъства в разширения състав, но пък в това време се е представил на много високо ниво. За мен е важно да събера най-подготвените състезатели и да направим всичко, което зависи от нас, за да спечелим квотата. Ще бъде много трудно, но не и невъзможно”, коментира селекционерът. Пранди е изгледал двубоя за Суперкупата на България между „Хебър” и „Нефтохимик 2010”, както и някои мачове от първите два кръга на Суперлигата. Скаутите на националния тим подготвят и всички срещи от вътрешния шампионат, за да може той да ги гледа, ще се следят внимателно и изявите на българите в чуждестранните първенства. „До няколко дни ще изясним всички детайли около събирането на отбора. Наскоро бе потвърдено от Европейската конфедерация, че в Италия ще има кръг на 26 декември. Освен това на 26 и 27 декември е финалният турнир за купата на Русия, което също малко усложнява нещата, но ние ще се съобразим. Практически няма да има подготовка в типичния смисъл, но планираме две контролни срещи в София, които трябва да бъдат потвърдени съвсем скоро”, добави мениджърът на отбора Стефан Чолаков. На последния квалификационен турнир за Токио 2020 съперници на България ще бъдат съставите на домакина Германия, Сърбия, Франция, Белгия, Словения, Холандия и Чехия. Само победителят ще спечели квота за Игрите.  Георги Сеганов, Георги Братоев, Добромир Димитров, Владимир Станков.  Цветан Соколов, Боян Йорданов, Николай Учиков, Венелин Кадънков, Радослав Парапунов.  Тодор Скримов, Тодор Алексиев, Валентин Братоев, Николай Пенчев, Розалин Пенчев, Мартин Атанасов, Георги Петров, Аспарух Аспарухов.  Виктор Йосифов, Николай Николов, Теодор Тодоров, Светослав Гоцев, Алекс Грозданов, Красимир Георгиев.  Теодор Салпаров, Владислав Иванов, Петър Каракашев, Мартин Иванов, Ивайло Лалов.  ", "date": "2019.10.28", "title": "Пранди свиква всички под знамето за олимпийската квалификация в Берлин"}
{"url": "https://www.monitor.bg:443/bg/a/view/bg-uchenici-s-pylen-komplekt-medali-ot-olimpiadata-po-astronomija-179223", "text": "Българският отбор по астрономия се завърна с пълен комплект медали – златен, сребърен и четири бронзови, от XXIV Международна олимпиада, която се проведе в румънския град Пиатра Нямц. В състезанието се включиха 99 ученици от 19 страни. То се проведе в две възрастови групи – от 14 до 16г. и от 16 до 18 г. В младшата възраст златен медал получи деветокласникът от МГ „Д-р Петър Берон“ във Варна Маргулан Исмолдаев. С бронзови медали се окичиха Константин Кръстев от ПМГ „Акад. Никола Обрешков“ в Бургас и Виктор Герасимов от НПМГ в София. При по-големите сребърен медал завоюва десетокласникът Явор Йорданов от НПМГ, а бронзови – Васил Николов от Първа частна математическа гимназия и Иван Попов от ПМГ „Яне Сандански“ в Гоце Делчев. Ръководители на българския отбор бяха Йоанна Кокотанекова от Астрономическата обсерватория при Младежки център в Хасково и Ева Божурова от Астрономическата обсерватория и планетариум „Николай Коперник“ във Варна.", "date": "2019.10.28", "title": "БГ ученици с пълен комплект медали от олимпиадата по астрономия"}
{"url": "https://www.monitor.bg:443/bg/a/view/dps-pecheli-32-obshtini-ot-pyrvija-tur-179205", "text": "ДПС печели 32 общини от първия тур на проведените местни избори в неделя, съобщиха от пресцентъра на партията. Оттам изброяват и всички кметове на Движението след първия етап на вота: 1. Община Белица, област Благоевград - Радослав Сабинов Ревански 2. Община Сатовча, област Благоевград - Арбен Мустафов Мименов 3. Община Якоруда, област Благоевград - Нуредин Мусов Кафелов 4. Община Руен, област Бургас - Исмаил Юсмен Осман 5. Община Крушари, област Добрич - Илхан Юсеин Мюстеджеб 6. Община Кърджали, област Кърджали - Хасан Азис Исмаил 7. Община Ардино, област Кърджали - Изет Изет Шабан 8. Община Джебел, област Кърджали - Неджми Ниязи Али 9. Община Кирково, област Кърджали - Шинаси Мехмед Сюлейман 10. Община Крумовград, област Кърджали - Себихан Керим Мехмед 11. Община Момчилград, област Кърджали - Илкнур Кязим Мюмюн 12. Община Черноочене, област Кърджали - Айдън Ариф Осман 13. Община Сърница, област Пазарджик - Неби Реджеп Бозов 14. Община Завет, област Разград - Ахтер Сюлейманов Велиев 15. Община Лозница, област Разград - Севгин Назъм Шукри 16. Община Самуил, област Разград - Джевдет Ахмед Азис 17. Община Цар Калоян, област Разград - Дауд Назиф Аляовлу 18. Община Главиница, област Силистра - Неждет Джевдет Ниази 19. Община Ситово, област Силистра - Сезгин Басри Алиибрям 20. Община Борино, област Смолян - Мустафа Шабан Караахмед 21. Община Мадан, област Смолян - Фахри Адемов Молайсенов 22. Община Рудозем, област Смолян - Румен Венциславов Пехливанов 23. Община Павел баня, област Стара Загора - Иса Емин Бесоолу 24. Община Антоново, област Търговище - Хайредин Мустафов Мехмедов 25. Община Омуртаг, област Търговище - Ешреф Хасанов Ешрефов 26. Община Опака, област Търговище - Мехидин Мехмедов Кадиров 27. Община Маджарово, област Хасково - Ерджан Сабахтин Юсуф 28. Община Минерални бани, област Хасково - Мюмюн Али Искендер 29. Община Стамболово, област Хасково - Аднан Кязим Йълдъз 30. Община Венец, област Шумен - Нехрибан Османова Ахмедова 31. Община Върбица, област Шумен - Мердин Мустафа Байрям 32. Община Каолиново, област Шумен - Нида Намъков Ахмедов", "date": "2019.10.28", "title": "ДПС печели 32 общини от първия тур"}
{"url": "https://www.monitor.bg:443/bg/a/view/blizo-200-dushi-gasjat-pojara-v-rila-planina-179213", "text": "Близо 200 души гасят пожара, пламнал в неделя преди обед в Рила планина.  „През изминалата нощ над 160 пожарникари, горски работници от нашето предприятие и доброволци с лопати се включиха в гасенето на пожара. През нощта срещу понеделник огънят отново се развихри от вятъра на над  550 дка предимно хвойнови храсти и смрика. Няма засегната борова или смесена гора, разказа днес сутринта пред „Монитор“ инж. Дамян Дамянов, директор на Югозападното държавно предприятие в Благоевград. Днес около 11:00 часа в гасенето се включиха два военни хеликоптера и още 50-на души, успяхме да локализираме огъня преди гората. Утре, вторник, вероятно ще повикаме само един от хеликоптерите, за да се справим окончателно с огъня. Теренът е много пресечен, огънят е на над 1900-2000 м надморска височина и е невъзможно да се влезе с пожарни коли или водоноски до там. Огънят пламна около хижа „Македония“ над Благоевград, на югозапад в посока симитлийското село Долно Осеново. Все още не се знае кой и как е причинил пожара, но верочтно става дума за човешка грешка, коментираха полицаи, които от вчера следобед също са на мястото. Или са ловци бракониери, или са контрабандисти на дърва, допълниха полицаите.  Формирование за овладяване и/или преодоляване на последствията от бедствия (ФОППБ) от състава на Бригадно командване - Благоевград в състав 21 броя военнослужещи и 2 броя техника, се включиха в борбата с огнената стихия в природен парк „Рила“.", "date": "2019.10.28", "title": "Близо 200 души гасят пожара в Рила планина"}
{"url": "https://www.monitor.bg:443/bg/a/view/federer-otkaza-turnira-v-parij-179212", "text": "Роджър Федерер няма да играе на Мастърс 1000 турнира в Париж, който се провежда тази седмица. Швейцарецът е предпочел да съхрани енергията си за финалите на АТР в Лондон, които ще се проведат в периода 10-17 ноември. „Съжалявам за привържениците ми в Париж, но ако искам да остана на корта максимално дълго, трябва да внимавам с програмата си. Публиката в Париж ще може да ме види догодина на „Ролан Гарос“, сподели швейцарецът. В неделя Федерер спечели за рекорден 10-ти път титлата от турнира в родния си град Базел. Маестрото победи на финала 18-години по-младия от него австралиец Алекс Де Минор с 6:2, 6:2. За Маестрото това е 4-та титла за сезона и 103-та в кариерата от общо изиграни 157 финала. Той стигна до трофея у дома без да загуби сет. Турнирът в Базел е вторият, където Федерер има 10 титли. Такива са показателите му и на тревните кортове в Хале. На Мастърса в Париж ще играе и Григор Димитров. Той започва участието си срещу участващия с „уайлд кард“ представител на домакините Юго Умбер, с когото не се е срещал преди това. Френският тенисист в момента е 63-ти в световната ранглиста, а Гришо прогресира с две места до номер 27.", "date": "2019.10.28", "title": "Федерер отказа турнира в Париж"}
{"url": "https://www.monitor.bg:443/bg/a/view/gerb-sys-7-kmeta-v-haskovsko-dps-s-trima-samo-edin-balotaj-179210", "text": "Фолк легендата Милко Калайджиев взе само 4 на сто от гласовете в Свиленград и финишира пети в битката за градоначалник край границата. ГЕРБ спечели Хасково, Димитровград, Свиленград и още 4 по-малки общини от общо 11 в региона на първи тур. В Стамболово, Минерални бани и Маджарово на пръви тур убедително спечелиха кандидатите на ДПС. Единственият балотаж ще бъде в община Тополовград, където досегашния кмет Божин Божинов от „Възраждане“ води убедително с 49,23% пред кандидата на ГЕРБ Васил Сяров с 29,39 на сто. Следващият кмет на Хасково ще бъде Станислав Дечев от ГЕРБ. Той има 51,43% от гласовете при 93 на сто от обработените протоколи в секциите. Втори на огромна дистанция в областния център остана Коста Стоев от БСП с 17,12 на сто.  Останалите 9 общини от Хасковска област вече имат избран кмет, става ясно при 100% обработени протоколи. И през следващия мандат община Димитровград ще управлява Иво Димов. Той печели изборите там с 54,52% от вота на избирателите. В Харманли категорична е победата и на досегашния кмет Мария Киркова, за която са гласували 56,90%. В Симеоновград кмет е Милена Рангелова от ГЕРБ с 60,53%. В Любимец изборите печели Анастас Анастасов от ГЕРБ с 81,24%. В Свиленград през следващите 4 години ще управлява Анастас Карчев от ГЕРБ. Досегашният главен архитеткт на общината е спечелил доверието на 63,27% от гласоподавателите. Ивайловград отново ще управлява кандидатът на ГЕРБ Диана Овчарова, която има доверието на 74,84% от избирателите. В Маджарово победител от изборите е кандидатът на ДПС Ерджан Юсуф с близо 78%. В Стамболово победата е за кандидата на ДПС Аднан Ялдъз с 88,12%.В Минерални бани изборите печели Мюмюн Искендер, за който са гласували 82% от избирателите.  ", "date": "2019.10.28", "title": "ГЕРБ със 7 кмета в Хасковско, ДПС с 3-ма, само един балотаж"}
{"url": "https://www.monitor.bg:443/bg/a/view/hu-lori-kroi-serial-po-agata-kristi-179194", "text": "Британският актьор и музикант Хю Лори налива основите на нов сериал. Епизодите ще са вдъхновени от творчеството на Агата Кристи и ще бъдат излъчвани по BBC. Вместо да го видим в някоя от главните роли обаче, Лори ще се заеме с една от основните дейности зад камера, като именно той ще работи върху сценария на поредицата. Към момента няма яснота дали има опция звездата да влезе и в актьорския състав. Не е известно и точно коя книга на кралицата на криминалните романи ще бъде адаптирана от Лори, който  . Припомняме, че през 2016 г BBC склучи договор с компанията „Агата Кристи ООД“, като според документа телевизията ще направи общо седем продукции от книгите на английската писателка.", "date": "2019.10.28", "title": "Хю Лори крои сериал по Агата Кристи"}
{"url": "https://www.monitor.bg:443/bg/a/view/10-uvelichenie-na-dohodite-na-socialnite-rabotnici-v-obshtinite-179215", "text": "В проектобюджета за 2020 г. са разчетени средства за увеличение на разходите за социалните работници в специализираните социални услуги в размер на 10%. Завишението на стандартите за издръжка ще бъде диференцирано, с част от средствата ще се покрие планираното 10-процентно увеличение на доходите на персонала. В проектобюджета за догодина за делегираните от държавата социални дейности в общините са предвидени средства за текущи разходи в размер на 290,9 млн. лв., което е с 30 млн. лв. повече спрямо парите за 2019 година. Най-голямо ще е увеличението за центровете за настаняване от семеен тип на деца и младежи с увреждания с потребност от постоянни медицински грижи - 20 на сто. Увеличение с 8% е предвидено за стандартите за центровете за временно настаняване и за обществена подкрепа; за наблюдавано и преходно жилище, дневни центрове за стари хора; центрове за социална рехабилитация и интеграция, звено \"Майка и бебе\"; центрове за работа с деца на улицата и приютите. Капацитетът на социалните институции е увеличен общо с 380 броя места, което е в резултат на намаление на местата в специализираните институции с 333 броя и увеличение със 713 броя на местата в социалните услуги, предоставяни в общността в резултат на извършени компенсирани промени през 2019 г. За периода 2020-2022 г. приоритет остават оптимизиране на социалното подпомагане на уязвимите групи от населението, гарантиране на тяхната социална защита чрез по-добра целенасоченост на социалните помощи. Общо планираните средства за 2020 г. за тази политика са в размер на 172,5 млн. лв., като от тях 121,2 млн. са за целеви помощи за отопление. Общо средствата за политиката в подкрепа на хората с увреждания за 2020 г. са 559,5 млн. лв., като е отчетен ефектът от увеличението на линията на бедност при определяне на финансовата подкрепа по Закона за хората с увреждания. Стандартите за защитени жилища за хора с увреждания и за центрове за настаняване от семеен тип на деца и младежи с увреждания се увеличават с 15%, а тези за дневните центрове за деца или пълнолетни с увреждания са завишени с 10 на сто.", "date": "2019.10.28", "title": "10% увеличение на доходите на социалните работници в общините"}
{"url": "https://www.monitor.bg:443/bg/a/view/lubovni-pisma-do-jana-marinova-179225", "text": "Любовна връзка – силна и истинска, която продължава цял живот с хиляди разменени писма и далеч по-малко и по-проблематични срещи очи в очи. Именно в такава са въвлечени актьорите Яна Маринова и Свежен Младенов в спектакъла на Георги Михалков по номинираната за „Пулицър“ пиеса на американския драматург Албърт Гърни „Любовни писма“ (1988). Продукцията е на Варненския театър, а този месец имаше и софийска премиера в Сити Марк Арт Център, където следващото й представление ще е на 30 октомври. Малката Алекса на Яна Маринова е волна като птичка, понякога дори фриволна, спонтанна и очарователна непукистка. Томас на Свежен Младенов още от дете е овладян, възпитан и държи на мнението на баща си. Тя непринудено развява бейби-рокличка, а той от 8-годишен се бори с неудобството на костюма и вратовръзката. Точно на тази възраст ги връхлитат първите трепети – нали противоположностите се привличат, и дружбата им ще продължи десетилетия: със забавните недоразумения, с кратките докосвания на житейските траектории, с фаталните разминавания, които ги белязват. Хода на подобни любовни истории проследяват и други любими на публиката романтични драми като „Догодина по същото време“ и „Специални поводи“ на Бърнард Слейд, но тук общуването е по-интензивно: не всяка година, не през няколко години, а почти ежедневно. Оказва се, че не само Фейсбук-поколенията се страхуват от живото общуване – тази плахост владее и техните родители, епистоларните хора, които през ден са пишели истински писма на хартия, когато се обичат. Такъв е героят на Младенов: той има необходимост да споделя записани мисли и чувства, докато по-напористите ухажори вече се ползват от екстрите на... домашния телефон. Героинята на Яна пише и рисува по стъклените паравани на декора (сценографията е на Петър Митев): за нея е това е експеримент, закачка терапия... Връзката на Алекса и Томас прилича на игра на ластик – колкото повече единият придърпва, толкова повече другият се бои от близостта и се опитва да се отдалечи на безобидна дистанция. Но моментите на откровение са неизбежни. От искряща като шампанско комедия „Любовни писма“ преминава в (мело)драма, когато той става сенатор и трябва да пази репутацията си, а тя потъва в депресията и мъглата на клиниките. Знаем, че Свежен Младенов е актьор от „тежката артилерия“ и носител на „Аскеер“; голямото откритие за мнозина тук ще е Яна – за онези, които не са я гледали в моноспектакъла й „Глас“ или в „Изборът на Марта“ от Галсеран при същия режисьор. Цели светове преминават само в един неин поглед. Тук е и дете, и изкусителка, и страдалка, тотално предизвикателство за партньора си – за възпитанието на героя му, за търпението, за намерението да се откъсне от магнита на нейния чар. Невъзможно е.", "date": "2019.10.28", "title": "„Любовни писма“ до Яна Маринова"}
{"url": "https://www.monitor.bg:443/bg/a/view/ronaldo-pecheli-zlatnata-topka-za-shesti-pyt-179214", "text": "Кристиано Роналдо ще получи \"Златната топка\" за 2019 г., твърди италианското издание „Кориере дело Спорт“. В Торино са били засечени представители на „Франс Футбол“ - изданието, което всяка година връчва почетния приз. Според информацията френската делегация е обядвала със спортния директор на „Ювентус“ Фабио Паратичи. Журналисти от „Франс Футбол“ пък са направили интервю с Кристиано Роналдо, което ще бъде публикувано след обявяване на победителя. Това ще стане на тържествена церемония на 2 декември в Париж. Кристиано Роналдо, Върджил ван Дайк и Лионел Меси се водят за основни фаворити за място в призовата тройка. Роналдо и Меси имат по пет „Златни топки“ до този момент. Аржентинецът пък изненадващо за мнозина триумфира с наградата на ФИФА за най-добър футболист преди няколко седмици.", "date": "2019.10.28", "title": "Роналдо печели \"Златната топка\" за шести път"}
{"url": "https://www.monitor.bg:443/bg/a/view/verhofstat-za-boris-djonsyn-oblekchenie-njama-trup-v-kanavkata-179196", "text": "„Най-накрая облекчение, никой не е умрял в канавка\". Това написа в Туитър координаторът за Брекзит на Европейския парламент Ги Верхофстат. Той има предвид закана на премиера на Великобритания Борис Джонсън, който заяви преди няколко седмици, че би предпочел да бъде \"мъртъв в канавката\" пред това да поиска от ЕС ново отлагане на Брекзит. Верхофстат заяви, че е \"облекчен\", че думите на Джонсън не се материализираха, като добави, че допълнителното отлагане на Брекзит трябва да бъде използвано за постигане на успешен резултат. \"Най-накрая облекчение, никой не е умрял в канавка. Дали демократичният избор на Великобритания е отменен, или подредено оттегляне, потвърдено или не е потвърдено на втори референдум, несигурността около Брекзит се проточи твърде дълго време. Това допълнително време трябва да бъде използвано, за да се постигне успех\", написа белгийският евродепутат. Европейският съюз официално отложи Брекзит за 31 януари 2020 г., съобщи по-рано председателят на Европейския съвет Доналд Туск.", "date": "2019.10.28", "title": "Верхофстат за Борис Джонсън: Облекчение, няма труп в канавката"}
{"url": "https://www.monitor.bg:443/bg/a/view/djaka-napsuva-fenovete-na-arsenal-pogba-aut-za-mesec-179216", "text": "Капитанът на „Арсенал“ Гранит Джака се забърка в сериозен скандал. Това стана при равенството 2:2 срещу „Кристъл Палас“ у дома. При смяната си в 61-вата минута Джака иронизира феновете на „артилеристите”, които го освиркваха. Нервите на швейцарския национал не издържаха. Джака подкани феновете да го освиркват по-силно и сложи ръка на ухото си, показвайки, че не ги чува. Според някои източници Джака дори си позволил да напсува феновете на лондончани. Звездата на „Юнайтед“ Пол Погба пък най-вероятно ще пропусне още един месец заради контузията си в коляното. Рекордното попълнение на отбора изпусна осем от последните 10 мача. Наскоро френският национал се завърна в Манчестър, след като бе на рехабилитационна програма в Дубай. Междувременно „Манчестър Юнайтед“ стана първият отбор, който вкарва 2000 гола от създаването на английската Висшата лига през 1992 г. Скот Мактоминей отбеляза юбилейното попадение при победата над „Норич“. Анди Коул е авторът на гол №500 на „Юнайтед“, а попадение №1000 е дело на португалската суперзвезда Кристиано Роналдо. Българската връзка е благодарение на Димитър Бербатов, който бележи гол №1500.  ", "date": "2019.10.28", "title": "Джака напсува феновете на „Арсенал“, Погба аут за месец"}
{"url": "https://www.monitor.bg:443/bg/a/view/proveriha-538-pticefermi-za-biosigurnost-179197", "text": "Над 85% от родните птицеферми отговарят на изискванията за биосигурност и контрол на салмонелоза и инфлуенца (птичи грип), стана ясно след проверка на Българската агенция по безопасност на храните (БАБХ). От санитарното ведомство са проверени цели 538 птицевъдни обекта, като повечето от тях работят според правилата. В останалите обаче БАБХ е издала 4 акта и 50 предписания, съобщиха от БНТ. Според данните, основните пропуски са свързани с постоянството при прилагане на мерки за биосигурност. Освен това, има нарушения при рутинния лабораторен контрол на заболяванията. Фермите, в които са с установени нарушения предстои да бъдат проверени отново, припомнят от агенцията. БАБХ прилага целогодишно \"Програма за надзор на болестта Инфлуенца по птиците\" като срокът за вземане на проби в стопанството трябва да съвпада със сезона на производство за всяка категория домашни птици. Изследват се и дивите птици, с цел превенция и пресичане пътя на вируса към стопанствата и дворовете, уточниха от агенцията.", "date": "2019.10.28", "title": "Провериха 538 птицеферми за биосигурност"}
{"url": "https://www.monitor.bg:443/bg/a/view/v-goce-delchev-vladimir-moskov-e-trygnal-kym-rekord-na-gines-pecheli-7-i-mandat-balotaj-v-blagoevgrad-i-gyrmen-179201", "text": "Днес преди обед, след като разбра, че за 7-и път ще бъде кмет на Гоце Делчев, градоначалникът запали огнището в двора на къщата си и започна да прави лютеница. Занимание, което му доставя удоволствие всяка есен от десетилетия. Със  7-ия си мандат Владимир Москов може да кандидатства за рекорд на Гинес.   В община Сатовча Арбен Мименов печели изборите за 5-и път при обработени 100% протоколи, стана ясно преди часове. Единственият кандидат за кмет, издигнат от ДПС е подкрепен от 88.53% или 7 368. Общия брой на избирателите в Община Сатовча е 14 141, а избирателната активност е над 58%. В Общински съвет – Сатовча по-голям ще бъде броят на съветниците от ПП ГЕРБ – 35,15%. Втори ще бъдат ДПС с 28.94%. В 12 от 14-те общини на Благоевградска област са ясни новите кметове след изборния 27 октомври. Първенството по брой поредни мандати държи Владимир Москов – кметът на община Гоце Делчев. Той получи подкрепа за своя седми четиригодишен мандат. Следват го кметовете на община Симитли  - Апостол Апостолов и на Сатовча  – Арбен Мименов, които на тези избори дори нямаха конкуренти и бяха единствените кандидати.В Кресна победител е  Николай Георгиев, в Струмяни – Емил Илиев, в Петрич – Димитър Бръчков, в Разлог – Красимир Герчев, в Банско – Иван Кадев, в Белица – Радослав Ревански, в Якоруда – Нурадин Кафелов, в Хаджидимово – Людмил Терзиев. Арбен Мименов печели изборите в Община Сатовча при обработени 100% протоколи. Единственият кандидат за кмет, издигнат от ДПС е подкрепен от 88.53%.  Втори тур на 3 ноември ще има в общините Благоевград и Гърмен. За областния център се борят Атанас Камбитов и Румен Томов, а в Гърмен – Минка Капитанова и Феим Иса.", "date": "2019.10.28", "title": "В Гоце Делчев Владимир Москов печели 7-и мандат "}
{"url": "https://www.monitor.bg:443/bg/a/view/vijte-dannite-na-cik-za-vota-kym-15-40-ch-179228", "text": "ЦИК изнесе нови данни от обработените изборни протоколи в страната. Според тях в 19 областни града ще има балотаж идната неделя. Вижте резултатите: При 47.99% преброени протоколи Йорданка Фандъкова има 36.48% пред Мая Манолова, която има 27.54%. Следващата седмица в София със сигурност ще има балотаж. Въпреки първите данни на социолозите, че Дани Каназирева е на второ място, при 100% обработени протоколи, втори е Славчо Атанасов от ВМРО - НФСБ с 16.15 на сто. Води Здравко Димитров от ГЕРБ с 36.14%. Все още не е ясно дали ще има балотаж в морската ни столица. Данните при обработени 93.50% от протоколите показват, че Иван Портних е спечелил 49.31%  от гласовете на избирателите. Вторият и третият пък са с по-малко от процент разлика. Костадин Костадинов от „Възраждане” е с резултат 14.30%, а трета към момента остава Анелия Клисарова от БСП с 14.06%.   При 100% обработени протоколи Димитър Николов печели с 65.83%. Втори е Николай Тишев с 10.18%.  При обработени 100% СИК протоколи в OИК Николай Димитров е с 59.49%, а на второ място остава Атанас Терзиев с 35.99%.  Безапелационна победа на Живко Тодоров с 68.63%. След него се нарежда проф. Иван Върляков с 14.47% при обработени 100% от секционните протоколи. Хасан Азис получава 53.02% от гласовете на съгражданите си, а Никола Чанев е с 29.67%. Обработени са 100% от протоколите. За кметския стол на втори тур ще се борят Любомир Христов от ГЕРБ и Венцислав Венков от БСП. Те получават съответно 32.35% и 22.02% от гласовете при обработени 99.28% СИК протоколи в OИК.  Кандидатът на ГЕРБ остава в кметското кресл. Данните при обработени 100% СИК протоколи в OИК показват, че за Даниел Панов бюлетини са пуснали 60.55% от съгражданите му. Втора е Весела Лечева с 22.22%.  На балотаж ще участват Огнян Ценков и Цветан Ценков. При обработени 100% СИК протоколи в OИК, Огнян Ценков получава 32.12%, а Цветан Ценков - 30.41%.  При обработени 99.17% протоколи, Калин Каменов от ГЕРБ печели вота на първи тур със 72.79%. Втори е Момчил Младенов, който получава 14.13%. Таня Христова води в битката за кметското място. Тя получава 58.63%. Втори в надпреварата е Ивелин Николов с 17.39% при обработени 100% от протоколите.  Йордан Йорданов получава 41.22%, а Надежда Петкова е втора с резултат 29.46% при обработени 100% СИК протоколи в OИК.", "date": "2019.10.28", "title": "Вижте данните на ЦИК за вота към 15.40 ч. "}
{"url": "https://www.monitor.bg:443/bg/a/view/kralev-moli-uefa-za-milost-179224", "text": "Министърът на младежта и спорта Красен Кралев направи опит да повлияе на УЕФА и да издейства по-леко наказание за БФС по обвиненията в расизъм от мача с Англия. Днес Дисциплинарната комисия на евроцентралата заседава по случая, като се очаква решението да излезе късно тази вечер или в близките дни. Часове преди заседанието Кралев изпрати отворено писмо до президента на УЕФА Александър Чеферин, в което го уверява, че България е взела всички необходими мерки след инцидентите от мача с Англия и призовава да не се стига до тежки санкции. \"Мога да ви уверя, че срещу тези 27 зрители са предприети незабавни действия - 24 от тях са обвинени въз основа на Закона за опазване на обществения ред при провеждането на спортни мероприятия, а 3 от тях - на основание чл. 325 от Наказателния кодекс, според който се предвижда лишаване от свобода до пет години\", подчертава Кралев в писмото до Чеферин. Спортният ни министър информира още шефа на УЕФА, че на среща между премиера на България Бойко Борисов и британския премиер Борис Джонсън в Брюксел двамата са осъдили расисткото поведение. В същото време капитанът на националите Ивелин Попов даде да се разбере, че вече не мисли за расисткия скандал от мача с Англия, а гледа напред. „Това вече е в миналото, не искам да го коментирам“, категоричен бе Попето в интервю за руските медии.", "date": "2019.10.28", "title": "Кралев моли УЕФА за милост"}
{"url": "https://www.monitor.bg:443/bg/a/view/brat-i-sestra-otivat-na-balotaj-v-starozagorsko-selo-179204", "text": "Брат и сестра ще застанат един срещу друг на балотажа за кмет на старозагорското село Могила в неделя след като на първия тур получиха равен брой гласове /по 152/ в своя подкрепа. Родената през 1965 година Гинка Колева има зад гърба си вече два мандата като кмет на Могила, където има 588 избиратели, като първият е влязла от листата на Атака, а следващия и този е от АБВ. По-младият Георги Колев работи като механик в научноизследователския институт по говедовъдство, участвал е и на предните и по-предните избори от партия Атака, чийто активист си останал и до сега, но тогава загубил от сестра си с няколко гласа. На миналите избори преди 4 години Гинка спечелила с 3 гласа пред досегашната си секретарка Радка Иванова, която била кандидат от БСП. В нощта на първия тур т.г. в началото сметките показвали, че победител е отново Гинка, но малко преди да извади кутията с бонбони, за да почерпи, се оказало, че за нея има 3 сгрешени бюлетини, а за Георги – само една, разказват могилчани. Въпреки политическите разногласия Гинка и Георги са в перфектни взаимоотношения и често могат да бъдат видени заедно с внуците си: тя има три, а той засега само едно. Очакванията са в неделя активността да достигне почти 100 процента, коментират съселяните на конкуриращите се родственици.", "date": "2019.10.28", "title": "Брат и сестра отиват на балотаж в старозагорско село"}
{"url": "https://www.monitor.bg:443/bg/a/view/majami-e-naj-seksualnijat-grad-v-sveta-179198", "text": "Американският град Маями в щата Флорида оглави класацията на най-сексуалните градове в света, съобщава британският в. \"Метро\". Класирането беше осъществено от туристическата компания \"Биг севън травъл\" въз основа на това каква е степента на сексуална активност, осъществените сексуални търсения онлайн и най-добрите градове за незадомени хора. По всички тези елементи отличник се оказа град Маями, който има оживен нощен живот, и богата \"парти култура\". На второ място, без особена изненада, беше класиран Париж, който със своята кухня, отлични вина и прекрасни гледки е считан за една от най-романтичните дестинации. Третото място се заема от американския град Денвър в щата Колорадо. На четвърта позиция е датската столица Копенхаген, като клиентите на \"Биг севън травъл\" определят датчаните като втората най-сексуалната нация в света. В първата петица попадна и южноафриканският град Кейптаун.", "date": "2019.10.28", "title": "Маями е най-сексуалният град в света "}
{"url": "https://www.monitor.bg:443/bg/a/view/hakeri-otkradnaha-ot-unikredit-lichni-danni-na-3-mln-klienti-179186", "text": "Хакери успяха да ударят жестоко втората италианска банка „Уникредит“, която е собственик и на нашата „Булбанк“. Според съобщението за печата на кредитната институция „уеб-пиратите“ били успели да откраднат личните данни на над 3 млн. нейни клиенти, до един италианци. Става дума за имената на тези хора, населените места, където те живеят, личните им телефони и адресите на тяхната електронна поща. От „Уникредит“ изрично уточняват, че хакерите не били успели да се докопат до номерата на банковите сметки на въпросните клиенти, нито до друга информация, нужна за евентуални транзакции на парите им. След направеното вътрешно разследване и след констатацията на масирания пробив в информационната система на банката нейните шефове са уведомили полицията и компетентните власти за хакерския удар. В дописките си за него италианските медии уточняват, че той е бил направен независимо от факта, че през периода 2016-та – 2019 г. „Уникредит“ похарчва за защита на информационните си масиви 2,4 млрд. евро.", "date": "2019.10.28", "title": "Хакери откраднаха от „Уникредит“ лични данни на 3 млн. клиенти в Италия"}
{"url": "https://www.monitor.bg:443/bg/a/view/futbolnijat-cska-pomaga-na-volejbolnija-s-tyrg-179211", "text": "Благотворителна инициатива за подмогане на волейболния ЦСКА бе организирана от сдружение „Червени сърца“ и футболния клуб. Утре във Военния клуб ще бъдат чествани два паметни юбилея, а след официалната част ще се състои и специален търг. От 18:15 часа ще се празнуват 30 години от полуфинала за Купата на носителите на национални купи с „Барселона“ и 10 години от създаването на Сдружение \"Червени сърца\". Празника ще уважат легенди на ЦСКА от всички видове спорт, представители на ръководствата на клубовете от ОСК ЦСКА и настоящи спортисти. Водещ ще бъде Ники Кънчев, а специален гост - любимката на червената общност Йорданка Христова. След официалната част, във Военния клуб ще се проведе и търг за продажба на картини на армейски легенди. Събраните средства ще бъдат дарени на Волейболен клуб ЦСКА. „Така за пореден път Червена България ще докаже, че е единна и заедно може да преодолее всяко препятствие\", пишат от ЦСКА на сайта си. Междувремено стана ясно, че Ивайло Стоянов-Сватбата ще ръководи шампионатния мач между „Етър“ и ЦСКА, който е в сряда от 18:30 часа.", "date": "2019.10.28", "title": "Футболният ЦСКА помага на волейболния с търг"}
{"url": "https://www.monitor.bg:443/bg/a/view/sydjat-syprug-streljal-po-jena-si-na-benzinostancija-179203", "text": "49-годишен мъж е задържан и му е повдигнато обвинение за заплахи с убийство срещу съпругата му извършено на 27 октомври 2019 г. около 1 часа след полунощ на бензиностанция „Шел“ в София на бул. „Околовръстен път“.  Той се заканил с убийство на съпругата си с думите „Ей сега ще те приключа, избери къде!“, като я съборил на земята, свалил й обувките и й разкъсал потника, с който била облечена, след което взел пистолет, надвесил се над нея и възпроизвел изстрел с пистолета към крака й; като това заканване би могло да възбуди у пострадалата основателен страх за осъществяването му. До момента Г. не е осъждан. Наблюдаващият прокурор е постановил задържане на обвиняемия за срок до 72 часа, като е разпоредено на 30 октомври 2019 г. да бъде разгледано искане за вземане спрямо него на мярка за неотклонение „Задържане под стража“.", "date": "2019.10.28", "title": "Съдят съпруг стрелял по жена си на бензиностанция"}
{"url": "https://www.monitor.bg:443/bg/a/view/myj-postrada-pri-pojar-v-kyshta-179187", "text": "44-годишен мъж от септемврийското село Виноградец е пострадал при пожар в дома му. Сигнал за възникналата огнена стихия е получен в неделя около 18.50 ч. в Районната служба „Пожарна безопасност и защита на населението“ в Белово. Към мястото незабавно са изпратени два противопожарни автомобила с дежурните пожарникари. След двучасово гасене огънят е напълно потушен. Стихията успяла да изпепели около 100 кв. метра от покривната конструкция, обзавеждане, домашни електроуреди и имущество. С леки обгаряния в областта на единия крак е живеещият на втория етаж в къщата Г.М- 44 г. Мъжът е транспортиран до МБАЛ-Пазарджик за лечение. Изясняват се причините, довели до възникването на пожара от служители на РУ-Септември.", "date": "2019.10.28", "title": "Мъж пострада при пожар в къща"}
{"url": "https://www.monitor.bg:443/bg/a/view/izdirvat-chlen-na-sik-s-policija-vyv-vraca-179202", "text": "\"Липсващ член на СИК пречи на Общинската избирателна комисия във Враца да приключи работата си\",обяви председателят Момчил Петров, цитиран от dariknews.bg. „Работата на комисията мина много добре, от 7:00 часа сме приключили обработката на 109 секционните комисии, но издирваме липсващата госпожа - член на комисията в последната секция при училище „Васил Левски“. Обърнахме се към полицията писмено, за да я намери и да приключим изборните резултати. За да се оформят книжата, тя трябва да присъства, не вдига телефона си дори на партията, която я е изпратила. Това е причина за забавянето на резултатите\", обясни още Петров. „Въпреки липсата на окончателни резултати, ясна е победата за един от кандидатите. Преднината му е много голяма и резултатите от последната секция не биха променили вота за избора на кмет в града“, коментира той. Изборните резултати за кандидатите за общински съветници също няма да се повлияят и не се очаква промяна в мандатите. „Все още чакаме окончателните резултати и не можем да пренареждаме листите. Нямаме изчислени мандати още“, добави Петров.   През новата седмица се очакват балотажи за кметове на 6 или 7 кметства в общината. Според Момчил Петров, големият брой недействителни бюлетини - над 5 600, се дължи на неправилното отчитане само и единствено на преференциалния вот.", "date": "2019.10.28", "title": "Издирват член на СИК с полиция във Враца"}
{"url": "https://www.monitor.bg:443/bg/a/view/plejmejtkite-rekolta-2019-se-borjat-za-avtomobil-i-20-bona-179190", "text": "Вече е ясно за какво ще се борят попълненията в тазгодишната реколта плеймейтки. 12-те ентусиастки за слава ще мерят бюст и таланти за луксозен автомобил с 280 коня и чек за 20 000 лв. Освен задължителната награда от екзотични летувания с яхта, носителката на титлата Мис Плеймейт 2019 ще грабне и ръчно изработена корона с кристали. Припомняме, че бъдеща учителка, волейболистка, певица, инструкторка по аеробика и млада майка са само част от претендентките. Коя ще стане Playmate Of The Year 2019 ще стане ясно на 2 ноември по време на бляскава церемония, която ще се проведе в столичен хотел с начален час 21. Дотогава можете да гласувате онлайн за своята фаворитка.", "date": "2019.10.28", "title": "Плеймейтките реколта 2019 се борят за автомобил и 20 бона"}
{"url": "https://www.monitor.bg:443/bg/a/view/tunelyt-pod-shipka-gotov-minimum-sled-5-godini-179191", "text": "Тунел под Шипка ще има след минимум пет години. Пътната агенция започна тръжна процедура за изобр на изпълнител на сложното съоръжение на стойност 267 млн. лева. Срокът за изпълнение на строжа е 1 280 календарни дни или близо 3 години и половина, а процедурата ще отнеме поне година и половина. Обществената поръчка предвижда изграждането на участък с дължина 10,553 км, от които 7,6 км са ново строителство, а 2,9 км са реконструкция на съществуващия път I-5 Габрово - Казанлък, както и 5 тунела с обща дължина 4,011 км. Тунелът под „Шипка“ ще е с дължина 3,22 км. Останалите 4 тунели са по-малки - съответно 171 м, 240 м, 90 м и 290 м. Ще бъдат построени още 6 моста и 1 подлез, 12 бр. армирани насипи, една стоманобетонова подпорна стена, една стоманобетонова укрепителна стена и т. н. Тунелът под вр. Шипка ще се намира на 1 км западно от прохода Шипка и на 1 км източно от връх Малуша. Северната част на тунела ще бъде в област Габрово, а южната в област Стара Загора. Той ще бъде с две ленти за движение по 3,75 м, две водещи ивици по 0,50 м и два тротоара по 0,85 м. Срокът за подаване на офертите е до края на работния ден на 5 декември 2019 г. Предвижда се проектът „Проектиране и строителство на обект: „Обход на гр. Габрово от км 20+124,50 до км 30+673,48, включително тунел под връх Шипка“ да бъде предложен за финансиране от бъдещата Оперативна програма „Транспортна свързаност“ 2021-2027 г. Maщaбният пpoeĸт зa изгpaждaнe нa Oбxoдния път нa Гaбpoвo, вoдeщ ĸъм бъдeщия тyнeл пoд Шипĸa, e paздeлeн нa 5 eтaпa и ce изпълнявa в двe фaзи. В заключителен етап е пъpвaтa фaзa, ĸoятo вĸлючвa cтpoитeлcтвoтo нa 4 yчacтъĸa oт oбeĸтa и eтaпнa вpъзĸa c oбщa дължинa 23,25 ĸм. Bтopaтa фaзa oбxвaщa cтpoитeлcтвoтo нa пeтия yчacтъĸ oт обxoда нa гp. Гaбpoвo, вĸлючитeлнo и нa тyнeлa пoд Шипĸa. Тунелът ще е възлова точка при движението в посока Север – Юг и чрез него ще се осъществява преминаването през Стара планина в централната част на България. Основните транспортни направления, които ще обслужва са: Русе – Велико Търново – Шипка – Стара Загора – Свиленград (Маказа) и Оряхово – Севлиево – Шипка – Стара Загора – Свиленград (Маказа).", "date": "2019.10.28", "title": "Тунелът под Шипка готов минимум след 5 години"}
{"url": "https://www.monitor.bg:443/bg/a/view/vijte-dannite-na-cik-za-vota-kym-13-ch-179189", "text": "ЦИК изнася първите данни от обработването на изборните протоколи. Ето какво показват данните към 13:00 часа:  - при 45,94% преброени протоколи -Йорданка Фандъкова получава 69 733 или 36,68 на сто, а Мая Манолова 51 995 гласа, което е 27,35 на сто от преброените бюлетини. Така следващата неделя в София със сигурност ще има балотаж.  - при 99,37% обработени протоколи първи е Здравко Димитров от ГЕРБ с 36,15%. Засега втори е Славчо Атанасов от ВМРО - НФСБ с 16,15 на сто, въпреки първите данни на социолозите, че Дани Каназирева е на второ място.  - Иван Портних е с 49,44% при обработени 79,01% от протоколите, а втори е Костадин Георгиев с 14,24%. - при 100% обработени протоколи - Димитър Николов безапелационно печели с 65,83% пред Николай Тишев - с 10.18%.  - при обработени 100% от секционните протоколи Живко Тодоров от ГЕРБ има 68,63%, пред 14.47% за Иван Върляков.  - Хасан Азис получава 53,02% от гласовете, а Никола Чанев е с 29.67%. Обработени са 100% от протоколите. на втори тур на местния вот ще се борят Любомир Христов от ГЕРБ и Венцислав Венков от БСП, които получават съответно 32,35% и 22,02% от гласовете при обработени 99,28% СИК протоколи в OИК. Кандидатът на ГЕРБ Даниел Панов остава кмет. При обработени 100% СИК протоколи в OИК Даниел Панов взема 60,55% от гласовете, а Весела Лечева с 22,22%.  Огнян Ценков и Цветан Ценков отиват на балотаж. Според данните при обработени 97,14% протоколи Огнян Ценков получава 32,23%, а Цветан Ценков - 30,41%.  -при обработени 99,17% СИК протоколи в OИК, Калин Каменов от ГЕРБ печели със 72,79% пред Момчил Младенов - 14,13%. Първа е Таня Христова, която получава 58,63%, а втори Ивелин Николов с 17,39% при обработени 100% СИК протоколи в OИК.  - Йордан Йорданов взема 41,22%, а Надежда Петкова - 29,46% при обработени 100.00% СИК протоколи в OИК.  - Петър Паунов води в битката за кмет с 54,96% пред Здравко Милев - с 25,80%.   -Корнелия Маринова води с 28,82% пред Радина Банкова - с 26,30%. Обработени са 100% СИК протоколи в OИК.   Атанас Камбитов води с 25,65%, а след него в надпреварата е Румен Томов е с 20,50%, при обработени 100% СИК протоколи в OИК.  - Златко Живков води с 71,75%. След него е Илия Илиев, който получава 13,84% при обработени 100% СИК протоколи в OИК.    Тодор Попов е с резултат 44,72%, а след него е Благо Солов с 18,90%, при обработени 100.00% СИК протоколи в OИК. първа в битката при обработени 91,57% от протоколите е Вяра Церовска с 40,59%. Втори е Станислав Владимиров - с 39,98%.   -При обработени 100.00% СИК протоколи в OИК битката в Разград води Денчо Бояджиев с 25,38%, а втори е Валентин Василев с 24, 36%. Плевен - Георг Спартански има 37,00% при обработени 99,18% СИК протоколи в OИК. След него е Мирослав Петров с 30,12%.  при обработени 100% СИК протоколи в OИК Пенчо Милков взема 35,16%. След него е Диана Иванова с 25,13%.  - Юлиян Найденов получава 48,51% при обработени 100% СИК протоколи в OИК, Момчил Неков получава 29,02%.  -Стефан Радев води при обработени 100.00% от протоколите с 48.47%, а след него е Кольо Милев с 24,33%.  Николай Мелемов е първи, като при обработени 100% СИК протоколи в OИК, получава 39,84%. След него е Стефан Сабрутев с 21,46%.  При обработени 93,73% СИК протоколи в OИК първи е Станислав Дечев с 51,42%. След него е Коста Стоев с 17.12%.  Първи с резултат от 40,18% е Валентин Ревански, а след него е Катя Георгиева с резултат 21, 54%, при обработени 100.00% СИК протоколи в OИК в Ямбол  Търговище -Дарин Димитров води при обработени 100% СИК протоколи в OИК с 48,43%. След него е Хамди Илиязов с 37,36%.  ", "date": "2019.10.28", "title": "Вижте данните на ЦИК за вота към 13 ч. "}
{"url": "https://www.monitor.bg:443/bg/a/view/10-tehno-zvezdi-se-sybirat-za-solar-179182", "text": "Най-специалното събитие в парти календара тази година – SOLAR 2019 ще бъде на 13 декември. Мащабният фестивал се завръща с 10 артиста в три от залите на Интер Експо Център. В една от залите (TOOLROOM IN STEREO) ще посрещнем човекът, чиито сетове са звучали на някои от най-култовите събития като SOLAR Summer, Halloween и SOLAR Crishtams – Mark Knight. Кралят на хауса ще направи b3b сет с дуото Chus & Ceballos и Juan Alvarez. Продължаваме към залата MOODRAW – техно раят, който ще побере още интересни актове за българските фенове. Собственичката на MOOD Records, Nicole Moudaber ще бъде в центъра на събитията, заедно с Liubo Ursiny, както и Gaiser и Matador, които ще ни зарадват с b2b сет. Не на последно място, към разнообразния SOLAR се включват и Rudimental. Британската дръм енд бейс групата, която последно видяхме през 2015 година се завръщат с диджей сет и изпълнение на живо в отделна зала на Интер Експо Център. Преди най-големия фестивал, Ялта е подготвила също големи гости. След участията на Roger Sanchez, Marco Faraone, wAFF и Claptone през октомври, клубната програма продължава с пет събития, които не са за изпусканe. Ноември започва с Alan Fitzpatrick, който пристига директно от Берлин на 2 ноември, за да върне в София енергията от ранните рейв партита. През следващия уикенд (9 ноември) посрещаме любимеца на българската публика, Fedde Le Grand. Легендарния хаус диджей се завръща още веднъж, за да взриви Room 1 на клуба, както само той умее, a компания зад пулта ще му прави Juan Alvarez. На 15 ноември гостува eдин от най-добрите диджеи и продуценти в тек-хаус жанра, Daley Padley, по-познат като Hot Since 82, а вечерта ще открие Liubo Ursiny. Едно от най-дългоочакваните партита за сезона е седмица по-късно. На 22 ноември ще станем свидетели на аудио-визуалното приключение на което ще ни отведе Len Faki – собственик на няколко топ лейбъла и създател на многобройни убийствени парчета. На 29 ноември, зад пулта на Room 1 ще се качи Enrico Sangiuliano с новата си концепция - SOLO. Италианецът ще свири от началото до края на вечерта, показвайки уникалните си диджейски способности в множество жанрове и темпове. По същото време в Room 2 ще звучи b2b сет от Guy J и Guy Mantzur, чиито опияняващи мелодии радват публиката при всяко тяхно завръщане в София. Към израелците в ъндърграунд залата на клуба ще се присъедини и Liubo Ursiny.", "date": "2019.10.28", "title": "10 техно звезди се събират за Solar"}
{"url": "https://www.monitor.bg:443/bg/a/view/arestuvaha-djared-padaleki-ot-svryhestestveno-179188", "text": "Джаред Падалеки, по-известен на телеманиаците като Сам Уинчестър от „Свръхестествено“ бе арестуван през уикенда в Тексас. В причина за задържането на актьора е агресивното му поведение вследствие на злоупотреба с алкохол, издават източници пред TMZ, цитирани от сп. People. Според видеа, разпространени от вечерта на сблъсъка на Падалеки с органите на реда, звездата е влязъл във физическа саморазправа с бармана и мениджъра на клуба Stereotype. Смята се, че актьорът е чест посетител на заведението. Информатори на TMZ казват, че гаранцията срещу която по-малкият брат Уинчестър от „Свръхестествено“ може да бъде освобен, е 15 000 долара. Не е ясно дали е платена. Екипът на клуба, както и този на Падалеки към момента отказват коментар.", "date": "2019.10.28", "title": "Арестуваха Джаред Падалеки от „Свръхестествено“"}
{"url": "https://www.monitor.bg:443/bg/a/view/razsledvat-za-shpionaj-pyrvija-sekretar-na-ruskoto-posolstvo-u-nas-179193", "text": "Първият секретар в посолството на Руската федерация в София е уличен в шпионаж, а главният прокурор Сотир Цацаров е поискал да му бъде свален дипломатическият имунитет. Според прессъобщение на държавното обвинение делото се води в Специализираната прокуратура у нас. То е образувано след получен сигнал от ДАНС и е за престъпление срещу републиката. Данните досега показват, че от септември 2018 г. на територията на страната лице – чужд гражданин, събира с цел да издаде на чужда държава „В резултат на проведените бързи действия по разследването фактите в сигнала са потвърдени изцяло. Установено е, че действително от септември 2018 г. в продължение на близо година гражданин на Руската федерация е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО“, съобщават от прокуратурата. Целта на срещите е била придобиване с разузнавателна цел на такава информация, представляваща държавна тайна, включително и Установено е, че руският гражданин има статут на дипломат, акредитиран у нас – първи секретар в посолството на Руската федерация в София. „Съобразно чл. 31 т. 1 от Виенската конвенция за дипломатическите отношения „дипломатическият агент се ползва с имунитет по отношение на наказателната юрисдикция на приемащата държава“. По тази причина, въпреки наличието на основания за привличането му в качеството на обвиняем за престъпление по чл. 104 ал. 1 НК, наказателното производство срещу руския гражданин е спряно на основание чл. 25 ал. 1 т. 3 НПК („деецът е лице с имунитет“). На 25.10.2019 г. главният прокурор Сотир Цацаров е уведомил официално министъра на външните работи за установеното в хода на разследването и за действията на прокуратурата, съобщават още от пресцентъра на държавното обвинение. Междувременно от министерството на външните работи съобщиха, че „В петък МВнР беше сезирано от Прокуратурата на Република България относно действията на руски дипломат. От страна на ДАНС бе получена допълнителна информация по случая. При тази ситуация същия ден бе проведена среща с руския посланик, на която бяха обсъдени въпроси от двустранен интерес, включително и този. Срещата премина в конструктивна атмосфера. От българска страна бе отправено искане руските институции да отзоват своя служител до края на деня днес (понеделник). По информация на МВнР въпросното лице вече е напуснало територията на Република България“, съобщиха от Външно.  Разследването срещу руския дипломат идва, след като през лятото стана ясно, че сдружението „Русофили“ на Николай Малинов е забъркано в шпионски скандал. Заради разкритията на разследващите с се сдобиха и бившият генерал от руското ГРУ Леонид Решетников и приближеният до Кремъл бизнесмен Константин Малофеев заради план, чиято крайна цел е била промяна на геополитическата ориентация на страната ни от прозападна в сателитна на Русия. С обвинение за шпионаж за това, че им е помагал в реализацията на плана, се сдоби бившият соцдепутат и председател на движение „Русофили“ Николай Малинов, като лъсна, че за изпълнението на задачата са били прехвърлени и активи за над 500 млн. евро, финансирани от КТБ от банкера беглец Цветан Василев.", "date": "2019.10.28", "title": "Разследват за шпионаж руски дипломат у нас (ОБЗОР)"}
{"url": "https://www.monitor.bg:443/bg/a/view/pusnaha-tyrga-za-proektiraneto-na-okolovrystnoto-na-plovdiv-179200", "text": "Изработването на технически проект и подробен устройствен план за околовръстния път на Пловдив ще струва 3,75 млн. лева. Дължината на обходното трасе ще бъде 18,7 км, става ясно от документите на тръжната процедура. Околовръстният път на Пловдив е от съществено значение за района и е важен за развитието на индустриалната зона и връзката й с града. Проектът предвижда промяна в габарита на пътя, изграждане на локални платна за осигуряване на достъп до търговски, крайпътни и други обекти, разположени в близост до съществуващия път. Околовръстното трасе включва участък от път ІІ-86 Пловдив - Асеновград като началото е при отделянето му от път І-8 Пазарджик - Пловдив, а краят е при новоизграждащото се кръгово кръстовище между път ІІ-56 Брезово - Пловдив и път ІІ-86. Отделно от това се проектира и път ІІІ-805 п. в. Царацово - Съединение, който също се отделя от път І-8 Пазарджик - Пловдив в северна посока към АМ „Тракия“. Двата пътя ІІІ-805 и път ІІ-86 оформят западен околовръстен път на гр. Пловдив. Чрез него се осъществява една от връзките към гр. Пловдив, а от друга осъществява връзката на АМ „Тракия“ с Област Смолян. Кандидатите могат да подават офертите си до края на работния ден на 9 декември т.г. Стартираната тръжна процедура е в 3 обособени позиции: • Път ІІІ-805 „/Път І-8 Пазарджик - Пловдив/ - ПВ Царацово -Съединение” от 0+000 до км 1+460 и участък за привързване към съществуващия път и път II-86 „/Път І-8 Пазарджик - Пловдив/ – Асеновград – Смолян” от км 0+000 до км 0+640 и участък за привързване към съществуващия път; •Път ІІІ-805 „/Път І-8 Пазарджик - Пловдив/ - ПВ Царацово -Съединение” от км 1+460 до км 4+120; •Път ІІ-86 „/Път І-8 Пазарджик - Пловдив/ – Асеновград – Смолян” от км 0+640 до км 14+600. Агенция „Пътна инфраструктура“ обяви обществена поръчка и за определяне на изпълнител при строителството на мост над река Марица при 6-ти км на път III-667 Плодовитово – Асеновград. Новият мост ще бъде с обща дължина 228,55 м и ще бъде изграден успоредно на старото съоръжение. Обектът е връзка между Първомай и с. Градина. Прогнозната стойност на проекта е 5,2 млн. лв. без ДДС. Срокът за изпълнение на поръчката е 360 дни. Кандидатите могат да подават офертите си до 12 декември т.г.", "date": "2019.10.28", "title": "Пуснаха търга за проектирането на околовръстното на Пловдив"}
{"url": "https://www.monitor.bg:443/bg/a/view/meksiko-otbeljaza-denja-na-myrtvite-179192", "text": "Стотици мексиканци излязоха по улиците на столицата Мексико, за да танцуват редом с огромни черепи и скелети, докато градът се готви за още празненства по случай Деня на мъртвите, предаде АП. Парадът за четвърта поредна година \"заема\" реквизита от първата сцена на филма за Джеймс Бонд \"Спектър\", в която супер шпионинът, изигран от Даниъл Крейг, носи маска на череп, проправяйки си път сред тълпа празнуващи. Градските власти почерпиха вдъхновение от сцената и започнаха да провеждат същия парад с помощта на стотици доброволци. Друг парад е планиран за 2 ноември, когато се отбелязва празника Вси светии. Празненствата в мексиканската столица се увеличават в опит да се възползват от засилващия се международен интерес към празника, отбелязва АП.", "date": "2019.10.28", "title": "Мексико отбеляза Деня на мъртвите"}
{"url": "https://www.monitor.bg:443/bg/a/view/samo-bankja-bez-balotaj-v-sofija-179199", "text": "Балотажи ще има в 23 от 24-те района на столицата, сочат данните към 15,40 часа при обработени 47.99% СИК протоколи в OИК. До момента само кандидатът за кмет на Банкя на ГЕРБ-СДС Рангел Марков печели пърия тур със събрани 1360 гласа или 63,05% от всички гласували в района. От раз може да спечели и кандидат на ГЕРБ в Нови Искър. Настоящата кметица Даниела Райчева е събрала 48,22% от гласовете. Ивайло Елков Цеков (ГЕРБ-СДС) - 5044, 34,56%; Борис Цветков Цветков (БСП ЗА БЪЛГАРИЯ) - 3968, 27,19%; Ева Михайлова Митова (ГЕРБ-СДС) - 5819, 39.37%; Веселин Вячеславов Жечев (БСП ЗА БЪЛГАРИЯ) - 2 529, 17.11%; Любомир Любомиров Дреков (ГЕРБ-СДС) - 3496, 31.58%; Константин Петров Павлов (ДЕМОКРАТИЧНА БЪЛГАРИЯ)- 3199, 28.90%; Мария Йорданова Илиева (ГЕРБ - СДС) - 5911, 28.43%; Стефан Кирилов Стефанов (Независим) - 3604, 17.33%; Светозар Иванов Маджов (ДЕМОКРАТИЧНА БЪЛГАРИЯ) - 2773, 13.34%; Теодор Богомилов Петков (ГЕРБ-СДС) - 4555, 42.54%; Христо Вълчанов Вълчанов (ДЕМОКРАТИЧНА БЪЛГАРИЯ) - 1964, 18.34%; Даниела Руменова Райчева (ГЕРБ - СДС) - 1927, 48.22%; Владислав Владимиров Владимиров (ДВИЖЕНИЕ БЪЛГАРИЯ НА ГРАЖДАНИТЕ) - 658, 16.47%; Иван Вълчев Чакъров (ГЕРБ -СДС) - 2925, 39.59%; Георги Миланов Миланов (Независим) -1299, 17.58%; Савина Йорданова Савова (ГЕРБ-СДС) - 1300, 39.22%; Васил Василев Кънев (ДЕМОКРАТИЧНА БЪЛГАРИЯ) - 651, 19.64%; Иван Янчов Таков (БСП ЗА БЪЛГАРИЯ) - 506, 15.26%; Петър Константинов Митев (ГЕРБ - СДС) - 2425, 31.75%; Николай Борисов Александров (ДЕМОКРАТИЧНА БЪЛГАРИЯ) - 2138, 28%; Тодор Славов Кръстев (ГЕРБ-СДС) - 3748, 37.89%; Янко Иванов Янков (БСП ЗА БЪЛГАРИЯ) - 1762, 17.81%; Милко Антонов Младенов (ГЕРБ-СДС) - 4909, 36.77%; Мая Кирилова Александрова (БСП ЗА БЪЛГАРИЯ) - 3031, 22.7%; Иван Йорданов Божилов (ГЕРБ СДС) - 2755, 38.48%; Георги Александров Томов (БСП ЗА БЪЛГАРИЯ) - 1632, 22.8%; Димитър Александров Димов (ГЕРБ-СДС) - 4798, 40.65%; Стоян Емилов Цветков (БСП ЗА БЪЛГАРИЯ) - 2278, 19.3%; Христо Панчев Апостолов (ГЕРБ-СДС) - 3681, 33.41%; Росина Георгиева Станиславова (ДЕМОКРАТИЧНА БЪЛГАРИЯ) 2411, 21.88%; Николай Милчев Николов (БСП ЗА БЪЛГАРИЯ) - 2247, 20.39%; Наталия Илиева Стоянова (ГЕРБ -СДС) - 5704, 35.96%; Георги Пламенов Илиев (ДЕМОКРАТИЧНА БЪЛГАРИЯ) - 3359, 21.18%; Димитър Петков Главинов (БСП ЗА БЪЛГАРИЯ) - 2708, 17.07%; Николай Петров Гюров (Независим) - 117, 38.49%; Димитър Емилов Сичанов (ГЕРБ - СДС) - 101, 33.22%; Христина Милчова Семерджиева (ГЕРБ-СДС) - 1495, 30.12%; Ангел Георгиев Стефанов (ДЕМОКРАТИЧНА БЪЛГАРИЯ) - 1117, 22.51%; Николай Стоянов Терзиев (ГЕРБ-СДС) - 1971, 30.48%; Димитър Петров Божилов (ДЕМОКРАТИЧНА БЪЛГАРИЯ) - 1783, 27.58%; Делян Младенов Георгиев (БСП ЗА БЪЛГАРИЯ) - 1337, 28.61%; Филип Димитров Симеонов (ДЕМОКРАТИЧНА БЪЛГАРИЯ) - 1200, 25.67%; Цветомир Велчев Жеков (ГЕРБ-СДС) - 1118, 23.92%; Младен Василев Младенов (ГЕРБ-СДС) -1124, 36.32%; Владимир Минчев Петров (БСП ЗА БЪЛГАРИЯ) - 662, 21.39%; Трайчо Димитров Трайков (ДЕМОКРАТИЧНА БЪЛГАРИЯ) - 1607, 37.58%; Любомир Иванов Ковачев (ГЕРБ -СДС) - 1309, 30.61%; Димитър Константинов Дилчев (ГЕРБ-СДС) - 2301, 34.43%; Петко Горанов Горанов (ДЕМОКРАТИЧНА БЪЛГАРИЯ) - 1469, 21.98%; Георги Емилов Йорданов (БСП ЗА БЪЛГАРИЯ) - 1222, 18.28%; Рангел Вълев Марков (ГЕРБ-СДС) - 1360, 63.05%; Иво Василев Пиперов (Независим) - 266, 12.33%.", "date": "2019.10.28", "title": "Само Банкя без балотаж в София (ОБНОВЕНА)"}
{"url": "https://www.monitor.bg:443/bg/a/view/niskotarifna-kompanija-puska-poleti-za-29-99-evro-do-germanija-179175", "text": "Нови директни връзки от София до Дюселдорф и Щутгарт от 29,99 евро пуска третият по големина немски превозвач Eurowings. Полетите до Дюселдорф се изпълняват от влизането в сила на зимното разписание, като започват от днес (28 октомври), 3 пъти седмично – в понеделник, четвъртък и събота. Пътниците на компанията вече могат да закупуват еднопосочни билети до столицата на провинцията Северен Рейн – Вестфалия. Eurowings вече свързва София и Щутгарт, Южна Германия. Полетите започнаха вчера (27 октомври) и ще бъдат 2 пъти в седмицата – във вторник и неделя. Билетите за полетите от София до Дюселдорф вече са в продажба на сайта на компанията и могат също да бъдат резервирани чрез туристическа агенция или чрез приложението на превозвача. Полетите ще бъдат изпълнявани със самолет Airbus А319, който може да превозва до 144 пътници на борда си. „Компанията извършва 700 полети до 213 дестинации дневно в 60 държави. С новите директни връзки София става част от мрежата ни от 200 летища, обслужвани от компанията ни в Източна Европа“, коментира Зиед Гиблауй, генерален мениджър на Lufthansa Group за България по време на официална церемония на летище София. На нея с воден салют посрещнаха първия полет от Дюселдорф до Летище София. Eurowings е дъщерна компания на Lufthansa Group. Нискотарифната компания оперира с 180 самолета. За първи път през изминалата година, компанията превозва над 40 млн. пътници, а работещите в превозвачо наброяват 9 000 души.", "date": "2019.10.28", "title": "Нискотарифна компания пуска полети от 29.99 евро до Германия"}
{"url": "https://www.monitor.bg:443/bg/a/view/pijani-cigani-zapaliha-karuca-s-kon-na-pytja-179178", "text": "Пияни цигани запалиха круца с кон. Благодарение на бързата намеса на пожарикарите животното е спасено. Инцидентът станал в неделя около 21,30 ч. на пътя между селата Ресен и Самоводене. Семейство роми пътвали с каруца, натоварена с дрехи и друга лесно запалима покъщнина. Внезапно един от тях изтърват в каруцата незагасен фас от цигара, който предизвикал пожар. Пламъците обзели дървената талига и тръгнали към коня. Преминаващи шофьори подали сигнал на спешния телефон 112. Пристигналите огнеборци успели бързо да загасят пожара и да спасят животното преди да бъде обхванато изцяло от огнените езици. Все пак животното е пострадало и затова се наложило да бъде заведено на ветеринарен лекар още през нощта. Пред полицаите цаните обяснили, че нямали постоянно местоживеене и смятали да се установят с катун някъде по пътя, когато ги сполетял огнения инцидент. Те с арестувани и отведени в полицията да дават обяснения.", "date": "2019.10.28", "title": "Пияни цигани запалиха  каруца с кон на пътя"}
{"url": "https://www.monitor.bg:443/bg/a/view/italianskata-desnica-specheli-vajen-chastichen-mesten-vot-179180", "text": "Предвожданата от лидера на партията „Лига“ Матео Салвини дeсница спечели убедително произведения в неделя в областта Умбрия частичен месетен вот. Занапред неин губернатор ще бъде 61-годишната бивша адвокатка и досега сенаторка от „Лига“ Донатела Тезей, за която гласуваха 57,5% от избирателите. Винченцо Бианкини - кандидатът на управляващата на национално равнище лявоцентристка коалиция между Движението „5 звезди“ и Демократическата партия, предпочетоха едва 37,4% от жителите на областта. От подадените за победителите гласове най-много са били за „Лига“ на Салвини – 36,9%, 10,4% са отишли при партията „Италиански братя“ на Джорджа Мелони и 5,47% при „Форца Италия“ на Силвио Берлускони. Ръкоположенията само преди седмица за водач на десницата Матео Салвини нарече победата й в Умбрия „историческа“, защото се случва след половин век непрекъснато управление на левите сили. Късно в полунощ той обяви на пресконференция в административния център на областта – Перуджа, че е истински щастлив и благодари на местните хора за проявените от тях зрялост, кураж и желание за промяна. Както Салвини, така също Джорджа Мелони и Силвио Берлускони, изразиха увереност в постове из социалните мрежи, че успехът им щял да се повтори и потрети на скорошните частични избори в областите Калабрия и Емилия Романя. Предстоящите победи според тримата пък щели да бъдат прелюдията към спечелването ако не на предсрочен, то на редовния парламентарен вот през 2022 г. и съответно към управлението на страната. Политическият лидер на „Пет звезди“ и министър на външните работи Луиджи ди Майо отчете едва ли като грешка „заиграването“ в Умбрия с партньора в кабинета на Джузепе Конте - лявоцентристката Демократическа партия. Ди Майо каза още пред журналисти, че движението ще преразгледа коалиционната си тактика на местно равнище, но в същото време подчерта, че резултатът от отминалия вот няма да се отрази на правителството. В подобен дух бе и изказването на лидера на демократите Никола Дзингарети, според когото причината за неуспеха в Умбрия било малкото време – няма и два месеца - за утвърждаването в областта на партньорството с „Пет звезди“.", "date": "2019.10.28", "title": "Италианската десница спечели важен частичен местен вот"}
{"url": "https://www.monitor.bg:443/bg/a/view/globiha-dvojka-za-seks-v-samoleta-179179", "text": "Влюбена двойка бе глобена заради неумението на партньорите да сдържат страстите си на обществено място. 41-годишен мъж и 43-годишна дама бяха глобени с по 1000 рубли или с по близо 15 евро. Наказанието им бе наложено заради секс на борда на самолет на авиокомпания „Русия“. Двамата влюбени били признати за виновни в извършване на „действия от развратен характер“. Освен паричната санкция, имената на мъжа и на жената мога да бъдат внесени в регистъра на недобросъвестните пътници. За целта обаче ще трябва да се произнесе съдът, като се очаква делото по случая да се проточи около месец, информират запознати. По-рано бе съобщено, че след като напуснали самолета, 43-годишната жителка на Владивосток и 41-гoдишният й спътник от Находка били отведени в дежурното полицейско отделение на летището. Очевидци разказват, че двамата били в състояние на алкохолно опиянение.                       ", "date": "2019.10.28", "title": "Глобиха двойка за секс в самолета "}
{"url": "https://www.monitor.bg:443/bg/a/view/toto-pechalbi-tiraj-86-179177", "text": "„6 от 49“: Числа - 2, 16, 19, 21, 26, 28. Печалби: 6 – няма, 5 – 8 по 4015,90 лв., 4 – 572 по 56,20 лв., 3 - 11 319 по 4,00 лв. ДЖАКПОТ: 4 143 073,30 лв.  Числа - 12, 15, 16, 27, 29, 40. Печалби: 6 – няма, 5 – 5 по 2116,40 лв., 4 – 224 по 47,20 лв., 3 – 3970 по 3,80 лв. ДЖАКПОТ: 495 112,88 лв.  I теглене: 3, 10, 12, 15, 22. Печалби: 5 – 2 по 11 656,70 лв., 4 – 221 по 121,70 лв., 3 – 6602 по 6,00 лв. II теглене: 3, 11, 12, 28, 31. Печалби: 5 – 1 по 23 313,30 лв., 4 – 208 по 129,30 лв., 3 – 6764 по 5,80 лв.  Позиция - 3, 5, 9; Цифра – 2, 1, 0. Печалби: 3 – 2 по 17 046,70 лв., 2 – 591 по 57,70 лв. ДЖАКПОТ – няма.  Числа - 7, 11, 19, 22, 28; Зодия 11 – Водолей. Печалби: 5+1 – няма, 5 – няма, 4+1 – 2 по 5000,00 лв., 4 – 10 по 500,00 лв., 3+1 – 41 по 100,00 лв., 3 – 440 по 10,00 лв., 2+1 – 324 по 5,00 лв., 1+1 – 1253 по 1,50 лв., 2 – 3960 по 0,80 лв., 0+1 – 1809 по 1,00 лв. ДЖАКПОТ: 3 000 000,00 лв.  Година 31, месец 12, дата 23, ден 4. Печалби: I група – няма, II група – няма, III група – няма, IV група – няма, V група – 4 по 58,70 лв., VI група – 10 по 18,80 лв., VII група – 7 по 33,50 лв., VIII група – 16 по 11,70 лв., IX група – 40 по 7,00 лв., X група – 97 по 3,40 лв., XI група – 74 по 5,10 лв., XII група – 179 по 2,60 лв., XIII група – 457 по 2,20 лв., XIV група – 1178 по 1,40 лв., XV група – 2680 по 0,98 лв. ДЖАКПОТ: 14 280,62 лв. Печалба       Игра    Фиш №        Район Ford Firsta    6/49    179889531   Перник", "date": "2019.10.28", "title": "Тото печалби, тираж № 86"}
{"url": "https://www.monitor.bg:443/bg/a/view/chenge-i-jurnalist-otivat-na-balotaj-v-shumen-179166", "text": "Бивш полицай и бивш журналист отиват на балотаж в Шумен, след като в неделя избирателите не успяха да излъчат победител за кметския стол. На 3 ноември един срещу друг ще се изправят Любомир Христов от ГЕРБ, досегашен кмет и Венцислав Венков, кандидат на БСП за България, изпълнителен директор на българо-турската търговска камара. Липсата на екзитпол в Шумен спусна информационно затъмнение върху резултатите от местните избори в Шумен. Едва към 23 часа в неделя се появи непълна извадка от паралелно преброяване на Галъп в града, което очерта балотаж между Христов и Венков. Данните се потдвъриха в основни линии и в първите по-стабилни резултати след въвеждане на протоколите в ОИК, а към 11 часа при 100  процента въведени протоколи вотът за Любомир Христов закова на 10 538 гласа или 32.85 процента, а Венцислав Венков завърши първия тур със 7172 гласа - 22.02 процента. Христов е бивш служител от ГДБОП, оглавявал е структурата на антимафиотите в Шумен, на два пъти е бил директор на Областната дирекция на МВР, депутат от ГЕРБ в два парламента и кмет на Шумен през последния мандат. Венков има зад гърба си близо 25 години като кореспондент на \"24 часа\" в Шумен и Лудогорието, бил е водещ на телевизионни предавания и областен управител в Шумен по време на кабинета \"Орешарски\". Предварителните сондажи, поръчани от политичски централи отреждаха трето място на бившия кмет Красимир Костов, който беше начело на Шумен в продължение на два мандата, през 2015 се отказа внезапно и без обяснения, а сега, когато не получи номинация се пусна паралелно в изборите, афиширайки се като демократичния кандидат на БСП. Четвърти според социологията беше кандидатът на ДПС Четин Казак, а пети с ок. 4 процента от вота - несистемният общински съветник от бившите реформатори, сега кандидат на коалиция около ДБГ Добромир Драев. Основният профил на Драев беше на еколог и борец за чиста питейна вода, деликатен за шуменци проблем заради честите аварии и най-скъпата вода в България.  Дни преди изборите във вторник Шумен остана без вода за 24 часа заради 5 възникнали аварии по главния водопровод от язовир Тича. Случаят беше използван за пропаганда от ДБГ и в понеделник предиодед кандидатът на несистемните десни приключи състезанието извън балотажа, но с 12.04 процента вот, три пъти повече, отколкото му даваха социолозите. Четвърти остана Четин Казак с 10.01 процента - 3260 гласа, а разцепилият гласовете на БСП Красимир Костов получи 8.48 на сто - 2762 гласа.  Според предварителите разпределения на реално-получените гласове по метода Хеър-Ниймайер в Общинския съвет в Шумен през следващите 4 години ще заседават 7 формации - ГЕРБ с 14 съветници, БСП с 10, ДБГ с 6, ДПС с 5 и ВМРО и Демократична България с по-двама. Само един кандидат успява да измести вътрешнопартиен съперник и да се придвижи напред. 13-ият в листата на Демократична България Васил Тодоров става втори.", "date": "2019.10.28", "title": "Ченге и журналист отиват на балотаж в Шумен"}
{"url": "https://www.monitor.bg:443/bg/a/view/balotaji-shte-ima-v-pazardjik-i-v-oshte-5-obshtini-v-oblastta-179185", "text": "Досегашният кмет на община Пазарджик Тодор Попов отива на балотаж в неделя заедно с кандидата на местна коалиция начело с БСП Благо Солов. Попов събра 44,72 % от доверието на жителите на местната община, а бизнесменът Солов-18,90 на сто. Трети в надпреварата остана кандидатът на ПП “ГЕРБ“ и бивш областен шеф на пожарната Иван Панайотов. На първи тур кметове си избраха в Панагюрище, Велинград Септември, Сърница, Батак и Лесичово, като в средногорския град сегашният кмет Никола Белишки взе 68,17% от доверието на съгражданите си пред избраника на БСП Станимир Велчев, който събра 25,54%. Във Велинград на кметския стол седна отново д-р Костадин Коев, в Батак-кмет е досегашният градоначалник Петър Паунов, регистриран от партия АБВ, в община Лесичово трети мандат започва досегашният кмет Серьожа Лазаров от ПП “ГЕРБ“ с 51,61% доверие. В Сърница кмет с убедителните 95% стана сегашният градоначалник Неби Бозов, а в неделя на втори тур ще избират в Пещера, Брацигово, Ракитово, Белово, Стрелча. В Пещера за кметското място ще мерят сили сегашният управник Николай Зайчев срещу депутата от „БСП за България“ Йордан Младенов, който поведе на първия тур. В Брацигово ще се състезават две дами - Мария Мадарова и председателят на ОбС Надежда Казакова, в Стрелча-досегашният кмет Стойно Чачов и Георги Павлов, бивш зам.-кмет на община Панагюрище, а в Белово кметът в мандат 2015-2019 Костадин Варев и избраникът на БСП инж. Стойко Стефанов.", "date": "2019.10.28", "title": "Балотажи ще има в Пазарджик и в още 5 общини в областта"}
{"url": "https://www.monitor.bg:443/bg/a/view/plachkov-otvyrna-na-napadkite-na-vergov-179176", "text": "Актьорът с поразяващо сини очи Веселин Плачков отвърна на обидата, която му нанесе колегата му Юлиан Вергов в събота. Припомняме, че по време на гостуването си в „Маскираният певец“ звездата на Народния театър заяви, че единствено Мариана Попова би определила годеника си като великолепен актьор. Днес Весо, който се кандидатира за общински съветник за Плевен, благодари на избирателите за подкрепата и не пропусна да включи името на Вергов в публикацията си в социалните мрежи. \"Благодаря на всички за подкрепата. Каквото и да става от тук нататък най- важният човек е до мен, зад мен и с мен, а написа той. Някои от феновете на екранния Киро Християнина от „Пътят на честта“ коментираха, че не е коректно колеги да се обиждат по този начин. Други са на мнение, че въпросната размяна на реплики е приятелска закачка.", "date": "2019.10.28", "title": "Плачков отвърна на нападките на Вергов"}
{"url": "https://www.monitor.bg:443/bg/a/view/misteriozna-sovalka-na-sa-sht-se-vyrna-na-zemjata-179184", "text": "Тайният американски военен космически самолет X-37B на Пентагона кацна в космическия център Кенеди на НАСА във Флорида след 780 дни в непрекъснат полет в ниска орбита. Самолетът е подобрил значително предишния си рекорд от 717 дни и 20 часа полет, съобщават американските Военовъздушни сили. Експерти отбелязват, че това е второ кацане на X-37B на базата във Флорида, докато останалите кацания са били в базата на ВВС Ванденберг в щата Калифорния. Мистериозният космолет X-37B, построен от \"Боинг\", вече няколко години се използва от военните на САЩ за множество тестове. Мисиите на самолета стават все по-дълги, като това беше неговата пета поредна задача на ВВС по програмата Orbital Test Vehicle (OTV-5). Продължилият 780 дни полет е над три пъти по-дълъг спрямо първоначално предвидените 240 дни капацитет. Военните не дават подробности за способностите и целите на X-37B. Неговите мисии също са засекретени. Все пак, след края на тази мисия, те съобщават, че самолетът е изпълнил всички цели. Той е извършил поредица от тестове, като е изпробвана експериментална електроника, нов тип охлаждане за дългосрочни космически полети и др. Изненадващо, този път военните споделят, че X-37B е бил използван и за пускането на малки сателити в орбита. Сега на машината предстои кратка почивка, през която ще бъде прегледана и подготвена за следващата мисия. Тя се очаква през 2020 г., като отново подробностите за нея остават засекретени. Предишната мисия на X-37B продължи 718 дни и кацна през 2017 г. Космическият самолет, приблизително с размер на малък автобус и споделящ много дизайнерски функции с космическата совалка на НАСА, бе изпратен в орбита на 7 септември 2017 г. с ракета Falcon 9 на SpaceX в мисия, ръководена от базирания във Вашингтон офис на ВВС за бързо управление различни експерименти с класифицирани технологии в дългосрочна космическа среда. \"X-37B продължава да демонстрира значението на космическия самолет за многократна употреба „Всяка следваща мисия подобрява космическите възможности на нашата страна“, коментира новоназначеният шеф на ВВС Барбара Барет. Пентагонът, който все повече разчита на космическите технологии, наскоро създаде космическото командване на САЩ и моли Конгреса да одобри финансиране за предложените космически сили, които биха служили като нов клон на военните сили. \"Небето вече не е ограничение за ВВС и ако Конгресът одобри, и за космическите сили на САЩ\", обяснява генерал Дейвид Л. Голдфейн, началник на щаба на ВВС, като допълва, че успешното завръщане на кораба, след подобряване на собствения му рекорд, е резултат от иновативното партньорство между правителството и космическия отрасъл. Според официални данни ВВС на САЩ разполагат минимум с две аналогични минисовалки, всяка от които вече нееднократно е летяла в космоса. Въпросните космолети са рожба на корпорацията Boeing и могат да се зареждат от слънчеви батерии. Разполагат и с малък багажен отсек, което позволява провеждането на различни експерименти в орбита, както и извеждането в орбита на миниатюрни спътници. Засега информацията за това, което се случва на борда на совалките е достатъчно оскъдна, но все пак в малки дози се подава на медиите. Така например при сегашната мисия на борда на космолета е извършен експеримент Advanced Structurely Embedded Thermal Spreader, предназначен за изпитване на експериментална електроника и технологии на осцилиращи тръби в дълговременна космическа среда“. Експерти също така отбелязват, че този път наклона на орбитата на совалката е бил по-висок, отколкото при предишни мисии, което значи, че става дума за нови експерименти и задачи, като в случая например става дума за пускане на миниспътници в орбита. Програмата за минисовалките X-37 е стартирана от НАСА през 1999 г. и е насочена към развитие на космически совалки за многократна употреба. През 2004 г. програмата е предадена на DARPA, а след това се курира от ВВС. Въпросната програма предизвиква голям интерес сред американците, а сред мнозина, които просто се интересуват от подобни технологии и космически мисии, като този интерес се дължи най-вече на цялата секретност, с която е обгърнат космическия апарат. ВВС на САЩ също така не разкриват местонахождението на орбиталните самолети X-37B, докато се намират в орбита. Астрономите любители обаче са превърнали търсенето на космическия апарат в нещо като спорт и го откриват с помощта на телескопи. Първият такъв апарат излита през април 2010 г. и се завръща на Земята след 8 месеца, като прекарва общо 225 дни в космоса. Дължината на апарата е 8,5 м, размахът на крилата е 4,5 м, височината – 2,9 м, а масата при излитане 4989 кг. Двигателят е един - Рокетдайн AR-2/3. Масата на полезния товар е 900 килиграма, а товарният отсек е с размери 2,1 на 1,2 м.", "date": "2019.10.28", "title": "Мистериозна совалка на САЩ се върна на Земята"}
{"url": "https://www.monitor.bg:443/bg/a/view/avtobus-s-deca-se-samozapali-na-predela-179183", "text": "Автобус с деца се самозапали на прохода Предела. Инцидентът е станал около 10,30 часа, съобщи БНР. В него са пътували ученици от Велико Търново, които отивали на планинска лагер-школа в Добринище. Докато пътували, гъст дим изпълнил автобуса. Ръководителите са предприели веднага евакуация на децата. Направили са верига, за да могат учениците да слязат безпроблемно. Шофьорът на автобуса Димитър Докин, който е и собственик на фирмата от Разлог, е започнал сам да гаси пламъците с пожарогасителя в рейса. На мястото след това пристигнал и екип на Районната служба \"Пожарна безопасност и защита на населението\" и пожарът бързо бил потушен. Няма пострадали деца, нито вдишали дим. Изпратен им е бил друг автобус, с който групата да продължат към хижа Безбог. По първоначална информация причината за възникналия огън е техническа повреда. Инцидентът не попречи на движението в прохода.", "date": "2019.10.28", "title": "Автобус с деца се самозапали на Предела"}
{"url": "https://www.monitor.bg:443/bg/a/view/a1-veche-predlaga-uslugite-si-s-e-sim-179167", "text": "A1 е първият оператор в България, който предлага възможност за активация на eSIM – ново поколение SIM карти, вградени в смарт устройство, които заместват физическите карти. Поставянето на SIM карта се заменя със зареждане на eSIM профил в мобилното устройство чрез сканиране на QR код. Както традиционната SIM карта, eSIM профилът съхранява информацията, която е необходима за свързване и ползване на мобилната мрежа на оператора. За момента от услугата могат да се възползват всички притежатели на моделите iPhone XS Max, iPhone XS, iPhone XR, както и на новите iPhone 11, 11 Pro и 11 Pro Max, които поддържат eSIM и досегашната Nano SIM карта. Клиентите на А1, които притежават посочените модели на iPhone, могат да заменят своята SIM карта с eSIM или да ползват и двата вида карти. С eSIM най-новите модели на iPhone се превръщат в DUAL SIM устройства, на които могат да бъдат използвани два номера, съответно два мобилни плана. Ако потребителят ползва личен и служебен телефон, той може да има по-гъвкав и удобен достъп до услугите си, използвайки и двете карти само в едно устройство. Новите клиенти на А1, които желаят да купят моделите на iPhone, поддържащи eSIM, могат да активират услугите на оператора и само с новата вградена карта. С eSIM потребителите могат да зададат всички заключвания, които са възможни и с конвенционална SIM карта - блокиране при кражба, заявка за блокиране, забрана за избиране на номера и др. Освен най-новите модели смартфони, Apple внедрява eSIM технологията в Apple Watch Series 3 и Watch Series 4, както и в iPad Pro. Очаква се най-новите мобилни устройства с eSIM карти на другите големи производители - Samsung и Huawei - да навлязат на българския пазар през 2020 година. В бъдеще А1 планира да въведе еSIM и за смарт часовниците на Apple, Samsung и Huawei, което ще позволи на клиентите на оператора да използват една и съща мобилна услуга през телефона и малкото устройство. Часовникът ще разполага със собствен еSIM профил, в който е записана цялата информация за достъп и използване на мобилната мрежа на A1. Така притежателите на часовници с eSIM ще могат да провеждат разговори, да ползват интернет, да изпращат съобщения, дори когато телефоните им не са в близост до тях – например докато пазаруват или спортуват. „В следващите две или три години все повече от новите модели смартфони на големите производители ще работят и със стандартна, и с електронна SIM карта. Тенденциите са до 10 години не само смартфоните, но и всички нови мобилни устройства и смарт часовници да функционират само с eSIM”, казва Симеон Донев, старши директор „Маркетинг” в А1. „Напълно цифровизираният начин, по който различни устройства ще могат да се свързват чрез новата eSIM технология, е от изключително значение за новото поколение потребители, особено предвид навлизането на 5G мрежата и IoT”.", "date": "2019.10.28", "title": "А1 вече предлага услугите си с eSIM"}
{"url": "https://www.monitor.bg:443/bg/a/view/letishteto-vyv-varna-shte-ima-direktna-vryzka-sys-17-destinacii-prez-zimata-179168", "text": "През зимата летището във Варна ще има директна въздушна връзка със 17 дестинации, от които пет са нови. Това съобщиха днес от фирмата концесионер на летищата във Варна и Бургас \"Фрапорт Туин Стар Еърпорт Мениджмънт\" АД. От компанията уточняват, че от днес влиза в сила зимното разписание на двете летища, което ще е в сила до края на март следващата година. Новите маршрути от и за летището във Варна са Ливърпул, Берлин - Шьонефелд, Кьолн, Хамбург и Париж Бове - Тиле. Останалите дестинации са София, Виена, Истанбул, Москва - Домодедово, Лондон Лутън, Дортмунд, Мюнхен-Меминген, Айндховен, Ларнака, Тел Авив и Милано - Бергамо и Копенхаген. Спрямо въздушните връзки през миналия зимен период се отчита 60 процента ръст на целогодишните маршрути тази година. Ежедневни полети ще се изпълняват до София и Виена, а до Истанбул те ще са пет пъти в седмицата /понеделник, вторник, четвъртък, събота и неделя/. От и за летището в Бургас през зимата ще се обслужват четири полета седмично до Москва /понеделник, сряда, петък и събота/ и с два полета на седмица до Лондон /понеделник и петък/. От \"Фрапорт Туин Стар Еърпорт Мениджмънт\" АД съобщиха още, че от началото на годината до края на септември варненското летище е обслужило над 1.8 милиона пътници. През 2019 г. летището във Варна работи с 9 нови авиокомпании и обслужва 5 нови дестинации. За същия период летището в Бургас е обслужило над 2.81 милиона пътници. От началото на годината до средата на октомври и двете летища отчитат спад на пътниците с 12 на сто, което, според концесионера, е нормално развитие предвид над 50-процентовия ръст достигнат в периода 2015-2018 година и рекордната за всички времена изминала година.", "date": "2019.10.28", "title": "Летището във Варна ще има директна връзка със 17 дестинации през зимата"}
{"url": "https://www.monitor.bg:443/bg/a/view/nikoleta-lozanova-napompa-bust-snimka-179181", "text": "Спряганата за най-красивата жена у нас Николета Лозанова за пореден път легна под скалпела. Плеймейтката се похвали с нова естетическа интервенция, която се състои в напомпване на бюста, а резултатът е 450 кубика силикон. За придобивката си тя съобщи със снимка в социалните мрежи. гласи текстът към кадъра. Нежната половинка на вратаря Ники Михайлов не пропусна да благодари и на своя пластичен хирург, като уточни, че под неговите грижи „не си на операция, а на елементарна разкрасителна операция“. За 15 часа снимката на Ни Ло с новия бюст събра над 32 000 харесвания в Инстаграм.", "date": "2019.10.28", "title": "Николета Лозанова напомпа бюст (СНИМКА)"}
{"url": "https://www.monitor.bg:443/bg/a/view/dps-s-kmet-v-pavel-banja-v-sliven-i-jambol-balotaj-179170", "text": "Изненадващо на местните избори курортната община Павел баня в Старозагорска област за пръв път се оказа с кмет от ДПС, след като бизнесменът Иса Бесолоу събра 51,65 на сто от вота и остави далеч зад себе си управлявалия 4 мандата Станимир Радевски, който остана втори с 18,17 на сто от гласовете. На първия тур още бяха преизбрани досегашните кметове на Стара Загора /Живко Тодоров от ГЕРБ/, Казанлък /Галина Стоянова-ГЕРБ/, Мъглиж /Господин Господинов ГЕРБ/, Братя Даскалови /Иван Танев ПД Социалдемократи/, Гълъбово /Николай Тонев подкарва пети мандат , този път издигнат от ДПС/  и Раднево /Тенко Тенев ГЕРБ/. Втори тур за кметове ще има в Чирпан /там първи е кандидатът на ГЕРБ Ивайло Крачолов, а втори човекът на БСП Иван Генов/, Гурково и Николаево /на двете места ще се сборят ДПС и ГЕРБ/ и Опан /ВМРО срещу БСП като един срещу друг се изправят досегашен и бивш кмет/. На балотаж отиват Ямбол / бизнесменът Валентин Ревански от „Пряка демокрация“ с 40,18 %  срещу  Катя Георгиева от БСП с 21,54/ и Сливен /досегашният кмет Стефан Радев от Герб е с 48,47 % , а бившият Кольо Милев от БСП е с 24,33 на сто. На първият тур тук участваха 12 кандидати, сред тях е и футболната легенда и екскмет Йордан Лечков , който остана на трета позиция с 5,13 процента/.От раз  и безапелационно запазиха местата си досегашните кметове на ГЕРБ в общините Нова Загора и Котел Николай Грозев /59,51 на сто/  и Коста Каранашев /83,43 %/, в община Елхово – Петър Киров /53,27/ и „Атака“ в община Стралджа Атанас Киров /58,74 на сто/ За пореден, седми мандат се пребори кметът на пограничната община Болярово /Христо Христов от БСП със 74,65 на сто от гласовете. Балотажи ще има в общините Твърдица /Сливенско/, където води досегашният кмет Атанас Атанасов от ГЕРБ срещу кандидата на БСП  Ваня Колева/ и Тунджа /област Ямбол/ между досегашният кмет Георги Георгиев /БСП/  и Атанас Христов /ГЕРБ/.", "date": "2019.10.28", "title": "ДПС с кмет в Павел баня, в Сливен и Ямбол-балотаж"}
{"url": "https://www.monitor.bg:443/bg/a/view/snimat-dokumentalen-film-za-antyni-burdejn-179122", "text": "Отличеният с награда „Оскар“ режисьор Морган Невил се заема със снимките на документален филм за прочутия кулинар и водещ Антъни Бурдейн. Авторът ще е и копродуцент на заглавието, в ролята на изпълнителни продуценти влизат телевизията CNN и стрийминг платформата HBO Max. коментира Невил. Припомняме, че Антъни Бурдейн бе намерен мъртъв във френски хотел през месец юни миналата година. По-късно стана ясно, че кулинарният гуру се е самоубил. Междувременно приятелката му  .", "date": "2019.10.28", "title": "Снимат документален филм за Антъни Бурдейн"}
{"url": "https://www.monitor.bg:443/bg/a/view/dermendjiev-objavi-che-shte-atakuva-evro-2020-179173", "text": "Новият селекционер на България Георги Дерменджиев не се уплаши от негативните резултати на трикольорите и постави голямата цел, за която всички у нас мечтаем. А тя е националният ни отбор да се класира за Евро 2020. За да бъде изпълнена, Дерменджиев поиска пълна подкрепа към играчите, а лично той вярва, че те имат сили да я изпълнят. До опитния специалист на брифинга днес застанаха асистентите му Неделчо Матушев, Елин Топузаков и Любомир Шейтанов, който ще тренира вратарите. Това ще бъде и неговият щаб, който ще направи официален дебют в контролата с Парагвай на 14 ноември на националния стадион „Васил Левски“ в София, където на 17 ноември ще приемем Чехия в последната ни европейска квалификация. „Шансът, който ни се отваря през март месец, трябва да го използваме максимално. По моя преценка нямаме право на експерименти. Едни искат подмладяване, други искат с по-опитни играчи. Аз казвам, че не е време за експерименти. Трябва да направим максималното, да подобрим психологическото състояние на играчите. Важното е да уважаваме играчите, които имаме, да бъдем реалисти и да подкрепяме тези момчета, за да дадат максимума от себе си. Да бъдеш треньор на България е много голяма чест. Ние като българи трябва да си подкрепяме отбора. Вярно е, че има много трудни моменти, но имам надежда и вярвам, че момчетата могат да дадат повече от това, което виждахме досега. Важен момент е кои хора ще бъдат повикани. Ще ги видите, но аз мисля, че това трябва да са играчи, които могат да бъдат лидери, да помогнат до известна степен обстановката да бъде изчистена. За контролата с Парагвай и мача с Чехия ще извикаме играчи, които мислим, че ще свършат работа, но за нас е важно март месец всички да са здрави и в добра форма. Тогава ще хвърлим всичко в тези двубои”, каза Дерменджиев по повод предстоящите решителни битки във финалите за Лигата на нациите, които могат да ни класират за Евро 2020. „Ще имам индивидуален разговор с всеки един в националния отбор. Когато идват в националния отбор, те трябва да играят за националния флаг. Треньорът на националния отбор трябва винаги да има цел, независимо кой е той. Чакаме март, защото България от много време не е била на голям форум. Дано не прегорим. Когато един треньор си подбира екипа, иска хората да гледат напред, да не са страхливи и да имат една цел. Това е държавен отбор, това е името на България. На никой не му е приятно да губи. Не можем така да се нахвърляме върху момчетата. Националният отбор обира всичко, което се случва във футбола. Имаме талантливи момчета. Преди сме играли на големи форуми. Отново ще имаме талантливи момчета, сега периодът е такъв, но съм сигурен, че пак ще имаме. Футболният съюз не е виновен за това. Има школи. Пращаме играчи да се развиват в чужбина. Кажете ми един, който да е пробил. Първото нещо, което е родителите да му намерят мениджър и да го пратят в чужбина”, допълни новият селекционер на трикольорите, който добави, че предпочита Ивелин Попов да остане капитан на тима. „Ивелин е капитан от много време и аз предпочитам той да си остане капитан, но като се съберем - ще говорим”, завърши Дерменджиев. Малко по-късно той обяви и легионерите, на които е изпратил повиквателна за предстоящите двубои. В състава се завръща Божидар Чорбаджийски. Ивелин Попов (Ростов, Русия), Кирил Десподов (Щурм, Австрия), Страхил Попов (Касъмпаша, Турция), Васил Божиков (Слован Братислава, Словакия), Георги Костадинов (Арсенал Тула, Русия), Симеон Славчев (Карабах, Азербайджан), Божидар Краев (Жил Висенте , Португалия), Божидар Чорбаджийски (ФКСБ, Румъния). Списъкът ще бъде допълнен с играчи от българското първенство в началото на другата седмица.  ", "date": "2019.10.28", "title": "Дерменджиев обяви, че ще атакува Евро 2020"}
{"url": "https://www.monitor.bg:443/bg/a/view/es-se-syglasi-da-otloji-brekzit-179169", "text": "Председателят на Европейския съвет Доналд Туск обяви, че 27-те страни от ЕС без Великобритания са се съгласили да дадат на Лондон ново отлагане на датата на Брекзит, този път до 31 януари 2020 г., предаде АФП. \"27-те се съгласиха да приемат молбата на Великобритания за гъвкаво удължаване на Брекзит. Решението ще бъде официално оформено в писмен вид\", съобщи Туск в Туитър. След предишното отлагане датата на Брекзит беше 31 октомври.", "date": "2019.10.28", "title": "ЕС се съгласи да отложи Брекзит "}
{"url": "https://www.monitor.bg:443/bg/a/view/danni-na-3-mln-klienti-iztekli-ot-uni-credit-179171", "text": "Подразделението за информационна сигурност на италианската банка UniCredit е разкрило случай на неразрешено проникване в данни, генерирани във файл от 2015 г., информира информационният канал \"Раи Нюс 24\". В този файл е имало около 3 млн. записа за клиенти на италианска територия и е съдържал само имена, градове, телефонни номера и електронни адреси. При неразрешеното проникване във файла на UniCredit \"не са били компрометирани други лични данни, нито банкови данни, които биха позволили достъп до сметките на клиентите или осъществяването на неупълномощени трансакции\", сочи комюникето.", "date": "2019.10.28", "title": "Данни на 3 млн. клиенти изтекли от UniCredit"}
{"url": "https://www.monitor.bg:443/bg/a/view/kriticite-na-peevski-na-drugija-brjag-na-istinata-179195", "text": "„Едно не разбирам: Що куцо и сакато си мисли че има право да избира Главен прокурор? Това по наследство ли се предава, някаква генетична деформация ли е, или единствено разни грантажии имат такива заложби?“. Този коментар във форума на едно от изданията на олигарха Иво Прокопиев казва, ако не всичко, то много. Коментарът е под текст, озаглавен „Някои наблюдения по процедурата за главен прокурор“. Автор е изгряващата звезда на Института за пазарна икономика Иван Брегов. Псевдоспециалист, който отчита активност, наблюдавайки всички процеси у нас, но с една-едничка цел – да „открие“ някъде депутата и издател на „Телеграф медиа“ Делян Пеевски. Който търси, намира. А който не намира, си измисля. Така е в случая с наблюдателя на другия бряг на истината. Не знаем какъв му е проблема с Пеевски, но това състояние си има обяснение. Научно, не лаладжийско като неговите наблюдения“, представени под формата на коментари, писани специално за медиите бухалки от кръга „Капитал“. „Просто Бойко Борисов и Делян Пеевски създадоха, всеки на своите министри, тоталния комфорт да не чуват конкретни проблематични въпроси“, вкарва ни в клин, ни в ръкав Брегов в коментара си за избора на главен прокурор. От думите на анализатора блика тревожност. Търсим причината за това разстройство и я откриваме: „Обсесивно-компулсивното разстройство, също ананкастно разстройство е разстройство, свързано с тревожността, характеризирано от недоброволни натрапчиви мисли. Когато страдащият започне да приема тези натрапчиви мисли, тогава започва да развива тревожност, основана на страха, че нещо лошо ще се случи. Страдащият чувства, че принудително трябва да извършва ирационални, отнемащи време действия, за да отстрани тревожността“. Лошото е, че нежният и раним Брегов не лекува обсесията си, а я пренася на другия бряг - в сайта на медията бухалка, с ясно определена цел – да злослови за Пеевски. А тотален комфорт е това, което се случва нататък. За редакторите в сайтчето на Иво Прокопиев е ясно, че този псевдоанализ издиша, даже придържайки се стриктно към общите опорни точки. Те обаче припознават човека на другия бряг на истината като един от тях, затова копират текста от седмичния бюлетин на Института за пазарна икономика мигновено. Размислите на Брегов са любопитни, защото той очевидно е наблюдавал нечие друго изслушване. Спокойствието на Гешев го е поизнервило и с нескрита агресия авторът се упражнява в състезание сам със себе си – как да го дискредитира, след като няма за какво да се хване. А като не намира доводи и аргументи, с които да се обоснове измисления си проблем, анализаторът по навик вмъква името на Пеевски. Защото това върви пред определена аудитория. Да се чуди човек как и защо този „анализатор“ е формирал убежденията си по конкретни опорки. Факт е, че презумпцията за невиновност му е също толкова чужда, колкото и на лицата от кръга „Капитал“. Като обигран популист, авторът не се срамува от подкрепата на медиите бухалки. Кой на кого е предал обсесиите си, е предмет на отделен анализ. Засега констатацията е само една – критиците на Пеевски са на другия бряг на истината. Седят си там, ръкомахат и крещят, за да ги чуят всички. А думите им се пукат като водни мехурчета. Видимо пристрастен анализатор, който използва изрази като „неудобните въпроси на малцинствено смелите Лозан Панов, Атанаска Дишева и Олга Керелска“, Брегов прокара „добра и отчетлива разделителна линия, като сам показа, че възнамерява крайно да застане на едната страна“. Пазарна икономика, какво да се прави.", "date": "2019.10.28", "title": "Критиците на Пеевски – на другия бряг на истината"}
{"url": "https://www.monitor.bg:443/bg/a/view/cik-dava-oboshtenite-danni-ot-mestnija-vot-kym-11-30-chasa-vijte-gi-179172", "text": "Централната избирателна комисия пусна данни от обработването на изборните протоколи. Вижте резултатите в различните градове към 11.20 часа. В   - при 44.49% преброени протоколи - Йорданка Фандъкова има 36.57% пред Мая Манолова, която има 27.30%. Следващата седмица в София със сигурност ще има балотаж. Изненада в  - въпреки първите данни на социолозите, че Дани Каназирева е на второ място, засега при 84.62% обработени протоколи, втори е Славчо Атанасов от ВМРО - НФСБ с 16.01 на сто. Първи е Здравко Димитров от ГЕРБ с 36.05%.  - Иван Портних за момента прескача 50-те процента с 50.19% при обработени 58.68% от протоколите. Втори по данните на ЦИК е Костадин Георгиев с 14.01%, а трета остава Анелия Клисарова - с 13.96%.  - при 99.42% обработени протоколи - Димитър Николов печели с 65.82% пред Николай Тишев, който е с 10.19%. В  при обработени 100.00% СИК протоколи в OИК Николай Димитров е с 59.49%, а на второ място остава Атанас Терзиев с 35.99%. В   - безапелационна победа на Живко Тодоров с 68.63%, пред 14.47% за Иван Върляков, при обработени 100.00% от секционните протоколи. Хасан Азис получава 53.02% от гласовете в , а Никола Чанев е с 29.67%. Обработени са 95.93% от протоколите. За кметския стол в   на втори тур ще се борят Любомир Христов от ГЕРБ и Венцислав Венков от БСП. Те получават съответно 32.35% и 22.02% от гласовете при обработени 99.28% СИК протоколи в OИК. Кандидатът на ГЕРБ остава в кметското кресло и във  . Данните при обработени 100.00% СИК протоколи в OИК показват, че за Даниел Панов бюлетини са пуснали 60.55% от съгражданите му. Втора е Весела Лечева с 22.22%. Във   на балотаж ще участват Огнян Ценков и Цветан Ценков. При обработени 88.93% СИК протоколи в OИК, Огнян Ценков получава 32.41%, а Цветан Ценков - 30.64%. Във   при обработени 98.76% СИК протоколи в OИК, Калин Каменов от ГЕРБ води с 72.79% пред кандидата за кмет Момчил Младенов, който получава 14.13%. Таня Христова води в битката за кметското място в  . Тя получава 58.63%. Втори в надпреварата е Ивелин Николов с 17.36% при обработени 99.17% СИК протоколи в OИК. В  Йордан Йорданов получава 41.22%, а Надежда Петкова е втора с резултат 29.46% при обработени 100.00% СИК протоколи в OИК. Петър Паунов води резултата в  с 54.96% пред претендента му - Здравко Милев, който получава 25.80% при обработени 100% от протоколите. В   при обработени 98.09% СИК протоколи в OИК Корнелия Маринова води с 28.82%, а след нея е Радина Банкова с 26.30%. В  при обработени 100.00% СИК протоколи в OИК Атанас Камбитов води с 25.65%. След него в надпреварата е Румен Томов е с 20.50%. Златко Живков води надпреварата в  с 71.75%, а след него е Илия Илиев с резултат 13.84% при обработени 100.00% СИК протоколи в OИК. В   Тодор Попов е с резултат 44.72%, а след него е Благо Солов с 18.90%. Трети е Иван Панайотов с 17.24% при обработени 100.00% СИК протоколи в OИК. Станислав Владимиров води към 11.20 часа резултата в . Той получава 40.52%. Втори в битката при обработени 81.74% от протоколите е Вяра Церовска с 39.89%. В  Георг Спартански получава 37.30% при обработени 97.28% СИК протоколи в OИК. След него е Мирослав Петров с 30.13%. В  в битката за кметското място при обработени 100.00% СИК протоколи в OИК води Денчо Бояджиев с 25.38%, а втори е Валентин Василев с 24.36%. В   при обработени 61.39% СИК протоколи в OИК Пенчо Милков получава 35.34%. След него е Диана Иванова с 25.56%. Юлиян Найденов получава 48.51% при обработени 99.54% СИК протоколи в OИК в  . Втори е Момчил Неков с 29.02%. В  кандидатът за кмет Стефан Радев води в резултата при обработени 100.00% от протоколите с 48.47%. След него е Кольо Милев с 24.33%. Николай Мелемов е първи в надпреварата в  . При обработени 100.00% СИК протоколи в OИК той получава 39.84%. След него е Стефан Сабрутев с 21.46%. В  Дарин Димитров води резултата при обработени 98.43% СИК протоколи в OИК с 48.97%. След него е Хамди Илиязов с 36.59%. В   при обработени 81.79% СИК протоколи в OИК първи е Станислав Дечев с 51.27%, а след него се нарежда Коста Стоев с 17.20%. При обработени 100.00% СИК протоколи в OИК в   първи с резултат от 40.18% е Валентин Ревански. След него е Катя Георгиева с резултат 21.54%.", "date": "2019.10.28", "title": "ЦИК дава обобщените данни от местния вот към 11.30 часа, вижте ги"}
{"url": "https://www.monitor.bg:443/bg/a/view/muzej-tyrsi-80-bona-za-vyzstanovjavane-na-balabanovata-kyshta-179174", "text": "80 000 лв са необходими за цялостното възстановяване и реконструкция на Балабановата къща в Стара Загора, където до преди няколко години е била експозицията на сбирката“Занаятите в Стара Загора от края на ХІХ-началото на ХХ в.“. Самата къща е строена в първото десетилетия на миналия ХХ в, през годините на тоталитарното управление тя е била съхранена и поддържана, защото в нея се е намирал щабът на участниците в Септемврийското въстание от 1923 година. В нея е имало устроена експозиция , посветена на антифашистката съпротива, която след 10 ноември 1989-а е модифицирана в експозиция на занаятите. В къщата и големия двор са били подредени действащи експонати от бакърджийска, терзийска и бъчварска работилница. За съжаление сградата е с каратаван, през десетилетията покривът е протекъл, имало опасност да увреждане на експонатите и те били прибрани на депо. Предварителният оглед е установил, че къщата се нуждае от цялостен ремонт, за който обаче средствата можели да дойдат единствено от общинския бюджет, защото сградата е общинска собственост, коментира директорът на РИМ Петър Калчев. Лично той се надява обектът да бъде вписан в проектобюджета за следващата година, макар да е не е особено голям оптимист, защото от ремонт се нуждае поне още един от обектите: защитната постройка над уникалните мозайки от ІV в съседство със сградата на оперния театър на улица „Генерал Столетов“ в Града на липите. От спешен ремонт се нужда и още един от паметниците на културата в Стара Загора, известната Салабашева къща, която е собственост на общината, но не е придадена на музея. Според добре информирани източници намиращите се възрожденски стенописи,които са били реставрирани през 80-те години на ХХ в са тотално увредени. Имотът е отдаден под наем, но така и стои неизползваем и под ключ, установи репортерска проверка.", "date": "2019.10.28", "title": "Музей търси 80 бона за възстановяване на Балабановата къща"}
{"url": "https://www.monitor.bg:443/bg/a/view/uchenici-se-tresat-v-6-5-po-rihter-za-da-se-nauchat-na-oceljavane-i-pomosht-179144", "text": "Ученици участват в обучителни кампании за спасителни операции при бедствия и аварии. Младежите са част от програма, която е организирана от Столичната община, сподели пред свои международни колеги директорът на дирекция „Аварийна помощ и превенция“ към СО Красимир Димитров. Българския позитивен пример той представи на Празника на сигурността във Виена, На него участваха австрийски представители на службите и организациите за сигурност, представители от България, Чехия, Сърбия, Хърватия, Унгария. Димитров разказа за начините, чрез които София успява да работи за превенцията в града. Той обясни за провелата се през изминалата учебна година акция, организирана от Столична община за ученици от 3-ти и 4-ти клас. По време на безплатните обучения, състояли се в рамките на 3 месеца във вилна зона Градище в Панчарево, са участвали общо 2800 ученици от столицата. Там те били разделяни на 4 групи с различни преподаватели от дирекция „Аварийна помощ и превенция“. Първата им задача била да гледат 3 филма – за земетресения, наводнения и пожари, след което успявали да затвърдят знанията си и да ги проверят чрез викторина. Следвали ги модули за безопасност на движение, за това кой знае повече за движението на пътя. Представители на Професионалния алпинистки отряд демонстрирали пред учениците как успяват да спасят хора, попаднали в беда, и какви мерки се взимат при различни ситуации. В модул „Земетресение“ учениците влизали в класна стая, където били част от симулация на земетресение с магнитуд 6,5 по скалата на Рихтер. Те успявали да приложат получените указания, за да могат да предприемат мерки за тяхното безопасно справяне с явлението. Те също участвали в демонстрации на работата на служителите с термокамери и устройства за откриване на шум от хора, попаднали под руини, и на дирекцията. Тази година се очаква продължение на успешната кампания. Ще има и нов модул - за наводнения, където участниците ще спасяват хора от потънали къщи с помощта на лодки и ще се учат да полагат първа долекарска помощ на пострадалите. Помощта при бедствия и аварии е най-пълноценна и навременна, когато се осъществява чрез мрежа от институции и организации. Това бе доказано по време на конференцията по повод Празника на сигурността в община Виена миналия четвъртък, на която бе представена реакцията на столичния град при кризисни ситуации. Австрийците представиха съюза от организации „Кръгът-К“ - „Помощниците на Виена“ пред международните си колеги, сред които бяха отговорници по сигурността от Столичната община и инспектори от МВР. Идеята на мрежата от 41 професионални и доброволчески организации, като тази за кучета спасители, е да предостави помощ на нуждаещите се възможно най-бързо и ефективно. „Помощниците на Виена“ имат предварително изготвени схеми за действие при кризисни ситуации, но признават, че тъй като всеки случай е индивидуален, се налага да експериментират. Управителят на 30-годишния съюз Волфганг Кастел разказа пред участниците, че в обединението няма договори или определена йерархия, а конкуренция не съществува. Идеята на „Помощниците на Виена“ е да работят за превенция, сътрудничество и обучение на гражданите за това как да реагират в бедствено положение. Заедно те взимат решения бързо, осъществяват общи проекти и спасяват човешки животи. Практически тяхната работа се осъществява по следния начин – при подаване на сигнал от бедстващи граждани чрез спешните телефони или приложения за сигурността за града всички организации биват уведомени, като така се гарантира навременна реакция. На Празника на сигурността в австрийската столица бяха представени всички организации в съюза „Кръгът-К“, като всяка шатра имаше полезна информация и обучителни атракции, които да запознаят децата за дейността им. Групи от малчугани от различни училища се забавляваха и печелеха награди от виенската полиция, професионалната пожарна, доброволческите организации за кучета спасители, организацията на коминочистачите и останалите участници в изложението, докато научаваха все повече за сигурността на града си и как те могат да бъдат полезни.", "date": "2019.10.28", "title": "Ученици се тресат в 6,5 по Рихтер,  за да се научат на оцеляване и помощ"}
{"url": "https://www.monitor.bg:443/bg/a/view/cik-pusna-obobshtenite-danni-ot-mestnija-vot-kym-8-30-chasa-179165", "text": "Централната избирателна комисия публикува обобщените данни от гласуването в местния вот към 8.30 ч. в различните градове. София - при 23.43% обработени протоколи - Йорданка Фандъкова има 36.22% пред Мая Манолова, която има 26.73%. Следващата седмица в София със сигурност ще има балотаж. Пловдив - при 64,55% обработени протоколи първи е Здравко Димитров от ГЕРБ с 35.66%%, втори е Славчо Атанасов от ВМРО - НФСБ с 16.23 на сто. Варна - Иван Портних за момента прескача 50-те процента с 50.39% при обработени 46.75% от протоколите. Анелия Клисарова е втора с 14.01%. Бургас - при 94.60% обработени протоколи - Димитър Николов печели с 65.97% пред Николай Тишев, който е с 10.14%. В Стара Загора - безапелационна победа на Живко Тодоров с 68.69%, пред 14.42% за Иван Върляков, при обработени 92.68% % от секционните протоколи. В Кърджали Хасан Азис получава 60,07% от гласовете, а Никола Чанев е с 25.85% при обработени 54.83% от протоколите. За кметския стол в Шумен на втори тур ще се борят Любомир Христов от ГЕРБ и Венцислав Венков от БСП. Те получават съответно 32.39% и 22.07% от гласовете при обработени 95.65% СИК протоколи в OИК. Кандидатът на ГЕРБ остава в кметското кресло и във Велико Търново. Данните при обработени 99.68% СИК протоколи в OИК показват, че за Даниел Панов бюлетини са пуснали 60.65% от съгражданите му. Втора е Весела Лечева с 22.22%. Във Видин на балотаж ще участват Огнян Ценков и Цветан Ценков. При обработени 66.43% СИК протоколи в OИК, Огнян Ценков получава 30.69%, а Цветан Ценков - 32.83%. Във Враца при обработени 95.45% СИК протоколи в OИК, Калин Каменов от ГЕРБ води с 73.01% пред кандидата за кмет Момчил Младенов, който получава 13.95%. Таня Христова води в битката за кметското място в Габрово. Тя получава 58,63%. Втори в надпреварата е Ивелин Николов с 17,39% при обработени 99.17% СИК протоколи в OИК. В Добрич Йордан Йорданов получава 41.05%, а Надежда Петкова е втора с резултат 29.47%% при обработени 89,15% СИК протоколи в OИК. Петър Паунов води резултата в Кюстендил с 54.96% пред претендента му - Здравко Милев, който получава 25.80% при обработени 100% протоколи. В Ловеч при обработени 98.09% СИК протоколи в OИК Корнелия Маринова води с 28.82%, а след нея е Радина Банкова с 26.30%. В Благоевград при обработени 68.79% СИК протоколи в OИК Атанас Камбитов води с 25.37%. След него в надпреварата е Андон Тодоров, който получава 14.98%. Златко Живков от Местна коалиция „СДС (ГЕРБ, БНД, ВМРО-БНД и ЗНС)” печели надпреварата в Монтана със 71,75%, а след него остана Илия Илиев с резултат 13.84% при обработени 100% СИК протоколи в OИК. В Пазарджик Тодор Попов е с резултат 43.87%, а след него е Благо Солов с 18.93% при обработени 92,52% СИК протоколи в OИК. В Перник при обработени 64,89% от протоколите, Вяра Церовска от ГЕРБ получава 39,12% от гласовете, а Станислав Владимиров – 41,45%. ", "date": "2019.10.28", "title": "ЦИК пусна обобщените данни от местния вот към 8.30 часа"}
{"url": "https://www.monitor.bg:443/bg/a/view/isljamska-dyrjava-veche-ima-naslednik-na-ubitija-si-lider-179158", "text": "Секретни американски спецоперации в събота и неделя доведоха до смъртта на лидера на екстремистката групировка \"Ислямска държава\" Абу Бакр ал Багдади и на нейния говорител Абу ал Хасан ал Мухаджир в Сирия, но организацията вече е определила негов наследник, пише списание \"Нюзуик\", което първо съобщи вчера за убийството на мистериозния главатар на ИД. Говори се, че Абдулах Кардаш, чието име понякога се изписва Каршеш и е известен още като Хаджи Абдулах ал Афари, е бил назначен от самия Багдади през август да ръководи \"мюсюлманските дела\" в съобщение, разпространено от смятания за официален медиен рупор на ИД - сайта Амак. Групировката обаче никога не е потвърдила това публично. Малко се знае за бившия офицер от иракската армия, служил някога при покойния лидер Саддам Хюсеин. Но регионален агент, помолил да остане анонимен, каза пред \"Нюзуик\", че Кардаш вече би трябвало да е поел ролята на Багдади, макар че тя е загубила много от значението си към времето на неговата гибел, пише списанието. Убитият вчера при операцията на американския спецотряд \"Делта\" Багдади изгради самозвания халифат на ИД върху основата на иракския клон на Ал Каида, но според цитирания служител ролята на влиятелния някога ислямски духовник хардлайнер вече е била до голяма степен само символична. \"Багдади беше само парадна фигура. Той не участваше в ежедневните операции, каза служителят пред \"Нюзуик\". - Единственото, което правеше, бе само да каже да или не, но без никакво участие в планирането.\" Все още излизат подробности какво е ставало в щаба на Багдади в сирийското село Бариша и защо шефът на ИД се е криел дълбоко в територия, която се свързва със съперничещата джихадистка групировка \"Хаят Тахрир аш Шам\", ръководена от бившия сподвижник на Багдади - Абу Мохамед ал Джолани, създал по-късно сирийския клон на Ал Каида - фронта \"Ан Нусра\". Но въоръжените сили и на двамата мъже претърпяха поредица от поражения, което рязко ограничи свободата им на движение в двете страни, за чиято дестабилизация изиграха ключова роля, посочва \"Нюзуик\". Списанието цитира преобладаващи доскоро мнения, че Багдади би трябвало да се е криел някъде в Североизточна Сирия или съседните крайгранични райони на Ирак, което обаче се е оказало невярно. Имало е и твърдения, че той не е бил в състояние на ръководи ИД, защото е бил ранен при американски въздушен удар. Когато обаче Багдади бе видян във видео, пуснато от ИД през април - първата му поява след единствената му публична реч в голямата джамия \"Ал Нури\" в Мосул - не се забелязаха видими признаци за раняване. Дори и с гибелта му сега обаче способността на ИД да дава нареждания и да вдъхновява кръвопролития по света може да се окаже не напълно сломена, отбелязва списанието. \"Те ще нанасят удари в Сирия, ще създават хаос в Ирак, Европа и, разбира се, в САЩ - каза цитираният регионален служител. - Имаме работа със спящ гигант. Той ще се пробуди и ще предизвика непредвидим хаос и ужас сред хората на Запад.\" Според неназован бивш служител на американското разузнаване обаче, смъртта на Багдади може да се отрази доста силно на способността на ИД на действа. Той казва пред \"Нюзуик\", че \"ако (Багдади) се е подписвал под операции и стратегии чрез писма и куриер, значи е имал влияние\". \"Лидерът има значение. Ние вървим по следите им, защото те вземат решенията\", добавя служителят.", "date": "2019.10.28", "title": "\"Ислямска държава\" вече има наследник на убития си лидер"}
{"url": "https://www.monitor.bg:443/bg/a/view/lizi-kaplan-se-preselva-v-kasyl-rok-trejlyr-179108", "text": "Името й се свързва с редица хитови продукции, сред които „Гадни момичета“, „Майстори на секса“, „Подводницата“ и втора част на „Зрителна измама“. Става въпрос за магнетичната Лизи Каплан, която предстои да видим в нова светлина. Актрисата стегна куфарите за измисленото градче Касъл Рок, което дава терен за развитие на куп истории от актива на Стивън Кинг. Сериалът \"Касъл Рок“ се завръща с втори сезон, но за жалост телеманиаците няма да видят отново Бил Скарсгард в ролята на Дявола. Историята в новата порция епизоди е различна и в нейния център стои героинята на Каплан - тя слага престилката на добре познатата ни медицинска сестра Ани Уилкс от „Мизъри“. Ани постепенно влошава емоционалното си и психическо състояние, което я води до психопатични актове. Главен двигател на сюжета ще е и враждата между два клана в градчето. Актьорският състав включва още Тим Робинс, Елси Фишър, Пол Спаркс, Сара Гадън и Алисън Райт. Втори сезон ще стартира по НВО на 15 ноември от 22 ч, като премиерната серия се появи в стрийминг плантформата на компанията още на 24 октомври.", "date": "2019.10.28", "title": " Лизи Каплан се преселва в „Касъл Рок“ (ТРЕЙЛЪР)"}
{"url": "https://www.monitor.bg:443/bg/a/view/izvynredno-polojenie-zaradi-ognenija-ad-v-kalifornija-179160", "text": "Губернаторът на Калифорния Гавин Нюсъм обяви извънредно положение в Калифорния. Горски пожари и екстремни метеорологични условия принудиха властите да наредят евакуацията на близо 200 000 души. Голям пожар бушува във винените райони на Северна Калифорния, разпалван допълнително от силните ветрове. Димът от друг пожар в района на Залива на Сан Франциско за кратко спря трафика по мост. В южната част на щата пожар в района Санта Клара, северно от Лос Анджелис, е разрушил 18 сгради, застрашил е домове и жизнено важна инфраструктура. Няма данни за пострадали български граждани при горските пожари в щата Калифорния. До момента в Генералното ни консулство в Лос Анджелис няма постъпили сигнали за пострадали български граждани, съобщи пресцентърът на МВнР. В района на Сан Франциско, Северна Калифорния, има голяма българска общност. Препоръчва се на българските граждани, които се намират в районите, засегнати от пожарите, да изпълняват всички указания за задължителна или препоръчителна евакуация, както и да следят информацията за нивото на замърсяване на въздуха и да се предпазват от дима, като носят маски за носа и устата. В Генералното консулство функционира денонощна спешна телефонна линия за сигнали за пострадали +1 310 437 3606. При необходимост от съдействие българските граждани могат да се обадят и на телефон на ГК Лос Анджелис : +1 310 478 6700.", "date": "2019.10.28", "title": "Извънредно положение заради огнения ад в Калифорния "}
{"url": "https://www.monitor.bg:443/bg/a/view/daniel-panov-uvereno-pobedi-vyv-v-tyrnovo-179164", "text": "Кандидатът на ГЕРБ и досегашен кмет на Велико Търново, Даниел Панов, уверено спечели и третия си мандат. Той разгроми съперниците си с категоричните 60,55% и няма да ходи за да се доказва на балотаж. Според окончателните резултати на ОИК за Панов са гласували 19 032 човека. На второ място е кандидатът на БСП, Весела Лечева с 22,22%. Трети с 5,85% е Калоян Янков от Демократична България, а четвърти доц. Милен Михов, лидер на местната структура на ВМРО. Доста по-назад в класирането са останалите двама кандидати: Галя Паунова и Димитър Маринов – Митю Пищова, като любимецът на народа, макенекните и миските печели 200 гласа и е с резултат 0,65%. В новият общински съвет отново ще има сериозна доминация на ГЕРБ, които печелят 39,95 % от гласовете. Втори са БСП с 16,48%, трети – Българска демократична общност с 8,01%. Следват: Демократична България – 6,81%, ВМРО – 6,69%, ДПС – 5,80%, Алтернатива на гражданите – 5,75%, Български социалдемократи – 2,48%. Предстои да стане ясно как ще бъдат разпределени процентите в мандати и каква роля ще изиграят в това преференциите. В община Горна Оряховица тази неделя се очертава як балотаж между досегашния кмет Добромир Добрев от ГЕРБ и кандидатът на БДП Явор Божанков. Двамата са с много близки резултати. При 96% обработени протоколи към 9,45 ч. тази сутрин техните резултати са съответно: 35,90 за Добрев и 31,89 за Божанков. Трети е майсторът по бойни изкуства, шаолинецът Виктор Азманов с 10,88%. В съседната община Лясковец, интригата остава гореща до самия краи. При 95,83% обработени протоколи досегашната кметица Ивелина Гецова – ГЕРБ е с 46,94% и не е ясно дали ще успее да достигне заветните 51%. Основната и конкурентка, Емилия Жилиева – БСП е далеч назад с 18,94%. Любопитното тук е, че в две от петте села на общината, на второ място след кандидатите на ГЕРБ са на БЗНС „Ал. Стамболийски, които отиват на балотаж. А в други две, земеделците са първи, но резултатът им не достатъчен и затова те също ще отидат да премерят сили с ГЕРБ на втори тур. Край Дунава, в Свищов, макар и малко драматично досегашния градоначалник, Генчо Генчев, ще си спести балотажа, тъй като е с резултат от 52,30%. Още по-уверено без балотаж поредните си мандати печелят и досегашните кметове на Полски Тръмбеш, Георги Чакъров с 59,46% и колегата му от Павликени – Емануил Манолов с 60,64%. Техните резултати са при 100% обработени протоколи и са окончателни. Община Стражица е единствената в търновска област, в която БСП печелят на първия тур. Досегашния кмет и бивш спортист борец Румен Павлов – Пантерата продължава с 55,98%. В планинската община Елена досегашния кмет Дилен Млъзев – ГЕРБ убедително печели с 60,51%. Доста интересни са резултатите в съседната община Златарица, където ще има също поправителен изпит тази неделя. Там управлявалият единствен за областта кмет на ВМРО, Пенчо Чанев води с 37,90%. Неговият основен опонент там обаче се оказа не предварително сочения кандидат на ГЕРБ Стефан Бранзелов, а световният шампион по борба, Михаил Ганев, който се яви като лице на БСП и е на второ място с 30,99%. В най-малката община на Великотъновска област – Сухиндол, изненади няма и човекът който управлява общината вече три мандата, Пламен Чернев, уверено тръгва по пътя на четвъртия си мандат с 63,74%.", "date": "2019.10.28", "title": "Даниел Панов взе трети мандат, Пищова дръпна 200 гласа"}
{"url": "https://www.monitor.bg:443/bg/a/view/balotaji-v-pochti-vsichki-rajoni-na-stolicata-179161", "text": "В повечето от 24-те района на столицата ще има балотаж, сочат предварителните данни на ЦИК, съобщава БТА. На поправителен ще се явят кандидатите на ГЕРБ срещу БСП и Демократична България. В \"Младост\" на балотаж отива независим кандидат. В район \"Искър\" почти сигурно е, че кандидатът на ГЕРБ Ивайло Цеков ще се яви на балотаж с кандидата на \"БСП за България\" Борис Цветков. При 23.43% обработени протоколи Цеков получава 35.54%, или общо 2 650 гласа, срещу 1 890 гласа, или 25.35% за Цветков. В район \"Подуяне\" настоящият кмет Ева Митова /ГЕРБ/ също отива на балотаж с кандидата на \"БСП за България\" Веселин Жечев. При 23.43% обработени протоколи Митова печели 39.61% , или 2 801 гласа, срещу 1 161 гласа, или 16.34% от вота за Жечев. В \"Лозенец\" настоящият кмет Любомир Деков, който е от ГЕРБ и се бори за трети мандат, отива на балотаж с кандидата на \"Демократична България\" Константин Павлов. Гласовете на жителите на района се разпределят по следния начин: 2 177 /32.03%/ за Дреков, и 1 990 /29.28%/ за Павлов. Безспорно от всички столични райони най-интересна е битката за район \"Младост\", където кандидатът на ГЕРБ Мария Илиева отива на балотаж с независимият кандидат Стефан Стефанов. Тя получава 1 873 гласа, или 28.82%, срещу 1 044 гласа, или 16.06% за Стефанов. Кандидатът на Християндемократическата партия Биляна Петрова получава 514 гласа, или 7.91% от вота, при 23.43% обработени протоколи от СИК в ОИК. В район \"Витоша\" настоящият кмет отива на балотаж с кандидата на \"Демократична България\". При 23.43% обработени протоколи Теодор Петков от ГЕРБ е получил 131 гласа срещу 127 за Христо Вълчанов от ДБ. На косъм от балотаж остава настоящият кмет на район \"Нови искър\" Даниела Райчева от ГЕРБ, която получава 48.71%, или 452 гласа, срещу 218 гласа, или 23.49% за основният й конкурент Владислав Владимиров от местната коалиция \"Движение България на гражданите.\" В \"Красна поляна\" вероятно също ще има балотаж, след като настоящият кмет и кандидат на ГЕРБ Иван Чакъров получава 905 гласа, или 38.96%, срещу независимият Георги Миланов, който е спечелил 354 гласа, или 15.24 %. И във \"Възраждане\" досегашният кмет и кандидат на ГЕРБ Савина Савова е с водещ резултат /1 041 гласа, или 38.83%/, срещу Васил Кънев от \"Демократична България\" /528 гласа, или 19.69%/. Район \"Оборище\" със сигурност ще има нов кмет, след като досегашният кмет Васил Цолов остава едва на трето място в изборната битка. На балотаж за кметския стол отиват кандидатът на ГЕРБ Петър Митев, спецелил 1 787 гласа, или 31.66%, и кандидатът на \"Демократична България\" Николай Александров, спечелил 1 577 гласа, или 27.94%. В \"Сердика\" досегашният кмет и кандидат на ГЕРБ Тодор Кръстев печели 2 494 гласа, или 38.87%, като отива на балотаж срещу Янко Янков от \"БСП за България\", който е завоювал 1 075 гласа, или 16.75%. И в \"Люлин\" битката на балотажа ще бъде между кандидатите на \"БСП за България\" и ГЕРБ. Досегашният кемет Милко Младенов от ГЕРБ получава подкрепата на 873 жители, или 37.50%, срещу 494 гласа за Мая Александрова. В \"Илинден\" досегашният кмет също отива на балотаж, отново с кандитата на \"БСП за България\". Гласовете на вчерашния вот се разпределят съответно 433 за Иван Божилов от ГЕРБ - 36.98%, и 244 за Георги Томов от левицата /20.84%/. В район \"Надежда\" досегашният кмет Димитър Димов от ГЕРБ отива на балотаж с кандидата на \"БСП за България\" Стоян Цветков. Димов е получил подкрепата на 1 686 души от района, или 41.37%, срещу 713 гласа, еили 17.50% за Цветков. В \"Красно село\" битката ще бъде оспорвана, тъй като резултатите са все още много близки. Там досегашният кмет и бивш реформатор Христо Апостолов, сега подкрепен от ГЕРБ, получава 2 176 гласа, или 32.25%, срещу Росина Станиславова от \"Демократична България\", която има 1 491 гласа /22.10%/, и срещу кандитата на \"БСП за България\" Николай Николов с 1 442 гласа или 21.37%. В \"Слатина\" битката също ще бъде решена на балотаж, след като досегашният кмет Наталия Стоянова от ГЕРБ получава 2 806 гласа /39.09%/, а основният й опонент от \"Демократична България\" - 1 369 гласа /19.07%/. За район \"Овча купел\" все още няма данни от протоколите на ЦИК. В \"Триадица\" резултатите на двамата основни кандидати в битката са много близки - кандидатът на ГЕРБ Николай Терзиев получава 648 гласа срещу 634 вота за опонента му от \"Демократична България\" Димитър Божилов. Район \"Изгрев\" за първи път може да се сдобие с кмет от левицата, след като кандидатът на \"БСП за България\" Делян Георгиев печели първото място с 718 гласа, срещу Филип Стоименов от \"Демократична България\" с 586 гласа. Досегашният кмет Цметомир Жеков, издигнат и подкрепен от ГЕРБ, получава третото място с 572 гласа. И във \"Връбница\" кметското място ще бъде решено след балотаж между досегашния кмет Младен Младенов от ГЕРБ, който до момента печели 345 гласа срещу Владимир Петров, издигнат и подкрепен от \"БСП за България\" с 278 гласа.", "date": "2019.10.28", "title": "Балотажи в почти всички райони на столицата"}
{"url": "https://www.monitor.bg:443/bg/a/view/izvynzemni-objavjavat-moderna-vojna-na-svetovete-trejlyr-179096", "text": "Дръжте се! Започва модерна „Война на световете“. Дали от романа на Хърбърт Уелс, или от филма на Стивън Спилбърг, със сигурност сте запознати с основната сюжетна нишка в заглавието. А именно, извънземни идват на Земята и намеренията им далеч не са приятелски. Някои може да намират темата за банална, но тя си остава класика в жанра и не можем да пропуснем новата й версия. Носителят на БАФТА Хауърд Овърман (Misfits, „Приключенията на Мерлин“) дава силна заявка за телевизионен хит с модерен прочит на историята. Става въпрос за сериала „Война на световете“, чийто първи сезон ще се разгърне за осем епизода време. Като глътка свеж въздух идва фактът, че действието се развива в Европа в наши дни, а не в САЩ (а знаем, че във филмите и сериалите по традиция всичко лошо се случва там) . Поредицата е от малкото, които те грабват още с премиерния епизод – като започнем от актьорската игра и стигнем до звуковите ефекти. Старт на историята дават двама астрономи, които долавят сигнал от друга галактика. В следващите няколко часа настъпва масова паника, някои опитват да се мобилизират и в крайна сметка почти цялата човешка цивилизация бива избита от извънземните. Не, това не е целият сезон, а случващото се само в първите 60 минути. Разбира се, остава да проследим как ще се справят последните оцелели и дали изобщо имат шанс срещу нашествениците. „Този епичен прочит на „Война на световете“ ще държи зрителите в напрежение от начало до край. Ако утре ни нападнат извънземни и сложат край на живота, който познаваме, как ще се справим? Какви изводи ще си направим един за друг и най-вече за себе си?“, обобщава Овърман, който е отговорен и за сценария. С участие в продукцията се разписват Гейбриъл Бърн („Викинги“, „Психотерапия“), Елизабет Макгавърн („Имението Даунтън“), Леа Дрюкер, Адел Беншериф, Наташа Литъл, която от две години често прескача до България за снимките на „Забравена“ и други. Премиерата на „Война на световете“ ще се състои на 31 октомври от 21 ч. по FOX, като телеманиаците ще могат да гледат по два епизода един след друг.", "date": "2019.10.28", "title": "Извънземни обявяват модерна „Война на световете“ (ТРЕЙЛЪР)"}
{"url": "https://www.monitor.bg:443/bg/a/view/mlad-shofior-blysna-fatalno-peshehodec-v-aksakovo-179163", "text": "Млад шофьор блъсна фатално пешеходец в Аксаково, съобщават от полицията във Варна. Пътният инцидент е станал около 21.55 часа снощи. 22-годишният водач от с. Бяла, Сливенско не е дал предимство и е ударил мъжа на пешеходна пътека. Човекът е получил тежка травма и е бил настанен в МБАЛ \"Св. Анна\" с опасност за живота. Часове по-късно е починал. По случая е образувано досъдебно производство.", "date": "2019.10.28", "title": "Млад шофьор блъсна фатално пешеходец в Аксаково"}
{"url": "https://www.monitor.bg:443/bg/a/view/dejvid-linch-s-oskar-za-cjalosten-prinos-179162", "text": "Култовият американски режисьор Дейвид Линч бе удостоен с почетна награда „Оскар” от Американската академия за киноизкуство. В характерния си стил Линч не бе многословен по време на връчването на наградата в Лос Анджелис – „Имате много интересен вкус“, каза той, цитиран от The Hollywood Reporter. Линч три пъти е номиниран „Оскар“ за режисура („Човекът слон“, „Синьо кадифе“ и „Мълхоланд драйв“), но досега не е печелил наградата. Преди това Списание Rolling Stone класира най-добрите хорър сериали в историята на телевизиите и списъкът е оглавен от „Туин пийкс“ на Дейвид Линч. Мотивацията за класирането е: Идеално съдържание между мистиката и човешките страдания. На втора позиция е сниманият през 1959 година „Зоната на здрача“, който очаква ренесанс.  Трети е „Ханибал“ с Мадс Микелсън. В листата са още „Черното огледало“, „Секретни материали“, „Живите мъртви“.", "date": "2019.10.28", "title": "Дейвид Линч с Оскар в ръка: Имате много интересен вкус"}
{"url": "https://www.monitor.bg:443/bg/a/view/ppf-na-petr-kelner-e-novijat-sobstvenik-na-b-tv-179159", "text": "bTV има нов собственик. Това е компанията на Петр Келнер PPF Group, която е придобила мажоритарния собственик на родната медия Center European Media (CME) срещу 2,1 милиарда американски долара. Новината беше потвърдена от CME и bTV. Според официалното изявление: \"Според условията на споразумението, притежателите на всички емитирани и дължими обикновени акции на CME от клас А ще получат $4,58 на акция. Тази оценка представлява премия от приблизително 32% спрямо цената на акциите на CME преди съобщението от 25 март 2019 г., според което Дружеството започва процедура по преглед и оценка на потенциални стратегически възможности, които стоят пред компанията.\" Джон Билок, Председател на Борда на директорите на СМЕ, заяви: „Специалният комитет на Борда, заедно с нашите съветници, направи обширен преглед на възможностите със значителен брой заинтересовани страни в стратегическо и финансово отношение. Днешното съобщение потвърждава нашия приоритет да доставяме стойност на всички акционери”. В съвместно изявление, Майкъл Дел Нин и Кристоф Майнуш, главни изпълнителни директори, казаха: „През последните 6 години, докато трансформирахме бизнеса и осигурихме впечатляващ и устойчив ръст в рентабилността, нашият основен фокус беше да създаваме стойност за нашите собственици. Тази сделка, която е кулминацията на тези усилия, е правилната за нашите акционери и е удовлетворяващ завършек на един от най-успешните обрати в развитието на водеща медийна компанията през последните години. Доволни сме, че PPF Group, с доказан успех в управлението на бизнеси в много индустрии, споделя нашата перспектива за важността на местното съдържание и неговата способност да привлича големи аудитории към телевизията“. Споразумението е одобрено единодушно от Борда на директорите на СМЕ, с препоръката на специалния комитет на Борда. Най-големият акционер на CME, AT&T Inc., се съгласи да гласува в полза на сделката. Придобиването се очаква да бъде финализирано около средата на 2020 г., като подлежи на регулаторно одобрение и изпълнение на обичайните условия за приключване на сделка. Завършекът на транзакцията не е обект на допълнителни условности, свързани с финансирането й. Дружеството е съветвано от Allen & Company LLC и Bank of America Merrill Lynch като финансови консултанти, и от LLP Covington & Burling като юридически съветник. CME e компания от медийната и развлекателната индустрия, която управлява водещи бизнеси в пет пазара от Централна и Източна Европа с общо население от близо 45 милиона души. CME разпространява 30 телевизионни канала в България (bTV, bTV Cinema, bTV Comedy, bTV Action, bTV Lady и Ring), Чешка република (Nova, Nova 2, Nova Cinema, Nova Sport 1, Nova Sport 2, Nova International, Nova Action и Nova Gold), Румъния (PRO TV, PRO 2, PRO X, PRO GOLD, PRO CINEMA, PRO TV International и PRO TV Chisinau), Словакия (TV Markíza, Markíza International, Doma и Dajto) и Словения (POP TV, Kanal A, Brio, Oto and Kino). CME се търгува на NASDAQ Global Select Market и Prague Stock Exchange (“CETV”). PPF Group инвестира в множество пазарни сегменти като финансови услуги, телекомуникации, биотехнологии, недвижими имоти и машинно инженерство. Бизнесът на PPF Group се простира от Европа до Северна Америка и в Азия. PPF Group притежава активи за над 45 милиарда евро (към декември 2018 г.)", "date": "2019.10.28", "title": "PPF на Петр Келнер е новият собственик на bTV"}
{"url": "https://www.monitor.bg:443/bg/a/view/hamiltyn-naj-byrz-v-meksiko-ostana-na-4-t-ot-titlata-179155", "text": "Британецът Люис Хамилтън с \"Мерцедес\" спечели Гран при на Мексико и се доближи на четири точки от спечелването на шеста световна титла във Формула 1. Хамилтън можеше да се поздрави с трофея още вчера, но съотборникът му Валтери Ботас, който е и единственият му конкурент в генералното класиране, завърши трети, с което запази теоретични шансове за титлата. Те обаче са практически илюзорни, тъй като до края на сезона остават още цели 3 състезания - в САЩ, в Бразилия и в Абу Даби. Между двамата пилоти на \"Мерцедес\" завърши Себастиан Фетел с \"Ферари\", а четвъртата позиция бе заета от другия пилот на \"Скудерията\" - Шарл Льоклер. Челната шестица на пистата \"Ерманос Родригес\" в Мексико Сити бе допълнена от пилотите на \"Ред Бул\" Алекс Албон и Макс Верстапен.", "date": "2019.10.28", "title": "Хамилтън най-бърз в Мексико, остана на 4 т. от титлата"}
{"url": "https://www.monitor.bg:443/bg/a/view/sgresheni-protokoli-i-pripadnali-v-arena-armeec-179151", "text": "Много са сгрешените протоколи от секционните комисии и това е забавило процеса на обработването им. Броенето на бюлетините и предаването на изборните книжа продължава и тази сутрин. Извозването на членовете на комисии, също е било проблем, тъй като се наложило да изчакат 1-2 часа на студено пред залата. Разпоредбите на Изборния кодекс не позволяват на кандидатите да присъстват в изчислителният пункт, нито на заседание на ОИК. Застъпник на ПП „Атака” не е проявявал желание да влезе да наблюдава преброяването, коментира Полина Витанова, председател на ОИК София пред NOVA. „Към този час сме приели протоколите на 690 секционни избирателни комисии (от 1600). Основните грешки са в протоколите за общински съветници и при разпределението на действителните гласове по отношение на преференциите. В такъв случай, грешката се поправя, след което се налага повторно въвеждане на резултатите, което забавя процеса”, завърши Витанова. За трима членове на избирателни комисии е била викана спешна помощ. Мъж е получил епилептичен припадък, а две жени са събрали границите на кръвното налягане, което е наложило лекарска намеса.", "date": "2019.10.28", "title": "Сгрешени протоколи и припаднали в „Арена Армеец“"}
{"url": "https://www.monitor.bg:443/bg/a/view/sirijskat-opozicija-oshte-edin-glavatar-na-isljamska-dyrjava-e-likvidiran-179153", "text": "Заместник-командирът на джихадистите от ИДИЛ Абу Хасан ал Мухаджир е убит при военна операция в северната част на сирийската провинция Алепо, съобщи високопоставен представител на Сирийските демократични сили. Според разпространената информация, в операцията са участвали американски военни и кюрдски военни формирования, предадоха информационните агенции. Сирийската обсерватория по човешките права, която е базирана в Лондон, също съобщи за смъртта на Мухаджир. Според правозащитната организация, при операцията са убити петима джихадисти, сред които е и заместник-командирът на организацията. Припомняме, по-рано президентът на САЩ Доналд Тръмп съобщи за ликвидирането на лидера на ИДИЛ Абу Бакр ал Багдади. Той е убит при спецоперация на американските военни в сирийската провинция Идлиб. Смята се, че е той е попаднал в капан и се е самовзривил. Заедно с него са загинали три деца.", "date": "2019.10.28", "title": "Сирийската опозиция: Още един главатар на \"Ислямска държава\" е ликвидиран"}
{"url": "https://www.monitor.bg:443/bg/a/view/v-genijat-sintija-erivo-se-razhojda-v-tokchetata-na-areta-franklin-179110", "text": "Актрисата Синтия Ериво, която е горда притежателка на награди „Тони“, „Еми“ и „Грами“, е избрана да се разходи в токчетата на легендарната Арета Франклин. Тя ще блесне в ролята на покойната певица в новия сезон на поредицата на National Geographic „Геният“. Продукцията ще включва много от записите на Франклин, сред които I Never Loved a Man (The Way I Love You), Chain of Fools, Don’t Play That Song, Since You’ve Been Gone и Baby I Love You. Ериво лично ще изпълни много от хитовете на Кралицата на соула. „Арета Франклин е мое вдъхновение още от детските ми години. Нейната сила, страст и душа са осезаеми в неостаряващото музикално наследство, което е оставила след себе си. За мен е чест, че имам възможността да пресъздам тази легендарна личност, да покажа мащаба на нейното същество, нейната човечност и нейния неповторим талант. Всичко, което знам и което съм научила за гласа си, за неговата сила и способности, е повлияно от Арета Франклин. Чувствам се привилегирована и много се вълнувам от факта, че съм част от продукция, която представя гения ѝ.”, заяви Ериво. Клапата на „Геният: Арита“ ще щракне през ноември, а епизодите ще бъдат излъчени по National Geographic през 2020 г. в 172 страни на 43 езика.", "date": "2019.10.28", "title": "В \"Геният\":  Синтия Ериво се разхожда в токчетата на Арета Франклин"}
{"url": "https://www.monitor.bg:443/bg/a/view/ochakvame-tejkata-prisyda-na-uefa-za-rasistkija-skandal-179156", "text": "Дисциплинарната комисия на УЕФА ще се събере днес, за да реши какво да бъде наказанието на България за расисткия скандал по време на мача срещу Англия на Националния стадион „Васил Левски” от квалификациите за Евро 2020. Наказанията варират от парична глоба до затваряне на стадиона (мач/ове без публика) или дори изхвърляне от надпреварата, пише Би Би Си. Англия победи България с 6:0 преди около две седмици, но мачът беше спиран на два пъти, заради скандирания и обидни възгласи от трибуните. Борислав Михайлов подаде оставка ден по-късно, след като премиерът на България Бойко Борисов го призова да напусне. След това се оттегли цялото ръководство и начело на футболната ни централа временно застана Михаил Касабов.Селекционерът Красимир Балъков също подаде оставка. Полицията установи 16 заподозрени фенове и извърши 12 ареста след мача с Англия. Четирима привърженици получиха глоби и двугодишни забрани да посещават спортни събития, като разследването продължава. Страната ни вече е наказвана от УЕФА с частично затваряне на стадиона, заради скандали. Именно това означава, че санкцията сега ще бъде по-сериозна. Гласовете, които се чуват от чужбина по адрес на България не са никак окуражаващи. Основател на една от благотворителните кампании срещу расизма Гед Греби призова за тежки наказания на феновете, тъй като това е най-доброят начин за справяне с този проблем у нас. „Ако не вложат повече пари в антирасистко образование, всички санкции на света, както и всички забрани няма да променят нагласите. Ако искате силно послание, две години наказание не е достатъчно силно послание”, заяви Греби. „Не харесвам наказание за цял живот за феновете, но оставите ли вратите отворени, няма да промените нагласите. Трябва да се добави обучение, образование, а след това да се види как се реагира на това”, коментира още той. Освен обвиненията в расизъм, България е изправена пред наказание за хвърляне на предмети, освиркване на национален химн и други. Англия също може да претърпи някакви наказания заради обиди по време на химна и неосигуряването на достатъчно стюарди.", "date": "2019.10.28", "title": "Очакваме тежката присъда на УЕФА за расисткия скандал"}
{"url": "https://www.monitor.bg:443/bg/a/view/objavi-za-luks-kyshti-visjat-v-sajtovete-s-godini-179157", "text": "Стотина обяви за продажба на къщи с цена от милион евро и нагоре са предложени за продажба в София, като някои от тях чакат с години да намерят новия си собственик. В момента     е за къща с РЗП от 1400 квадрата, построена преди 14 години, но обява за нея е била пускана на цена от 7,5 млн. евро още през 2013 г. Луксозната постройка се намира в парк, простиращ се на площ от цели 8 дка в Драгалевци. За 100 хил. евро по-ниска цена, от сега обявената за този имот, хората с тлъсти банкови сметки могат да се сдобият с къща от 576 квадрата в един от районите на Виена. Да не забравяме, че австрийската столица все пак е определена за най-добрия град за живеене не само в Европа, но и в цял свят и то за втора година поред. В бившия главен град на империя има и доста други оферти на цени конкурентни на обявите в сегмента за имоти от сегмента в София. За 6,9 млн. евро пък можем да си купим и историческа вила от 1280 квадрата с двор от 6,6 дка и 2 басейна, не къде да е, а в един от най-известните немски курорти - Баден-Баден. Любителите на топлите дестинации може да инвестират 3,5 млн. евро в къща с площ от 380 квадрата и 1 дка двор в луксозна вила на остров Санторини, разположена на брега над калдерата. Според столични брокери, търсещите хубава луксозна къща у нас са обикновено предприемачи с печеливш бизнес. Предпочитанията им са имотът да е с двор над 1,5 дка. Едва при липсата на налични оферти с подобни параметри,     Освен голям двор купувачите, готови да дадат около и над милион евро искат имотът да е с удобен достъп и по улицата, която води към него, след като падне снегът през зимата, колите да могат да се разминават безпроблемно. Другото изискване на хората с пари е къщите да бъдат оборудвани със смарт технологии. Невинаги обаче пазарът отговаря на търсенето, което е стимулирано от ниските лихви по депозитите в банките. Повишеният интерес към имотите от сегмента често води до надценяването им и пускането на нереално високи оферти. За това и немалка част от обявите стоят по сайтовете с години, преди да бъдат свалени от собствениците и след време да бъдат пуснати с по-ниска цена. В София къщите за милионери в евро обикновено се предлагат в кварталите (бивши села) в северните поли на Витоша. Над половината от обявите за имоти от най-високия сегмент са там.     сочат данни на imot.bg. Почти толкова са и в района на Бояна, където максималната оферта от 3,6 млн. евро е за къща от 1000 кв. м РЗП с двор от 2 дка. В Симеоново предложенията в сегмента са десетина, като най-високото е за 1,6 млн. евро. В съседния квартал Бистрица няма милионна обява. В Банкя пък е само една - от 1,28 млн. евро и е за къща във вилната зона на Иваняне. Проблем при предлагането на скъпи къщи е местоположението в зони без добра околна инфраструктура и за това те не могат да бъдат наречени луксозни. За това богатите хора, с повече свободно време, често предпочитат да си купят голям парцел и върху него да си поръчат построяване на къщата по свой вкус. За разлика от сегмента на скъпите къщи, където има дефицит на оферти, отговарящи на платежоспособното търсене, при останалите купувачите са на изчезване. За повечето хора цените на къщите са непосилни,     Освен това нерядко се предлагат за продажба имоти, строени по времето на соца, които много рядко се харесват на кандидат-купувачите. При част от тях са правени опити за модернизация, но в повечето случаи те са безуспешни. Един от най-хитрите начини кандидат-купувачът да види всички минуси на имота е да го огледа през зимата,     като това особено важи за еднофамилната къща, смятат столични брокери. На оглед на къща в периферните квартали на столицата е най-добре да се ходи след като падне хубав сняг. В този случай най-лесно ще разберем, дали мястото, където се намира избраният от нас имот е лесно достъпно през всички сезони на годината. Освен това ще видим дали в съседните къщи не използват за гориво в печката стари автомобилни гуми или други боклуци.", "date": "2019.10.28", "title": "Обяви за лукс къщи висят в сайтовете с години"}
{"url": "https://www.monitor.bg:443/bg/a/view/kmetskijat-vot-na-popravitelen-sled-sedmica-179143", "text": "Кметският вот отива на поправителен. Битката за почти 75% от областните градове ще се решава на балотаж. Това сочат предварителните резултати от проведения първи тур на местните избори. На тях само пет от големите населени места успяха да излъчат градоначалници от раз – Бургас, Велико Търново, Стара Загора, Кърджали и Монтана преизбраха за пореден мандат кметовете си Димитър Николов, Даниел Панов, Живко Тодоров, Хасан Азис и Златко Живков. Четирима от тях бяха издигнати от ГЕРБ в коалиция със сините. В Кърджали пък екзит половете дават на дългогодишния кмет от ДПС Хасан Азис 51% подкрепа. В същото време настоящият градоначалник на Варна Иван Портних е получил 49,1% от вота на жителите на града, отишли до урните и е възможно при окончателното преброяване да се окаже победител още на първия тур, а градът да има избран кмет от раз. Същото е положението в Хасково. Останалите 20 областни градове, в това число и София, обаче със сигурност отиват на балотаж. За справка, на местните избори през 2015 г. в 11 от 27-те големи населени места бяха избрани кметове още на първия тур, като 10 от тях си избраха управници от ГЕРБ. В момента управляващата партия, която се яви на тези избори в национална коалиция със СДС, взема от раз само четири от областните градове, като според предварителните данни води в 14 от останалите. която към 17.30 часа бе едва 42,8% - с около процент по-ниска от същия час към 2015 г. До редакционното приключване на броя все още не беше ясно дали до края на изборния ден е успяла да премине 50%. Три огромни изненади поднесе първият тур на местния вот, като едната безспорно е в София. Настоящият кмет Йорданка Фандъкова води с близо 10% пред бившия омбудсман, подкрепен от БСП - Мая Манолова, но въпреки това съревнованието между двете ще се решава идната неделя. Според екзит половете Фандъкова е получила 34-35% срещу около 25% за Манолова. Избирателите в столицата обаче „Демократична България“, събрала в едно партиите на задкулисието „Да, България“, ДСБ и „Зелените“ - Борислав Игнатов. Подкрепата за него се колебае между трето и четвърто място на вота, като е възможно да загуби дори в състезанието с кандидата на „Спаси София“ Борис Бонев. Двамата получават според социолозите между 13 и 14% от гласовете на хората, отишли до урните. Игнатов не е бил припознат дори от хората, подкрепили „Демократична България“, като получава с 3% по-малко от гласовете, събрани от листата за общински съветници на коалицията. Номинираният от ВМРО кандидат за кмет Ангел Джамбазки е получил около 4%, а друг от кандидатите за градоначалник – лидерът на „Атака“ Волен Сидеров, е бил подкрепен от едва 1,6% от упражнилите правото си на глас столичани. Предварителните разчети от вота за общински съветници показват, че ГЕРБ ще има отново мнозинство в местния парламент на столицата с 32,2% от вота. Втори според екзит половете са „Демократична България“ с около 17%, а червените са едва трети – с около 16%, което е двойно по-малко от ГЕРБ и с близо 9% по-малко от гласовете, получени от подкрепения от тях кандидат Мая Манолова. Друга от изненадите беше поднесена от Пловдив, където макар по време на кампанията да бе сочен от социолозите за сигурен участник в бъдещ балотаж. Така на втори тур отиват настоящият областен управител и кандидат за кмет Здравко Димитров, издигнат от ГЕРБ-СДС, и номинираната от Съюз за Пловдив Дани Каназирева. От Русе пък дойде третата огромна изненада. Битката за кметския пост в крайдунавския град ще се решава също на балотаж идната неделя, но в нея поведе номинираният от БСП настоящ соцдепутат Пенчо Милков. Кандидатът на ГЕРБ Диана Иванова остана втора.", "date": "2019.10.28", "title": "Кметският вот на поправителен след седмица (ОБЗОР+ГРАФИКА С РЕЗУЛТАТИТЕ)"}
{"url": "https://www.monitor.bg:443/bg/a/view/arjentina-izbra-prezident-pri-80-izbiratelna-aktivnost-179154", "text": "Лявоцентристкият кандидат Алберто Фернандес постигна убедителна победа на президентските избори в Аржентина, съобщи ДПА. 60-годишният Фернандес спечели 48 процента от гласовете, а неговият консервативен съперник и връстник Макри получи 40 на сто. Това показват данни от почти пълното преброяване на подадените бюлетини. Резултатът позволява на Фернандес да спечели още на първи тур, без да е необходим балотаж. За да бъде избран още на първи тур на президентските избори в Аржентина, кандидатът се нуждае от 45 процента от гласовете или от 40 процента, ако има 10-процентна преднина пред втория. Фернандес обеща да въведе \"нов ред\" и да изгради страна \"с повече равенство и солидарност\". Неговата кандидатка за вицепрезидент Кристина Фернандес де Киршнер заяви, че той е изправен пред много трудната задача да спаси страната, \"разрушена\", по думите й, от \"неолибералните\" политики на Макри. Макри призна поражение и поздрави своя наследник на поста. Той обеща, че опозицията ще действа по \"разумен, конструктивен и отговорен\" начин. \"Ще продължим да работим заедно за всички аржентинци\", каза държавният глава и добави, че е поканил Фернандес на закуска днес. Когато дойде на власт през 2015 г., той бе приветстван от поддръжниците на икономическия либерализъм, опониращи на протекционистичните политики на Кристина Фернандес де Киршнер, управлявала Аржентина от 2007 до 2015 г., и на съпруга й и неин предшественик Нестор Киршнер. Макри опита да съкрати бюджетния дефицит, но обезценяването на песото го принуди да иска голям спасителен пакет на стойност 57 милиарда долара от Международния валутен фонд. Тази сделка е все по-ненавиждана от аржентинците, както и мерките за строги икономии, които бяха наложени на средната класа заради нея. По време на неговия мандат икономиката бе в рецесия, годишната инфлация бе над 50 процента, а стандартът на живот на милиони хора падна под линията на бедността. Фернандес де Киршнер първоначално имаше амбиции да се кандидатира за поста, но тъй като поражда доста разделения сред обществото, реши да обедини сили с бившия началник на канцеларията й Алберто Фернандес, отбеляза ДПА. Двамата Фернандес, които нямат роднинска връзка, се представят като политически наследници на покойния популист Хуан Перон, управлявал страната през 40-те, 50-те и 70-те.  Фернандес обеща да води пропазарни политики в опит да успокои страховете, че ще установи в Аржентина социалистически режим, подобен на този във Венецуела. Избирателната активност бе 80 процента. Аржентинците освен това избираха вчера над половината от членовете на Камарата на депутатите, една трета от сенаторите, губернатори на три провинции и кмет на Буенос Айрес.", "date": "2019.10.28", "title": "Аржентина избра президент при 80% избирателна активност"}
{"url": "https://www.monitor.bg:443/bg/a/view/sting-skysa-2-suhojilija-no-turneto-mu-prodyljava-179125", "text": "„Скъсах две сухожилия по време на концерт миналата седмица. Вече ме оперираха“. Това написа Стинг в Инстаграм, където качи своя снимка, а по-късно и видео с поддържаща превръзка на лявата ръка. На скорошния си концерт във Франция – в град Бордо, певецът е обяснил на публиката, че е претърпял инцидент с рамото и в съответната вечер няма да може да свири на китара, но ще пее, защото „шоуто трябва да продължи“. Във видеото бившият фронтмен на „Полис“ уведомява феновете си: „Турнето във Франция продължава, после сме в Милано, в Германия, в Полша, е после в Америка. Най-доброто лечение е да продължиш напред, така че благодаря на всички за вашата подкрепа“. Днес, понеделник, Стинг ще пее в Гренобъл, във вторник – в Милано, в четвъртък, на 31 октомври – в Берлин, а в събота, 2 ноември – в Краков. От 8 ноември шоуто на изпълнителя на „Англичанин в Ню Йорк“ прелита отвъд Океана.", "date": "2019.10.28", "title": "Стинг скъса 2 сухожилия, но турнето му продължава"}
{"url": "https://www.monitor.bg:443/bg/a/view/anglichanite-v-tyrnovsko-izbraha-krychmata-pred-urnite-179132", "text": "Преобладаващата част от англичаните в търновско не гласуваха на местните избори в неделя, тъй като не отговарят на условията, нямат българско гражданство и документи. Според селските кметове повечето от чужденците изобщо не се интересували от това, че ще се провеждат избори и не изявили желание да подадат заявления за регистрация в списъците. Проверка в някои от селата с най-много англичани в региона показа, че от около стотина човека, едва 5-6 имат право да глас. От тях обаче нито един не отиде до урните в изборния ден. Повечето британци бяха предпочели в слънчевото време да се запилеят към града или на разходка сред природата, а онези, които се бяха усамотили на сянка в кръчмите признаха, че не знаят за какво се гласува. Другите, които твърдяха, че знаят, май също не бяха съвсем наясно. „Знам, of course, избори, за... тоя, Бойко, all right? Аз също обича Бойко и гласува за него. Но не сега, all right? Сега няма такова... еее... документ. Гласува после, yes”, обясни политическата си незаинтересованост мъж в село Миндя. На въпроса останалите негови сънародници в селото ще гласуват ли, той разпери ръце: „Не знам, те отишли на мол в Търново. После има парти там и след това, като върне се, може гласува. Ама кога стане, не знам. После, утре. Може.”. Подобно е положението и с друго от селата с британски заселници, Хотница. Там от живеещите над 20 островитяни, едва четирима имаха право да гласуват. Но до ранния следобед не го бяха използвали. Нямаше ги и по домовете им. „Сигурно са се запиляли в града. Те вска събота инеделя ходят там. Имат някакви техни си сбирки на общността и се връщат чак към полунощ. Така че хич не ги чакайте”, обясни един от съседите им. Голяма английска общност има и в лясковското село Драгижево. Но и там до след обяд нито един британец не бе пристъпил прага на избирателната секция. Съселяните им ги издадоха, че вероятно се намират на намиращия се извън селото къмпинг за каравани. Единствената англичанка, която се мярна на улицата в центъра на селото, щом разбра, че насреща и стои журналист, побърза да се отдалечи с думите: „Сори, сори, аз не знам нищо. Тук има полиция, избори, но аз не знам кого избират.”. Най-голяма е английската колония в Ново село. Там живеят 60 поданици на кралица Елизабет. Една от избралите да гласуват тук е ирландката Елинор Адамсън, която от четири години ръководи общинския Център за работа с деца в Ново село. Тя и съпругът и Пол са вече от 11 години в България. В родината си Елинор е работила с проблемни деца. У нас за разлика от повечето си сънародници, които предпочитат да се отдават на шопинг и на мързел, тя е избрала да бъде социално активна и да работи с българчетата от селото. Елинор признава, че иска да гласува, защото се чувства част от българската общност и иска с гласа си също да допринесе за добрия живот през следващите години в региона. „Аз не разбирам много от политика. Но виждам проблемите, които са много: с работата, с парите, които хората получават”, обясни Елинор. Не избяга от политическите въпроси Джонатан Тейлър. Мъжът живее повече от 10 години в севлиевското село Крушево и за разлика от повечето свои сънародници има активна гражданска позиция и се интересува от това, което става в новата му родина. Не гласува, защото нямал българско гражданство и не отговарял на условията, но имал определени политически пристрастия. „Вие, българите, трябва да гласувате, защото това е вашата държава. Аз не съм българин и мога и да не гласувам. Но вие трябва да гласувате, защото от вас зависи кой ще управлява и как ще изглежда държавата ви през следващите години. България е много хубава страна и българите са най-топлите и гостоприемни хора. Трябва да си изберете и добри хора, които да знаят как да ви управляват мъдро. И да не ви интересува, че някои от Европа може и да не ви обичат. Важното е държава ви да върви напред”, обясни уелсецът. От ОИК – В. Търново информираха, че в общината заявления да гласуват са подали 25 чужденци. Най-голям е броят на заселниците от Албиона: англичани, шотландци, уелсци, ирландци. Освен тях има още: белгийци, датчани, руснаци, гърци и сърби.", "date": "2019.10.28", "title": "Англичаните в търновско избраха кръчмата пред урните"}
{"url": "https://www.monitor.bg:443/bg/a/view/vtori-den-prodyljava-gaseneto-na-pojara-v-rila-179146", "text": "Втори ден гори пожарът, който пламна в Рила край хижа \"Чакалица\". Гасенето започва от местността „Предел“. 160 пожарникари, горски работници и доброволци с лопати се включиха в борбата с пламъците. „Тази нощ над 160 пожарникари, горски работници и доброволци с лопати се включиха в гасенето на пожара, пламнал вчера малко преди обед в Рила планина. Огънят се вихри на близо 500 дка, предимно храсти и смрика. Засегната засега е малко борова гора, разказа днес сутринта пред “Монитор“ инж. Дамян Дамянов, директор на Югозападното държавно предприятие в Благоевград. Около 11:00 часа очакваме да се включи отново военният хеликоптер, който вчера потуши огъня, макар и временно. За съжаление през нощта пламъците отново пламнАха, мястото е недостъпно за пожарни коли, затова се гаси на ръка“, допълни инж. Дамянов. Вчера огънят пламна около хижа „Македония“ над Благоевград и вятърът го насочи на югозапад в посока симитлийското село Долно Осеново. Все още не се знае кой и как е причинил пожара, но вероЯтно става дума за човешка грешка, коментираха полицаи, които от вчера следобед също са на мястото.", "date": "2019.10.28", "title": "Втори ден продължава гасенето на пожара в Рила (ОБНОВЕНА)"}
{"url": "https://www.monitor.bg:443/bg/a/view/prof-silvija-ilieva-virtualen-grad-shte-pokazva-neobhodimostta-ot-novi-sgradi-i-ulici-179112", "text": "Ще предложим персонализирани лечения спрямо активността и храненето на пациента, каза в интервю за \"Монитор\" ръководителят на проекта „Големи данни за интелигентно общество“.  Целта е да създадем център за върхови научни постижения в областта на големите данни и изкуствения интелект в България в сътрудничество с Chalmers University of Technology и Chalmers Industry Technique, Швеция. Искаме да привлечем, създадем и развием ново поколение учени с капацитет да развиват фундаментални и приложни изследвания в тази област в полза на обществото. Тези учени ще работят в нова, енергийноефективна и екологична сграда и ще разработват иновации в три модерни технологични лаборатории – за моделиране на процесите в градска среда (City Living Lab), за интердисциплинарно сътрудничество с индустрията (Digital Twin Lab) и за виртуална реалност и визуализация на големи данни (Open Visualization Lab). Първата стъпква в това начинание беше създаването и институционализирането на изследователски институт GATE – един от първите в СУ „Св. Климент Охридски“. В по-дългосрочен план амбицията ни е GATE да стане регионален дигитален хъб за отворена наука и иновации. City lab ще бъде разположена в един от районите в София, като в градската среда ще бъдат инсталирани много различни сензори и устройства за наблюдение. Те ще позволят събирането на данни в реално време, благодарение на които ще можем да моделираме, прогнозираме и подобряваме протичащите в града процеси. Digital twin лабораторията (в превод „Цифров двойник“) пък ще има уникална среда с авангардни технологии за симулация и демонстрация на прилагането на големите данни в индустрията, ще е оборудвана с механизирани ръце, сензори и технологии за виртуална и добавена реалност. Анализът на данни и създаването на 3D модели ще помогнат за цялостно оптимизиране на процесите на производството и ще повишат ефективността и качеството на създаваните продукти. Тези модели ще бъдат представени в лабораторията за визуализация (Open Visualization Lab), която ще осигури тяхното оживяване с технологиите за виртуална и добавена реалност.  В GATE разчитаме много на идеите и на енергията на младите хора и институтът има за цел да включи много студенти в изследователските проекти, които ще се реализират. Лабораториите са за студентите, които могат да се обучават в новите технологии, да придобиват практически опит за използване на големите данни и изкуствения интелект и да експериментират чрез модерното оборудване. Лабораториите няма да се ползват само от възпитаниците на Софийския университет. Ще има дни на отворените врати за студенти от други вузове и за ученици, за да можем да ги запалим в тази област. Ще се стремим да популяризираме широко дейността на тези лаборатории, за да постигнем наистина отворени иновации.  Учените ще могат да работят по мултидисциплинарни проекти в международни колективи в уникална среда. Подборът ще бъде сериозен, но те ще имат възможност за пълно отдаване на научната си дейност, както и да обменят опит и знания с водещи изследователи в областта на големите данни и изкуствения интелект и ще могат да постигнат научни резултати, които да са разпознаваеми на европейско и световно ниво. - За да постигне устойчивост във времето, институтът ще се разраства поетапно, като постепенно ще набира и учени, за да се стигне до този брой изследователи. Имаме ясен план по години за развитието на института. Целта е да привлечем учени от цял свят и да постигнем мултикултурна среда. Надяваме се с благоприятната среда, която предлагаме, повече българи, които са в чужбина и са натрупали научен опит, да се върнат и да се включат в дейностите на института. В тази област ще използваме „цифрови двойници на града“. Реалните процеси, които се случват в него, и обектите, които го изграждат, ще бъдат цифрово моделирани, за да се създаде т.нар. виртуален град. Виртуалният град е цифров отпечатък на реалния, в който може да се експериментира с различни решения или промени, преди те да бъдат практически предприети. Така ще се оцени ефектът от изпълнението им в реална градска среда и ще се намали вероятността за грешки. С цифровия двойник може да се прецени дали на дадено място е подходящо да бъде построена сграда, каква да бъде нейната височина, какъв ще е ефектът от нея върху околната среда и върху заобикалящите я други сгради, налична ли е съпътстваща инфраструктура от болници, детски градини, училища, магазини, транспорт и др., които да осигурят комфорт на гражданите. На базата на събраните данни в цифровия модел на града може да се прецени и къде е необходимо да бъдат прокарани нови улици и какъв ще е ефектът по отношение натоварването на трафика. Вече няма да се работи на принципа „проба-грешка” , като например ремонт на улица без знание за водопроводната и електрическата мрежа, което понякога води до непредвидени инциденти. Така градовете ще бъдат подпомогнати в навременното и информирано взимане на решения. Установихме, че в болниците в България има данни, които са затворени и разпръснати. С екипа по проекта ще работим за по-пълноценното им интегриране и използване, за да ги обработим и да направим анализи. Така ще успеем да подобрим превенцията и ранното диагностициране на някои заболявания. Във фокуса ни са животозастрашаващите заболявания. Ще се работи за прецизна диагностиката на болести, за които болниците разполагат с данни. Ние ще ги анализираме в контекста на друга информация за начина на живот на човека – например двигателна активност, начин на хранене. Така ще можем да подпомогнем по-ранното диагностициране на тези заболявания и да предложим мерки за лечение в т.нар. семантизирана медицина, която е свързана с фармацевтичната индустрия и персонализираните услуги за отделните пациенти. Ще търсим общи закономерности и отделно какво е необходимо на всеки конкретен пациент, за да се справи с болестта. Идеята ни е да бъдем един хъб, в който лекарите да съдействат, а ние да имаме достъп до различни данни, с които да работим и да дадем на хората нови начини на лечение. Посоката е да интегрираме отворените данни, които правителството предоставя, да установим как те могат да се използват и да се свържат с други налични данни в администрацията. Например в сферата на образованието ще може да се планира необходимостта от обучение в професионални гимназии - в какви направления, какви професии се търсят на база на актуалните в момента потребности, а не да се ползва информация отпреди 2 - 3 години. Това важи и за другите министерства. Наша задача е да откриваме скрити закономерности, които ще подпомогнат взимането на решение и дългосрочното планиране. Целта ни е да оптимизираме работата на компаниите, така че да постигнат по-високо качество на продуктите и услугите. Ще използваме различни данни за производството на компаниите и как то може да бъде свързано с различи услуги. От данните, които ни предоставят, ще идентифицираме потребителските предпочитания за услугите и продуктите. Така ще можем да ги персонализираме за всеки клиент. Целта е научните изследвания да следват предизвикателствата на индустрия 4.0., което предполага дигитализация на производството. С нашата работа ще подпомогнем модернизирането на фирмите, ще ги стимулираме да събират такива данни, с които да могат навременно да вземат решения за своето развитие. Ще подготвяме и кадри, които да знаят как могат да извлекат знание от данните, как да ги използват, как да създават и използват модели от данни, как да ги прилагат. -Проф. Силвия Илиева завършва Софийската математическа гимназия -Магистър по „Електроника“ от Техническия университет – София, и доктор по „Информатика - компютърни системи и технологии“ -Работи в Института по информационни и комуникационни технологии към Българската академия на науките от 1989 г. -Била е ръководител на катедра „Софтуерни технологии“ в СУ „Св. Климент Охридски“ -Ръководител на Европейския проект GATE и директор на Института GATE в Софийския университет „Св. Климент Охридски“", "date": "2019.10.28", "title": "Проф. Силвия Илиева: „Виртуален град“ ще показва необходимостта от нови сгради и улици "}
{"url": "https://www.monitor.bg:443/bg/a/view/slynchevo-sys-sutreshni-mygli-po-moreto-179147", "text": "През нощта над по-голямата част от страната бе ясно. Сутрешни мъгли има по Черноморието и по поречието на Дунав, съобщават от НИМХ за \"Фокус\".  До обяд мъглите ще се разсеят и видимостта ще се подобри. Ще бъде почти тихо, в Дунавската равнина със слаб северозападен вятър. Днес ще е предимно слънчево, в източната половина от страната - с разкъсана висока облачност. Минималните температури ще са от 1° до 6°, максималните - между 19° и 24°, по-ниски в районите с по-трайна мъгла. По Черноморието ще преобладава слънчево време, преди обяд на места с намалена видимост. Ще духа слаб предимно източен вятър. Максимални температури 17-20°. Температурата на морската вода е 19-20°. Вълнението на морето ще е 1-2 бала. Над планините ще е слънчево. Ще духа до умерен вятър от север-северозапад. Максималната температура на височина 1200 метра ще е около 18°, на 2000 метра – около 11°. Във вторник все още промяна на времето не се очаква. Ще остане топло за сезона, в повечето райони - и слънчево, само на отделни места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла.", "date": "2019.10.28", "title": "Слънчево със сутрешни мъгли по морето"}
{"url": "https://www.monitor.bg:443/bg/a/view/balotajyt-v-plovdiv-mejdu-zdravko-dimitrov-i-slavcho-atanasov-179148", "text": "Балотажът в Пловдив ще е между Здравко Димитров от ГЕРБ и Славчо Атанасов от коалиция НФСБ-ВМРО. Това сочат резултатите при 44,48 % обработени протоколи. Димитров печели 34,81% при това междинно преброяване срещу 16,40% за Славчо Атанасов. Дани Каназирева от \"Съюз за Пловдив\", сочена от екзит пола на няколко социологически агенции като втора в резултата, остава трета с 11,54%. Следва я Николай Радев от \"БСП за България\" с 10,50%. ", "date": "2019.10.28", "title": "Балотажът в Пловдив между Здравко Димитров и Славчо Атанасов"}
{"url": "https://www.monitor.bg:443/bg/a/view/bistra-v-trenovete-s-net-i-vending-avtomati-179113", "text": "Дългоочакваната обществена поръчка за нови вагони в родната железница вече е факт. БДЖ обяви търг за производство и доставка на 40 вагона за 76,7 млн. лв. без ДДС, които следва да се осигурят до 2023 г. ЖП-то поръчва 22 второкласни, 10 първокласни и 8 вагон-бистра. Без купета ще бъдат новите вагони. От БДЖ предпочитат салонен тип разположение на местата с ергономични седалки. Удобствата за пътниците ще бъдат безжичен интернет и контакти, маси и LED осветление. Освен това е предвидена климатична система. Осем от второкласните вагони ще бъдат пригодени за лица с увреждания и намалена подвижност. За тяхно улеснение За да се опитат да се справят по-лесно с вандалите, от железниците са заложили бъдещите композиции да бъдат боядисани с покритие, позволяващо лесно почистване на графити. Вратите на новите вагони ще бъдат автоматични, като ще могат да се контролират от кабината на локомотива. За разлика от вагоните, в бистрàта ще има салонна и купейна част. В тях е предвидено освен ток и интернет за пътниците, така и телевизор минимум 29 инча, както и вендинг автомати за чай и кафе. Местата с консумация ще са оборудвани с кухненски боксове и хладилни витрини. По две вакуумни тоалетни ще има в бъдещите нови вагони. Всяка от тях трябва да е с умивалник течен сапун и поставки за тоалетна хартия и кърпи. За „ентъртеймънт“ на возещите се ще има инсталирани дисплеи, на които ще се излъчват реклами, информация в реално време, времето, скорост на движение и удобни връзки с други влакове. Електронни ще бъдат и таблата, указващи номера на влака, изписани на български и английски език. В обществената поръчка е включена и доставката на два стенда за контрол и изпитване на спирачните системи на вагоните, техническо обслужване на всички 40 вагона за целия гаранционен срок, както и обучение на 14 души персонал по поддръжката им. Планът за закупуване на германски употребявани вагони все още е актуален. Един такъв употребяван вагон втора класа без климатик от Deutsche Bahn струва 30 хил. евро. Ако се купят употребявани вагони с първа и втора класа от германския оператор, те ще струват 35 хил. евро. Ако пък българските железници искат в тях да има и климатик, тогава цената скача до 55 хил. евро. Германските вагони са близо 30-годишни, но през 2005 г. им е направен капитален ремонт и са далеч по-добри от тези, с които нашата железница разполага сега. Това няма да е първата сделка между БДЖ и германските железници, през 2006 г. дружеството купи 110 немски вагона втора ръка.", "date": "2019.10.28", "title": "Бистрà в треновете с нет и вендинг автомати"}
{"url": "https://www.monitor.bg:443/bg/a/view/otvarjat-krystovishteto-na-car-boris-i-jitnica-179150", "text": "Кръстовището на бул. \"Цар Борис ІІІ\" и ул. \"Житница\" в София ще бъде отворено днес. Възстановяват се маршрутите на автобусни линии № 73, 83 и 102 по ул. \"Житница\" и бул. \"Гоце Делчев\", каквито бяха до 22 март 2016 г. Възстановяват се и спирките в района на кръстовището, които обслужват автобусни линии № 63 и 260 и трамвайни линии № 4 и 5. Заради изграждането на кръстовището на две нива се въвеждат промени в посоката на движение на улици в карето между бул. \"Цар Борис ІІІ\" - бул. \"Гоце Делчев\" - ул. \"Дойран\" и ул. \"Пирински проход\". Движението по ул. \"Княгиня Клементина\" в отсечката от ул. \"Дебър\" до бул. \"Гоце Делчев\" става еднопосочно в посока към бул. \"Г. Делчев\", където ще има разрешен десен завой. Обръща се движението по ул. \"Хубча\" в посока от бул. \"Гоце Делчев\" към ул. \"Дечко Йорданов\". Разрешава се ляв завой от бул. \"Гоце Делчев\" по ул. \"Хубча\". Обръща се еднопосочното движение и по улиците \"Дебър\" и \"Дечко Йорданов\" /виж картата/. По ул. \"Дебър\" ще може да се влиза от ул. \"Дойран\", а по ул. \"Дечко Йорданов\" - от бул. \"Цар Борис III\".", "date": "2019.10.28", "title": "Отварят кръстовището на \"Цар Борис ІІІ\" и \"Житница\""}
{"url": "https://www.monitor.bg:443/bg/a/view/v-uchilishtata-s-izborni-sekcii-ne-se-uchi-decata-poseshtavat-muzei-179149", "text": "В училищата с изборни секции не се учи, но денят е присъствен за децата. Учениците ще могат да посетят безплатно или срещу минимални такси националните и регионалните музеи в страната при организирани посещения. А в школата, където няма разположени изборни секции, ще се провежда нормален учебен процес. ", "date": "2019.10.28", "title": "В училищата с изборни секции не се учи, децата посещават музеи"}
