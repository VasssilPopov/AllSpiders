{"url": "http://www.monitor.bg/a/view/80083-%D0%A1%D0%BB%D0%B5%D0%B4-5-%D1%87%D0%B0%D1%81%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%9A%D0%A1%D0%9D%D0%A1-%D1%80%D0%B5%D1%88%D0%B8-%D0%97%D0%B0%D0%BB%D0%B0%D0%B3%D0%B0%D0%BC%D0%B5-%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%B0%D1%80%D0%BC%D0%B8%D1%8F%D1%82%D0%B0/", "text": "\n                    \nДо октомври правителството трябва да актуализира средносрочната бюджетна прогноза за 2019-2021 година и да повиши парите за отбрана. Това стана ясно след 5-часово заседание на Консултативния съвет за национална сигурност (КСНС) при президента. Оказа се, че има разминаване между тази прогноза, която е приета от кабинета преди дни и националния план, според който парите за армията трябва да достигнат 2 % от БВП до 2024 година.\n\n„Ако това не стане, продължаваме да се излагаме на риск и без това тревожната тенденция за отлив от въоръжените сили, невъзможност за модернизацията на техниката. Българското правителство се съгласи да я разгледа“, обобщи решенията на участниците в заседанието президентът Румен Радев.\n\nДо юни месец пък се очаквало ускоряване на процесите за модернизация на армията. Дотогава трябва да се внесат и съгласуват с МС всички проекти за модернизация на въоръжените ни сили. До септември 2018 година трябвало да се осъвремени и законът за вероизповеданията, за да не се допуска радикализация на религиозна основа.\n\nОсвен това до септември щели да бъдат преразгледани плановете на МО относно проблема с недостига на кадри в армията и да се разработи план за възстановяване на наличната техника и въоръжение. „Българската армия изпълнява част от задачите си по посочената мисия в ограничен обем, основно поради недокомплект на личен състав и остаряла бойна техника“, каза Радев. Той обясни, че забавянето на проектите за модернизация лишава въоръжените сили от способности и ще доведе до влагане на средства в морално остаряла техника, която не е по стандартите на НАТО.\n\nНа свой ред военният министър Красимир Каракачанов обяви, че се очакват над 130 млн. лв. отгоре за отбрана до 2019 година и че продължаваме да следваме плана за достигане на 2% от БВП. Ако вземем дори само изтребителите, те имат живот до 2030 година и ако предположим, че следващите до четири години ще имаме нови самолети, това не значи че веднага ще свалим МИГ-овете от въоръжение. Проектите са подписани, има 2 седмици на междуведомствено съгласуване и тогава влизат в МС, каза министърът.\n\n\n \n                    ", "date": "2018.04.19", "title": "След 5 часа заседание КСНС реши: Залагаме в бюджета повече  пари за армията"}
{"url": "http://www.monitor.bg/a/view/42317-72-%D0%BE%D1%82-%D1%87%D1%83%D0%B6%D0%B4%D0%B8%D1%82%D0%B5-%D0%BB%D0%B5%D1%82%D0%BE%D0%B2%D0%BD%D0%B8%D1%86%D0%B8-%D1%81%D0%BF%D1%8F%D1%82-%D0%B2-4-%D0%B8-5%D0%B7%D0%B2%D0%B5%D0%B7%D0%B4%D0%BD%D0%B8-%D1%85%D0%BE%D1%82%D0%B5%D0%BB%D0%B8/", "text": "\n                    Три четвърти или 72% от чуждестранните туристи, които идват у нас, предпочитат 4- или 5-звездни хотели. Това коментира министърът на туризма Николина Ангелкова по време на среща с президента и главен изпълнителен директор на групата на „Мариот“ Арне Соренсон. Срещата бе в рамките на форума на върха на Световния съвет за пътувания и туризъм (WTTC) в аржентинската столица Буенос Айрес.\n\nПо думите й България все повече налага имиджа си на страна, която предлага висококачествен туризъм. Поради тази причина неслучайно 4- и и особено 5- звездните хотели се запълват първи и в момента за лято 2018 г. висококатегорийните хотели са почти изцяло заети. Ангелкова изтъкна, че приоритет на министерството е насърчаването на вътрешния туризъм, като за тази цел се надграждат възможностите за балнео- и СПА туризъм.\n\nСтраната ни е на второ място в Европа по минерални извори, като у нас те са повече от 600, подчерта министър Ангелкова. Тя отбеляза, че Министерството на туризма продължава да работи активно за намаляване на административната тежест в сектора.\n\nЗа мен е много важно, че най-гoлямaтa xoтeлcĸa вepигa в cвeтa - „Маrrіоtt Іntеrnаtіоnаl“, ĸoято започва да строи oбeĸт y нac в Coфия, плaниpa дa paбoти и пo още пpoeĸти в страната, посочи министърът. А Соренсон заяви, че хотелските вериги „Мариот“ виждат голям потенциал в развитието си на територията на България.\n                    ", "date": "2018.04.19", "title": "72% от чуждите летовници спят в 4- и 5-звездни хотели"}
{"url": "http://www.monitor.bg/a/view/14632-%D0%9F%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%B7%D0%B0-10-%D0%B1%D0%BE%D0%BD%D0%B0-%D0%BD%D0%B0-%D1%82%D0%B0%D0%B5%D0%BD-%D1%82%D1%8A%D1%80%D0%B3-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BA%D0%BE%D0%BC%D0%B5%D1%82%D0%B0/", "text": "\n                    Последният кораб на подводни криле „Комета – 5“, която от години ръждясва на брега в парка на варненския квартал „Аспарухово“, намери своя нов собственик на таен търг. Кометата от 20 години е собственост на Областна администрация-Варна, която успя от втория си опит да я продаде. Сpored справка в Областна администрация – Варна, плавателният съд е зачислен там със стойност 1 946 лв. На първия търг през януари не се явиха кандидати, които да броят за нея 9 500 лв. и цената бе свалена с около 20 % на 7 920 лева с ДДС за второто наддаване. Според информацията от областна управа, четирима са били кандидатите, а новият собственик е заявил в офертата си, че е готов да плати за корабчето от Татово време 10 530 лв. Преди да бъде застопорена през 80-те години като атрактивно заведение на брега до канала „Море-езеро“ в „Аспарухово“, в миналото кометата е била на ОК на ДКМС-Варна, като е имала много по-добър живот на лодка за разходки. Едва по-късно е закотвена с повреден двигател на брега, където от години тъне в мизерия и ръждясва. Не работи повече от 6-7 години и оттогава се руши. До идеята за продажбата на корабчето се стигнало след множество сигнали на недоволни граждани, че то се използва за подслон на клошари и два пъти на борда му е възниквал пожар. След провалилия се първи търг, областния управител на Варна Стоян Пасев сподели, че въпреки незавидното състояние на последната варненска комета, се обмисля резервен вариант - ако не се продаде и втория път, да остане за поколенията, като бъде превърната в атракция. Вторият търг обаче бе успешен и легендарната „Комета – 5 намери новия си стопанин.\n                    ", "date": "2018.04.19", "title": "Продадоха за 10 бона на таен търг последната комета"}
{"url": "http://www.monitor.bg/a/view/324-%D0%A1%D0%BE%D1%86%D0%B8%D0%B0%D0%BB%D0%BD%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BE%D1%82%D1%80%D0%B8%D1%87%D0%B0-%D0%B4%D0%B0-%D0%B5-%D0%B1%D0%B8%D0%BB%D0%BE-%D0%BE%D1%81%D1%8A%D0%B4%D0%B5%D0%BD%D0%BE-%D0%BE%D1%82-%D0%BC%D0%B0%D0%B9%D0%BA%D0%B0%D1%82%D0%B0-%D1%80%D0%B0%D0%B7%D0%BF%D0%BB%D0%B0%D0%BA%D0%B0%D0%BB%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0/", "text": "\n                    \nСоциалното министерство излезе с официално изявление по случая с майката, която разплака премиера Бойко Борисов.\n\n\"Министерството на труда и социалната политика е предприело всички действия и мерки за осигуряване на законово регламентираните права на г-жа Красимира Обретенова и дъщеря й Пасионария. Отнасяме се с разбиране към трудностите, пред които е изправено семейството, и ще продължим да работим за подобряване на законодателството и за по-ефективното и справедливо изразходване на бюджетните средства за хората с увреждания\", категорични са от институцията. Те отричат информацията, че са били осъдени от Обретенова. Оттам изтъкват, че социалните служби в Добрич редовно са изплащали всички видове помощи и добавки, които се полагат на детето. Изплатени й били и целеви помощи - за 2 чифта ортопедични обувки, комбиниран стол за тоалет и баня, рингова инвалидна количка и ходилка, антидекубитален дюшек и антидекубитална възглавница.\n\nЕто пълния текст от Министерството на труда и социалната политика:\n\n1. Представената в репортажа информация, че Красимира Обретенова е „осъдила социалното министерство“, не отговаря на истината. През януари 2018 г. в Министерството на труда и социалната политика е препратена жалба от Красимира Костадинова Стоянова (Красимира Обретенова), адресирана до Районната прокуратура в Добрич, в която тя твърди, че е била жертва на измама от страна на регистриран доставчик на помощни средства и медицински изделия за хора с увреждания. Проверка на Агенцията за хората с увреждания (АХУ), която води публичен регистър на доставчиците, показа, че представената в жалбата информация не се потвърждава. Фирма „Бул-Сан Трейд – Галин Великов“ ЕООД, гр. Добрич, не е регистрирана в регистъра на АХУ нито като доставчик, нито като производител на адаптирани проходилки, техни прототипи и мостри. От приложените към жалбата копия на два изпълнителни листа е видно, че през 2011 г. съдът е осъдил Галин Великов да заплати на Красимира Обретенова сумите 740,40 лв. и 1040 лв.\n\n2. Дирекция „Социално подпомагане“ – Добрич е изплащала на г-жа Обретенова редовно и своевременно всички видове помощи и добавки, които се полагат на дъщеря й Пасионария по Закона за семейни помощи за деца, Закона за интеграция на хората с увреждания и Закона за социално подпомагане.\n\nПо Закона за семейни помощи за деца са изплащани следните помощи:\n\nДо 21 декември 2016 г. тя е получавала месечна помощ за отглеждане на дете до завършване на средно образование в размер на 100 лв. и добавка за отглеждане на дете с трайно увреждане до 18-годишна възраст и до завършване на средно образование в размер на 240 лв. От 1 януари 2017 г. и към настоящия момент й е изплащана месечна помощ за отглеждане на дете с трайно увреждане до 18-годишна възраст и до завършване на средно образование в размер на 930 лв.\n\nПо Закона за интеграция на хората с увреждания са платени следните целеви помощи: * За ортопедични обувки – 2 чифта, в размер на 380 лв. с екплоатационен срок до 20 декември 2018 г. * За комбиниран стол за тоалет и баня в размер на 331 лв. с експлоатационен срок до 23 октомври 2020 г. * За рингова инвалидна количка и ходилка в общ размер на 558 лв. с експлоатационен срок до 23 октомври 2020 г. * За антидекубитален дюшек и антидекубитална възглавница в размер на 437 лв. с експлоатационен срок до 23 октомври 2020 г.\n\nПо Закона за социално подпомагане са платени следните помощи:\n\nПрез май 2017 г. от Дирекция „Социално подпомагане“ – Сердика на г-жа Красимира Обретенова е отпусната еднократна социална помощ в максимален размер от 325 лв. за покриване на извънредно възникнали нужди на семейството й.\n\nС решение на Управителния съвет на Фонд „Социална закрила“ от 30 май 2017 г. на Красимира Обретенова е отпусната социална помощ в размер на 828 лв. за купуване на електрически аспиратор за дъщеря й.\n\nОт 2013 г. до момента г-жа Обретенова и дъщеря й Пасионария са ползвали социалните услуги „Асистент за независимо детство“ и „Асистент за независим и активен живот“ на Столична община. Г-жа Обретенова е назначена за личен асистент на дъщеря си. Пасионария ползва услугата по 159 часа месечно, при определена часова ставка от 3,50 лв. за личния асистент.\n\n\n \n                    ", "date": "2018.04.19", "title": "Социалното министерство отрича да е било осъдено от майката разплакала премиера"}
{"url": "http://www.monitor.bg/a/view/33672-%D0%92%D0%BA%D0%B0%D1%80%D0%B2%D0%B0%D1%82-%D0%BF%D1%80%D0%B5%D0%B4%D0%BC%D0%B5%D1%82-%D1%80%D0%B5%D0%BB%D0%B8%D0%B3%D0%B8%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Въвеждане на предмет по неконфесионално религиозно обучение, в който учениците от 1 до 12 клас ще се запознаят със световните религии. Това предвижда проект на министерството на образованието и науката. Основната цел на предмета е да даде познания на учениците в религиозната сфера и да развие у тях усет и уважение към религиозното, като по този начин спомогне за ценностната им ориентация и разбиране на различни религии. Неконфесионалното обучение е основано преди всичко на специфичния за религиите ценностен подход, без да се придържа към догматиката на едно единствено вероизповедание. По този начин учениците ще придобият познания за религиозните аспекти на националната и световната история и култура, толерантно отношение към верските и културните различия, ще могат да се ориентират във вярвания, идеите и ценностите на отделните религии. В учебното съдържание е заложено изучаване на „Благонравие“ от първи до 1 до 4 клас. Учениците от прогимназиалния етап ще се запознаят в 5-и клас с четирите основни световни религии – християнство, ислям, юдаизъм и будизъм, в 6-и с храмовата култура, с 7-и с различни свещени места и личности. Между 8-и и 12-и клас основното съдържание на предмета се формира от систематическо и историческо представяне на религиите като ядро в историята на идеите и културната история на човечеството. Освен изучаването на религиите в ценностен план в неконфесионално религиозно обучение, от МОН са внесли проект и за досегашните възможности за изучаване на християнството и ислям в догматичен план. Така учениците от 1 до 12 клас, които изберат да изучават този предмет, ще имат възможността да се запознаят със свещени текстове, символи, основни понятия за двете религии.\n                    ", "date": "2018.04.19", "title": "Вкарват предмет \"религии\" в училище"}
{"url": "http://www.monitor.bg/a/view/63961-%D0%9F%D0%BE%D0%B2%D0%B8%D1%81%D0%BE%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%82%D0%B5-%D1%85%D1%83%D0%BB%D0%B8%D0%B3%D0%B0%D0%BD%D0%B8/", "text": " Две министерства мислят законови промени, затягат мерките за сигурност на Националния стадион\n                    \nПо-високи санкции ще има за футболните хулигани, след като Министерството на младежта и спорта и МВР инициираха спешни мерки след инцидентите на последното вечно дерби между „Левски“ и ЦСКА-София и пострадалата от хвърлена бомбичка полицайка. По инициатива на спортния министър Красен Кралев вчера беше организирана среща, на която присъстваха още главният секретар на МВР главен комисар Младен Маринов, директорът на СДВР Ивайло Иванов и зам.-директорът на СДВР Антон Златанов. Днес предстои нова среща, но този път с участието и на Българския футболен съюз.\n\nСпортният министър и представителите на МВР са категорични, че затварянето на стадиони и лишаването от домакинства на футболни клубове не е решението на проблема с футболното хулиганство, което води до тежки инциденти. Първата крачка, която ще бъде предприета е, че\n\nМВР ще засили контрола по пропускателния режим\n\nна стадионите, за да не може на трибуните да влизат лица със съдебни забрани за посещение на спортни мероприятия и такива с опасни предмети. Спешно ще се постави и нова система за сигурност на Националния стадион „Васил Левски“, която да повиши безопасността по време на най-рисковите събития. От полицията искат\n\nда бъдат инсталирани още камери\n\nна и около съоръжението, включително и по входовете на стадиона.\n\nСледващата стъпка е организирането на работна група, в която ще се включат и представители на две парламентарни комисии – тази по въпросите на децата, младежта и спорта и тази по вътрешна сигурност и обществен ред. Целта на работната група ще бъде изработване на ефективни законодателни промени, които да доведат до засилване на личната отговорност. Ще бъдат изготвени\n\nпромени в Наредбата за лицензиране на стадионите\n\nи спортните съоръжения и в Закона за опазване на обществения ред при провеждането на спортни мероприятия. Това на практика означава, че ще бъдат завишени сериозно санкциите за провинения в закона за футболното хулиганство, които в момента масово са глоба от 200 до 500 лева и забрана за посещение на спортни мероприятия от 6 месеца до 2 години.\n\nОт националния полицейски синдикат също излязоха с декларация, в която настояха да се повиши безопасността на униформените при опазване на обществения ред.\n\n\n \n                    ", "date": "2018.04.19", "title": "По-високи санкции  за футболните хулигани"}
{"url": "http://www.monitor.bg/a/view/21230-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%A2%D1%80%D1%8F%D0%B1%D0%B2%D0%B0-%D0%B4%D0%B0-%D0%B7%D0%B0%D0%B4%D1%8A%D1%80%D0%B6%D0%B8%D0%BC-%D0%BC%D0%BB%D0%B0%D0%B4%D0%B8%D1%82%D0%B5-%D1%85%D0%BE%D1%80%D0%B0-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "Правим суперкомпютър заедно с още 15 страни, ЕК отпуска 1 млрд. евро\n                    \nПолитическият елит на Балканите трябва да направи всичко възможно да задържи младите хора в региона, променяйки тенденцията те да търсят реализация на Запад. Тази позиция изрази премиерът Бойко Борисов на Европейската младежка конференция в София.\n\nПо думите на министър-председателя бъдещето на Западните Балкани е в младите хора и тяхното развитие. Той подчерта взаимовръзката между два от основните приоритети на българското председателство на Съвета на ЕС - развитието на региона и бъдещето на Европа и младите. „Балканите са задният двор на Европа. Балканите са едно от най-красивите места в света. Изключително съм благодарен на ЕК, че започна преговорите с Македония и Албания. Но не могат да останат\n\nкато черни дупки\n\nБосна и Херцеговина и Косово. Трябва политическите елити там, а и ние да помогнем. Европейските колеги повярваха и на 16-17 май ще бъде тук срещата на върха на ЕС с лидерите на Западните Балкани. Те повярваха, убедиха се. Знаем, че Западните Балкани трябва да бъдат присъединени. Географски и исторически са в Европа. Колкото и да имат проблеми, трябва да вървят в тази посока. Защото младите, кадърните, квалифицираните хора на Балканите отиват в развитите европейски държави, остава по-застарялото население, което по-трудно се квалифицира, демографската криза ни смазва и оставаме зад Европа. Затова ние всячески трябва да помагаме, да поощряваме, да обучаваме, за да останат младите хора на Балканите“, подчерта премиерът. И изтъкна, че у нас има кметове, които са едва на по 30 години, а управляват областни градове. Борисов подчерта и значението на образованието за развитието на младите хора, като отбеляза, че за последната година с предприетите от правителството мерки в тази сфера над 20 000 деца, отпаднали от образователната система, са се върнали в класните стаи.\n\nВчера заедно с еврокомисаря ни Мария Габриел премиерът присъства в НДК и на конференция за дигиталното бъдеще на Европа, организирана от МОН и ЕК. Той изрази задоволството си от възможностите, които се разкриват пред Стария континент\n\nда се завърне на световната сцена\n\nна технологиите чрез влагането на средства за това. „Доста сме изостанали като континент от тази сфера. Неслучайно водещите икономически сили Китай, САЩ, Япония притежават тези суперкомпютри. Неслучайно и там започна да се говори за градски транспорт, авиотранспорт, жп транспорт без човешка намеса. В сферата на сигурността всеки ден се сблъскваме с кибератаки. Дори на сегашните системи не можем да осигурим надеждна защита. Доста безнадеждно на пръв поглед сме изостанали, но имаме огромен потенциал“, изрази оптимизъм Борисов. Той бе категоричен, че държавите, които притежават суперкомпютри и развиват дигиталните си технологии, рязко ще напреднат през следващите години и изрази надежда европейските страни да са сред тях.\n\nБългария и още 15 страни от ЕС правят предприятие за създаване на европейски суперкомпютър, обяви от своя страна Габриел, която отговаря в ЕК за цифровата икономика и цифровото общество. По думите й това ще е революция в медицината, сигурността и транспорта. Тя съобщи също, че през май ще предложи дигитална стратегия, включваща изкуствен интелект и киберсигурност.\n\n„Необходимо е средствата от 1 млрд. евро, които ЕК отпуска за подготовката на суперкомпютри, да се използват в тази изключително конкурентна среда“, посочи в допълнение премиерът. Той добави, че с този фонд и с мощните процесорни системи, начело с държави като Германия и Франция, европейските страни\n\nмогат да се обединят\n\nи по-бързо да развият своите дигитални общества. Борисов изрази своята увереност, че развитието на супертехнологиите ще помогне за по-бързата дигитализация у нас и на Балканите, ще е стъпка към осигуряване на защита от кибератаки, както и мощен стимул за развитие на научните изследвания в редица области.\n\n \n\nЗаради демографската криза\n\n\n\n\n\nПовече от едно дете да имат семействата заради задълбочаващата се демографска криза, призова премиерът Бойко Борисов.\n\n„Два проблема изключително ме притесняват. Не са решени в България. Това е агресията сред младите хора. Не мога да си го обясня. Дали от възпитанието в семейството, в училището, дали в обществото като цяло. Но агресията в училището е нещо, за което сами трябва да намерим изход от него. И най-важната тема, която определя бъдещето на Европа - демографската криза. Може да сме много развити технологично във всяко едно отношение, но живата сила, бъдещето е в нашите деца“, коментира Борисов на младежката конференция в София. И се обърна към присъстващите на нея с думите: „И вие като млади хора не трябва да се ограничавате само с едно дете. Аз бих дал пример с министъра на отбраната на Германия - жена, министър, 7 деца. Има и други, които могат да бъдат пример за нас.“ Според министър-председателя преодоляването на демографската криза изисква „детски градини и училища, но професионалното развитие не трябва да ни извади от основната функция да сме човеци“. „Не бъдещето, настоящето е ваше. Направете всичко възможно да бъде по-добро. Когато бях на вашите години, ние само изпълнявахме. Нямаше кой да ни пита. Да мислиш беше опасно“, спомни си премиерът.\n\n \n\n Министър-председателят пред германски всекидневник:\n\n\n\n\n\nБългария е ЕС, България е НАТО, като въпреки добрите връзки с Русия не може да има и грам съмнение за западната ориентация на страната ни. Това мнение изразява в интервю за германския ежедневник „Нойе Цюрхер Цайтунг“ премиерът Бойко Борисов. Думите му са в отговор на въпрос къде се позиционира България в конфликта между Запада и Русия. В отговор той подчертава традиционните културни, исторически и религиозни връзки на страната с Русия, но допълва: „Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\".\n\nОпитът, придобит в бойните изкуства и по-специално в каратето, е помогнал на Борисов в политиката, казва още той. \"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", споделя Борисов. На въпрос защо центрист като него управлява в съюз с отчасти дясноекстремистки сили пък, Борисов отговаря: \"Такава беше волята на народа. А ние в България казваме: Глас народен-глас Божи\". И уточнява, че естествените съюзници на ГЕРБ от десния спектър не са успели да влязат в НС, а останалите формации са били неприемливи. \"През последната година показахме, че с ОП се допълваме добре\", категоричен е Борисов, давайки за пример защитата на границата с Турция и овладяването на миграционната криза, както и повишаването на пенсиите и на разходите за образование.\n\n\n \n                    ", "date": "2018.04.19", "title": " Премиерът: Трябва да задържим  младите хора на Балканите"}
{"url": "http://www.monitor.bg/a/view/2126-%D0%9E%D0%BF%D0%B5%D1%80%D0%B8%D1%80%D0%B0%D1%85%D0%B0-%D1%82%D0%B5%D0%B6%D0%BA%D0%BE-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B0%D0%B9%D0%BA%D0%B0-%D0%BD%D0%B0-%D0%B4%D0%B5%D1%80%D0%B1%D0%B8%D1%82%D0%BE-%D0%9B%D0%B5%D0%B2%D1%81%D0%BA%D0%B8-%D0%A6%D0%A1%D0%9A%D0%90/", "text": "Има задържани, издирват се още лица, заяви главния секретар на МВР Младен Маринов\n                    \nПодобрява се състоянието на тежко пострадалата полицайка на дербито „Левски” - ЦСКА. Тя беше ранена от бомбичка по време на мача. Самоделното взривно устройство е избухнало до стъклена врата, като парчета от нея са ранили сериозно служителката на реда.\n\n„Днес съм много по-голям оптимист. Операцията протече много гладко за този тип тежки травми. Оперирахме снощи между полунощ и 2 часа през нощта. Възстановихме целостта на окото. Зашихме роговицата. Извадихме чуждо чуждо тяло от окото – стъкло с размери 4,5мм/2,5мм/2мм. Отстранихме и наранената леща, която беше почнала да помътнява, тоест имахме процес на травматична катаракта. Важното е, че в своята цялост задната капсула е запазена, така че на втори етап бихме могли да мислим за имплантиране на вътреочна леща. Приключихме операцията с частична предна витрактомия. Окото няма да бъде загубено, а точна оценка на зрението можем да дадем след 3 до 6 месеца. Предстоят допълнителни операции”, заяви за пред Нова тв Кючуков, началник на Очната клиника в ИСУЛ.\n\nТя ще остане под лекарско наблюдение няколко дни, а от полицията задържаха над 30 души в опит да установят кой точно от феновете е хвърлил бомбичката. \n\n\"Има задържани множество лица, прави се анализ на видеоматериалите, издирват се лица, които на видеоматериалите са с маски. Колегите продължават, има образувано досъдебно производство, което ще се разследва от Столичната дирекция на вътрешните работи“, посочи главният секретар на МВР Младен Маринов пред БНР.\nПо думите на главния секретар на МВР, нападението срещу полицаите е било предварително подготвено и целенасочено.\n\n                    ", "date": "2018.04.19", "title": "Оперираха тежко пострадалата полицайка на дербито „Левски” - ЦСКА"}
{"url": "http://www.monitor.bg/a/view/39036-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%B4%D0%B5%D1%80%D0%B5-%D0%BA%D0%BB%D0%B8%D0%B5%D0%BD%D1%82%D0%B8-%D1%81-46-%D0%BF%D0%BE%D1%81%D0%BA%D1%8A%D0%BF%D0%BE-%D0%BF%D0%B0%D1%80%D0%BD%D0%BE/", "text": "Габровската топлофикация пък иска 62% по-високи цени от 1 юли\n                    От „Овъргаз мрежи“, собственост на Сашо Дончев, са поискали от КЕВР абонатите, вързани за локалната отоплителна централа „Овча купел“ в София от 1 юли да плащат с 46% по-скъпо парно и битова гореща вода, научи „Монитор“. По този начин цената с ДДС на мегаватчас топлинна енергия може да се увеличи от 125,34 лв. на 183,07 лв. и това да е отново най-високата цена в сферата на битовото топлоснабдяване. Засега от най-скъпото парно се ползват само 5 жилищни блока и някои от еднофамилни къщи.\n\nС не по-малки апетити за скок на цената са в Габрово. Там на битовите абонати на дружеството, което на\n\n\n\nможе да им се наложи да плащат с 63% по-скъпо парно и единичната цена да достигне с ДДС 174,48 лв. за мегаватчас топлинна енергия, сочат данни от подадените в Комисията за енергийно и водно регулиране (КЕВР) заявления от всички дружества в страната.\n\nИзпълнят ли се едно към едно исканията на всички топлофикатори, то по над стотарка за мегаватчас ще трябва да плащат абонатите на още 6 топлофикации в страната, а цената на най-голямата в столицата ще е\n\n\n\nЗа регулаторния период, започващ от първия ден на юли, софийското парно е поискало от регулатора 4,05% поскъпване на продаваната от него топлоенергия на битовите си клиенти и цената ще се увеличи от 95,976 лв. за мгвтч сега, на 99,864 лв.\n\nПо почти 120 кинта за единица мощност може да им излиза услугата на ползващите централно топлоснабдяване във Велико Търново и Варна. В старата столица дружеството е поискало 15,07% по-висока цена от сегашната от 104,17 лв. с ДДС. В най-големия ни черноморски град пък топлофикаторите са поискали скок от почти една четвърт спрямо сегашната тарифа от 95,87 лв. за мгвтч.\n\n\n\nкъдето местното дружество се надява да бъде одобрено искането му за поскъпване от 24,69% до почти 113 лв. с ДДС, вместо досегашните - 90,60 лв., сочи информацията на КЕВР.\n\nОт Бургас са поискали 19,1% поскъпване от 68,47 лв. на 81,55 лв. за мгвтч, а в Плевен - от 79,79 на 90,31 лв., или с 13,21 на сто. С почти една трета скок на цената са планирали в Разград, като са поискали от регулатора мегаватчасът да поскъпне от 88,75 лв. на 117,58 лв. с ДДС. В Русе са пресметнали, че абонатите им трябва да плащат по 100,86 лв. за мгвтч, или с 8,58% повече от сегашните 92,89 лв.\n\nНай-малко поскъпване от 1,76% до 101,24 лв. е поискано от пловдивската топлофикация. В замяна на това обаче те са подали заявление токът от когенерациите им да се изкупува на почти една четвърт по-висока цена.\n\nВ Перник абонатите са единствените, които ще плащат с 6% по-евтино парно, което евентуално ще им струва 74,78 лв. за мегаватчас.\n\nНа 30 юни КЕВР ще обяви какви нива на поскъпването е одобрил за топлинната енергия и за цените на тока, произвеждан от когенарациите на дружествата.\n                    ", "date": "2018.04.19", "title": "Сашо Дончев дере клиенти с 46% по-скъпо парно"}
{"url": "http://www.monitor.bg/a/view/866-%D0%A0%D0%B5%D1%88%D0%B0%D0%B2%D0%B0%D1%82-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%BA%D0%B0%D1%82%D0%B0-%D0%B1%D0%BB%D1%8A%D1%81%D0%BD%D0%B0%D0%BB%D0%B0-10-%D0%BA%D0%BE%D0%BB%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    \nПловдивският районен съд днес решава да остави ли в ареста шофьорката блъснала 10 коли в Пловдив. Мярката й започна в 10,30 часа в Районен съд в Пловдив.\n\nПияна и дрогирана, 21-годишната пловдивчанка помля в неделя с джипа си, „БМВ Х5”, автомобилите паркирани тясна улица, използвана за паркинг от живеещите в близкия комплекс „Оазис 4” в пловдивския квартал „Кючук Париж”.\n\nМомичето твърди, че не помни нищо от онази неделя сутрин, след като свършила смяната си танцьорка в нощен клуб. Загубила е управление, защото се ядосала, че 3 дни не й били плащали, започнала да удря волана и изтървала контрола над джипа.\nОчаквайте подробности! \n\n                    ", "date": "2018.04.19", "title": "Решават за ареста на шофьорката блъснала 10 коли в Пловдив"}
{"url": "http://www.monitor.bg/a/view/14491-%D0%9D%D0%B8%D0%BA%D0%BE%D0%B9-%D0%BD%D0%B5-%D1%81%D0%B8-%D0%B4%D0%B0%D0%B2%D0%B0-%D1%81%D0%BC%D0%B5%D1%82%D0%BA%D0%B0-%D1%87%D0%B5-%D1%80%D0%B5%D1%86%D0%B5%D1%81%D0%B8%D1%8F%D1%82%D0%B0-%D1%87%D1%83%D0%BA%D0%B0-%D0%BD%D0%B0-%D0%B2%D1%80%D0%B0%D1%82%D0%B0%D1%82%D0%B0-%D0%BD%D0%B8/", "text": "Проблемът с ТЕЛК е в контрола, а не в броя на заболяванията   * Около 6000 души у нас биха получавали пенсии над 910 лева\n                    \n\n\n\n\n- Така е. Мислите ли, че ако експертите в ТЕЛК бяха добре заплатени, щяха да рискуват професията си и името си, като вземат рушвети. Наистина има много инвалидни пенсии, които са получени по втория начин. Затова смятам, че лечението на заболяването „корупция“ в ТЕЛК е рязко вдигане на доходите и засилен контрол. Прав е вицепремиерът Валери Симеонов, че има огромно количество инвалидни пенсии, които източват ресурсите на държавата, но хората с увреждания не са виновни за това. Сега се подготвя и закон за социални предприятия. Така че не е зле да се помисли за откриване на работни места специално за хора с някаква степен на инвалидност и за достойно заплащане на техните усилия. По този начин те ще са полезни за обществото. Така че нещата са многопластови.\n\n\n\n\n\n- Дефицитът на кадри е породен от много причини. На първо място са проблемите в демография. Демографската криза и миграцията са голям бич. 3-4 милиона души са напуснали страната ни от началото на промените. Само за 15 години в Германия са се родили 17 864 българчета. А в същото време във Видин годишно се раждат 400 деца. Във Враца положението е още по-зле. Друг голям проблем е вътрешната миграция, защото се нарушава балансът в страната. Колкото и да има кадри в трудоспособна възраст, те отиват в големите градове. Оказва се, че в Габрово и Севлиево от 2000 година насам са обезлюдени 566 села. Нека ви дам пример с Германия. Понеже е страна с доста добър прираст на населението, но се получава дисбаланс между източните и западните провинции, кметове в някои градове насърчават младите хора да раждат, като им предоставят безплатни детски градини и училища. Орбан за две години осигури 33 000 евро на семейства, които имат намерение в близките десет години да родят по три деца. А ние даваме по 40 лева на дете. В същото време сме страна не просто в демографска криза, а в демографска катастрофа. Според доклада на ООН 2100 година ще бъдем малко над 3 милиона, ако продължаваме със същата тенденция. На трето място сме по смъртност от 234 държави, а по раждаемост сме на 212. питам се тогава как ще изплащаме пенсии след време.\n\n \n\n\n\nРодена е на 2 февруари 1942 г. в София\nЗавършила е Минно-геоложкия институт, а след това и икономика със специалност „Планиране”\nЗащитила е дисертация и има докторска степен по икономика\n\n \n\n\n \n                    ", "date": "2018.04.19", "title": "Никой не си дава сметка, че рецесията чука на вратата ни"}
{"url": "http://www.monitor.bg/a/view/86543-%D0%9B%D0%BE%D1%80%D0%B4%D0%BE%D0%B2%D0%B5%D1%82%D0%B5-%D0%BE%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%BF%D0%BB%D0%B0%D0%BD%D0%B0-%D0%BD%D0%B0-%D0%9C%D0%B5%D0%B9-%D0%B7%D0%B0-%D0%BE%D1%82%D0%B4%D0%B5%D0%BB%D1%8F%D0%BD%D0%B5-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0-%D0%BE%D1%82-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0/", "text": "\n                    Британският премиер Тереза Мей претърпя унизително поражение в Камарата на лордовете, която не прие нейния проект Великобритания да излезе от Европейския митнически съюз след Брекзит. Камарата на лордовете гласува с 348 гласа (при 225 против) за поправка в проекта на Мей за Брекзит, изискваща министрите да дадат до края на октомври отчет какви усилия са положили за оставане в митническия съюз.\n                    ", "date": "2018.04.19", "title": "Лордовете отхвърлиха плана на Мей за отделяне на Острова от континента"}
{"url": "http://www.monitor.bg/a/view/41861-%D0%95%D0%B4-%D0%A1%D0%BA%D1%80%D0%B5%D0%B9%D0%BD-%D0%BA%D0%BE%D0%B7%D0%B8%D1%80%D1%83%D0%B2%D0%B0-%D0%BF%D1%80%D0%B5%D0%B4-%D0%93%D0%BE%D1%81%D0%BF%D0%BE%D0%B4%D0%B0%D1%80%D0%BA%D0%B0-%D0%BD%D0%B0-%D0%B7%D0%BB%D0%BE%D1%82%D0%BE/", "text": "\n                    Ед Скрейн, добил популярност покрай участието си в „Игра на тронове“ и Deadpool, ще се присъедини към каста на предстоящото продължение на „Господарка на злото“. Актьорът, който отказа да снима новия „Хелбой“ в България заради несъответствието в расите между него и предвидения му персонаж, ще влезе в ролята на основният антагонист в лентата. В нея, разбира се, отново ще видим и Анджелина Джоли. Това, че възнамерява да пресъздаде образа си на господарка на злото, звездата загатна още в началото на миналата година. Снимките на продудкцията трябваше да започнат този месец, но графикът вероятно ще се забави заради проточилия се кастинг.\n\nДебютното заглавие от поредицата излезе през 2014 г. Тогава на режисьорското столче седна Робърт Стромбърг. На поста сега той ще бъде заместен от норвежеца Йоаким Рьонинг, който заедно с традиционния си партньор Еспен Сандберг работиха и по „Карибски пирати: Отмъщението на Салазар“. На големия екран пък очакваме да се завърне и Ел Фанинг в ролята на Аврора. За сценария на „Господарка на злото 2“ се грижат Линда Улвъртън и Джереми Батъруърт.\n\n \n                    ", "date": "2018.04.19", "title": "Ед Скрейн козирува пред „Господарка на злото“"}
{"url": "http://www.monitor.bg/a/view/78870-%D0%9B%D0%B0%D0%B9%D0%BC%D1%81%D0%BA%D0%B0%D1%82%D0%B0-%D0%B1%D0%BE%D0%BB%D0%B5%D1%81%D1%82-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D1%8A%D1%81-%D1%81%D0%BA%D1%80%D0%B8%D1%82%D0%B8-%D1%81%D0%B8%D0%BC%D0%BF%D1%82%D0%BE%D0%BC%D0%B8/", "text": "Усложненията може да настъпят след 10 години\n                     (борелиоза, англ.-lyme disease) е инфекциозно заболяване с ендемичен характер (наличие на инфекциозни огнища в определени райони) и се причинява от специфичен микроб - Борелия Бургдорфери (borelia burgdorferi).\n\nДъждовното време е предпоставка за развитие на кърлежите. Причината е, че тогава избуява растителността. Влажната пролет допринесе за това. Другият фактор са животните и затова хората, които отглеждат такива, трябва да са особено внимателни. Там има вероятност за повече случаи. Кърлежите са разпространени най вече в равнини и полупланински райони, с много храсти, трева и развито земеделие. Това обясни пред „Монитор“ главният държавен здравен инспектор д-р Ангел Кунчев.\n\n„Всъщност ¾ от територията на страната е такава. За разлика от марсилската треска, която също се предава от кърлежи, но е характерна най вече за долината на Марица и по Южното Черноморие, то лаймската болест е разпространена в цялата страна. И за разлика от преди, когато приемахме двете болести предимно за по-професионални и типични за хора, които отглеждат животни, това вече не е така“, коментира д-р Кунчев.\n\nВсъщност случаите показват това. За миналата година болните са 406, като те са от различни възрасти и професии. От началото на годината пък заразените са 58, което е малко повече в сравнение със същия период на миналата година.\n\n„Но имайте предвид, че сме едва средата на април и шансът да мине миналогодишната бройка е голям. Ако все пак общините извършват правилно обработка на терените, то и ефектът е много по-добър. Но заради по-ниските цени и обществените поръчки, се натъкваме на случаи, в които се пръска с неефективни препарати. Да не говоря, че на някои места направо с вода. Затова е добре обработването да се извършва под контрола на експерти от РЗИ, за да са сигурни общините, че дават парите си за ефективни препарати“, обясни д-р Кунчев.\n\n \n\n \n\nЛаймската болест е известна на лекарите у нас\n\n \n\nтъй като имаме случаи от години. Така че медиците я разпознават, особено в районите, за които е характерна най вече. Лошото е, че първоначалните симптоми не са много изявени и това е най-коварното при заболяването. Протича скрито. Началният стадий не е чак толкова тежък и не предизвиква притеснение в хората. Не е изключена отпадналост, наличието на температура.\n\n \n\n \n\nМного типично е петното на мястото на ухапване от кърлежа\n\n \n\n \n\nМястото около червенината нараства, а пък центърът избледнява. Но това е в класическия случай, защото много често заболяването не се разпознава.\n\n„В същото време болестта е лечима в този период. Ако една седмица пациентът приема антибиотици, в 95% от случаите се справяме със заболяването. Но тъй като често това не се разпознава, една малка част от хората подценява ухапването от кърлеж и смятат, че са се справили със заболяването“, коментира още националният здравен инспектор.\n\nСлед около 10-15 години обаче има случаи и след 25, започва вторият етап на заболяването, който е свързан с усложнения. Те могат да поразят всички органи и системи, но най-тежките са неврологични. Тогава вече лаймската болест е нелечима и според специалистите това я прави тежко социално заболяване.\n\n \n\nИнкубационният период е различен - в рамките на 10-20 дни\n\n \n\n \n\nМного е важно да внимаваме, когато излизаме на разходка в паркове. За целта е добре да преглеждаме тялото на децата си, след като сме били навън. Колкото по-рано се махне кърлежът и не се разкъсва, толкова по-малка е вероятността да се предаде заразата. Може да се каже, че до 2-3 часа след впиването в кожата почти няма риск. Но ако минат 2-3 дни и той вече е попаднал дълбоко, то опасността е голяма.\n\n„Това се получава още повече, ако се вземат неправилни мерки - да мачкаме кърлежа, да го късаме. Тогава заразяването е сигурно. Натъквали сме се на какви ли не случаи, някои дори се опитват да горят кърлежа с цигара. Това не е правилно. Трябва да се премахне с найлонче. Добре е да се потърси помощ, където лекарят ще го премахне с пинцети“, каза още д-р Кунчев.\n\n \n\n \n\n\n\n \n\nОсвен че трябва да има данни за ухапване от кърлеж, диагнозата може да се постави след проведени изследвания. Има програма за векторни заболявания и чрез нея може да се изследва серум и да се докаже наличието на антитела.\n\nАко пренебрегнем едно такова състояние, не е задължително да се развият тежки последици, но при една част от хората остават след няколко години. Важното е, че болният не е заразен и няма как да предаде болестта на други.\n\n„Когато обаче вече има усложнения, те се регистрират като самостоятелно заболяване и много рядко се прави връзка с лаймската болест. Затова и няма данни за смъртността“, обясни д-р Кунчев.\n\nАко пък една жена е бременна и й бъде поставена такава диагноза, няма проблем да бъде лекувана с антибиотици. Необходимо е обаче да бъде под лекарско наблюдение.\n                    ", "date": "2018.04.19", "title": "Лаймската болест започва със скрити симптоми"}
{"url": "http://www.monitor.bg/a/view/69467-%D0%95%D0%BB%D0%B8%D1%82%D0%BD%D0%B8-%D0%B1%D0%B5%D0%B3%D0%B0%D1%87%D0%B8-%D0%BE%D1%82-15-%D1%81%D1%82%D1%80%D0%B0%D0%BD%D0%B8-%D0%B8%D0%B4%D0%B2%D0%B0%D1%82-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                     \n\nЕлитни бегачи от най-малко 15 страни ще участват в третото издание на лекоатлетическия маратон на Варна този сезон. Надпреварата е на 13 май, а стартът е пред операта на площад \"Недависимост\". Организаторите очакват тези дни окончателните заявки. Със сигурност ще пристигнат състезатели с резултати от световна величина във визитките си.\n\nНа новото лицензирано трасе за първи път е включен и полумаратон от 21 км в 2 обиколки. Ще има и 2 км градски крос, обиколка 10,5 км. Участие в класическия маратон с дължина 42,195 км имат право само навършили 18 години към деня на състезанието.\n\nВ старт финалната зона ще бъде организиран спортен празник, където всеки ще може да се включи в различни активности и ще участва в томбола с много награди (колела, раници, топки, спортна екипировка и др.)\n\nМаратон Варна отново е част от атлетическата верига под мотото \"Бягането като начин на живот\". Поредицата в нея стартира на 1 април в Стара Загора и ще завърши есента с Wizz Air \"София Маратон\" на 14 октомври. Тази година нов регламент улеснява печеленето на специалния джакпот от 20 000 лева.\n                    ", "date": "2018.04.19", "title": "Елитни бегачи от 15 страни идват във Варна"}
{"url": "http://www.monitor.bg/a/view/77846-%D0%94%D0%B5%D0%B2%D0%BE%D0%B9%D0%BA%D0%B8%D1%82%D0%B5-%D0%B4%D0%BE-17-%D0%B3-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D1%81%D1%80%D0%B5%D1%89%D1%83-%D0%98%D1%82%D0%B0%D0%BB%D0%B8%D1%8F/", "text": "\n                    Националният отбор по волейбол на България за девойки под 17 години ще се изправи срещу Италия в единия полуфинал на европейското първенство в София. В другият полуфинал ще играят Русия и Турция. До този развой се стигна след приключване на груповата фаза от шампионата.\n\nВолейболистките, водени от старши треньора Стоян Гунчев, завършиха на второ място в предварителна група I в столичната зала \"Христо Ботев\" с четири победи, една загуба и 9 точки. Решаваща за класирането им в челната четворка беше победата с 3:1 (19, 21,-21, 22) над връстничките им от Сърбия. Най-резултатна беше Александра Георгиева с 20 точки (1 блок), 14 добави Мария Йорданова (1 ас). Рускините са първи в групата с 13 т. от 4 победи и 1 загуба.\n\nСловения и Беларус приключиха на трета и четвърта позиция в групата, като продължават борбата за разпределение на местата от 5-о до 8-о. Отборите на Сърбия и Унгария отпадат от по-нататъшна надпревара.\n\nВ другата група II, която се игра в помощната зала на \"Арена Армеец\", тимът на Италия завърши като безапелационен лидер с 5 победи от пет мача и пълен актив от 15 точки. Втори са състезателките на Турция с 4 победи, 1 загуба и 10 точки. Двата състава се класират за полуфиналите.\n\nГермания и Румъния заеха трето и четвърто място, като продължават във втората четворка на шампионата. Холандия и Украйна отпадат от по-нататъшна надпревара.\n\nМачът Италия - България е в петък от 19.30 ч., а Русия - Турция от 17.00.\n\n \n                    ", "date": "2018.04.19", "title": "Девойките до 17 г. на полуфинал срещу Италия"}
{"url": "http://www.monitor.bg/a/view/13366-%D0%90%D0%B7%D0%B8%D0%BC%D1%83%D1%82-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%81-%D0%A0%D0%B0%D0%B4%D0%BE-%D0%A1%D1%82%D0%BE%D0%B9%D1%87%D0%B5%D0%B2/", "text": "\n                    Италианският волейболен отбор на \"Азимут\" (Модена) оповести раздялата си с българския треньор Радостин Стойчев чрез официалния си профил във Фейсбук. Това стана, след като почти всички играчи, сред които звезди като Ървин Нгапет, Бруно Резенде, Тине Урнаут, Джулио Саби се обявиха против него в телевизионното предаване Barba & Capelli. \"Такова нещо не се е случвало досега\", коментират местните медии.\n\nЗвездният тим отпадна по полуфиналите в първенството след 1-3 в плейофите срещу \"Кучина Лубе\" на национала ни Цветан Соколов.\n\nКлубният президент на \"Азимут\" Катя Педрини написа сърцераздирателно писмо във Фейсбук страницата, в което описва емоционално ситуацията и в крайна сметка благодари на Стойчев, който беше привлечен миналия сезон, за свършената работа.\n\n\"...Съжалявам за Радо. Може би клубът, който управлявам, не бе в състояние да му помогне да разбере до дъно реалността в Модена, написа Катя Педрини. - Със сигурност това е моя вина. Съжалявам за играчите. Може би трябваше да ги послушам преди неудобния епилог. Преди всичко съжалявам за моите хора, за нашите тифози. Виновна съм, сгреших от прекалено голяма обич. Но накрая искам да допълня нещо. Само този, който падне, може да се изправи.\"\n                    ", "date": "2018.04.19", "title": "\"Азимут\" се раздели официално с Радо Стойчев"}
{"url": "http://www.monitor.bg/a/view/55393-%D0%93%D0%B0%D0%B1%D0%B8-%D0%9A%D0%BE%D1%83%D0%BA%D0%B0%D0%BB%D0%BE%D0%B2%D0%B0-%D0%BF%D1%80%D0%B0%D0%B2%D0%B8-%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D1%8F/", "text": "Биатлонистката разказва за секса и своите капризи и пристрастия\n                    \nЧешката биатлонистка Габриела Коукалова шокира спортния свят с признанията за живота си, изложени в биографичната й книга \"Другата\", цитирана от sportal.bg. В нея тя не пести подробности около детството, любовните си истории, детайли, надхвърлящи благоприличието.\n\nЕдна от най-любопитните истории е разказът за първия сексуален опит на спортистката когато е още в детска възраст. “Бих искала да кажа, че съм била на 15, но не беше така\", откровеничи тя. Първият й любовник е приятелят на сестра й и е по-възрастен с 12 години от нея. “Той ме заведе у дома и там се случи, пише в книгата. - Трябва да призная, че той беше джентълмен и аз се наслаждавах на всяка една минута.”\n\nНа следващия ден тя има състезание и печели. Признава, че често прави любов, за да се отпусне преди стартове. “Разбира се, треньорът ми не одобрява това, но за мен е нещо като медитация. Това ми помага, освен ако, разбира се, не се превръща в тричасова нощна гимнастика”, звучи откровението.\n\nСтриптийзът също влиза в неспортната програма на биатлонистката. Тя се е събличала не само пред професионален фотограф, но и пред приятелите на бъдещия си съпруг. На ергенско парти в един от нощните клубове в Прага решила да се изяви на сцената и се разголила. “Свалих си сутиена, видях Петър да крещи и след този танцов номер спрях. Някои от момчетата бяха разочаровани, че не продължих\", спомня си тя.\n\n\n\nСред странните й закачки е и тази с легендата на хокея Яромир Ягър. След масовия старт на игрите в Сочи, където става втора, тя шеговито обяснява пред журналистите, че е загубила, защото е трябвало често да оправя бикините си. “Ако не беше станало така, щях да бягам по-бързо”, казва тя. Ягър й предлага в социалните мрежи следващия път да се състезава без тях. “Тогава сложих бикините си в плик, написах, че съм благодарна за съветите и че вече нямам нужда от тях”. И ги изпраща за рождения ден на хокеиста.\n\nОт книгата става ясно, че е страдала над 10 г. от анорексия. Причината е, че треньорът я укорявал за наднорменото тегло, заради което започнала да изхвърля храната. Плюс това разказва, че не обичала спорта, с който майка й я накарала да се занимава, а предпочитала изкуството. Най-вече й се удавало рисуването, за което й е оставало твърде малко време\n\n\n \n                    ", "date": "2018.04.19", "title": "Габи Коукалова прави шокиращи признания"}
{"url": "http://www.monitor.bg/a/view/22058-%D0%A0%D0%BE%D1%81%D0%B8-%D0%9D%D0%B8%D0%B5-%D1%81%D0%BC%D0%B5-%D0%B4%D0%BE%D0%B1%D1%8A%D1%80-%D0%BD%D0%BE-%D1%81%D1%82%D1%80%D0%B0%D0%BD%D0%B5%D0%BD-%D0%BE%D1%82%D0%B1%D0%BE%D1%80/", "text": "Стамен Белчев бесен на своите и на съдията\n                    \nДраматичното дерби между „Левски“ и ЦСКА-София предизвика сериозни емоции у двамата треньори Делио Роси и Стамен Белчев. Спецовете съжалиха за изпуснатата победа и признаха, че е станал много здрав и оспорван мач.\n\nДелио Роси бе категоричен, че през първото полувреме съперникът е бил по-добър, но след почивката „Левски“ е взел инициативата след двата гола и е можело дори да спечели. „Започнахме с четирима нападатели. Оставихме средата на терена на съперника. След това се поправихме и нещата станаха, коментира италианският специалист. - Уравновесихме средата на терена. Ние сме странен отбор, но същевременно добър и жив. Показахме, че имаме сили да се вдигаме в труден момент и това ми харесва“, допълни Делио Роси.\n\nКолегата му в ЦСКА-София Стамен Белчев пък бе ядосан на рефера Стефан Апостолов заради изгонването на бразилеца Джеферсон след спречкване със Серджиу Буш, който също получи червен картон. Спецът също така разкритикува и собствените си играчи за изпуснатата победа, която отдалечи „червените“ на 8 точки след „Лудогорец“. \"Трябваше да затворим мача още през първото полувреме. През втората част пуснахме ранен гол, необяснимо отстъпихме инициативата на „Левски“. Стояхме добре до 60-ата минута, след това спряхме да пресираме, да владеем инициативата. Надежда за титлата има все още и ще играем всеки мач за победа. Избягвам да коментирам съдийството, но при червените картони бяхме ощетени. И не само при това положение, а и при други\", завърши Белчев. Лоша новина за него е, че загуби още двама играчи за предстоящия мач с „Берое“. Това са вече споменатият Джеферсон и Стойчо Атанасов, които са наказани и се присъединиха към дългия списък с отсъстващи по различни причини.\n\n\n \n                    ", "date": "2018.04.19", "title": "Роси: Ние сме добър, но странен отбор"}
{"url": "http://www.monitor.bg/a/view/72239-%D0%93%D1%80%D0%B8%D1%88%D0%BE-%D0%BE%D0%B1%D1%8A%D1%80%D0%BD%D0%B0-%D0%BC%D0%B0%D1%87%D0%B0-%D1%81-%D0%9A%D0%BE%D0%BB%D1%88%D1%80%D0%B0%D0%B9%D0%B1%D0%B5%D1%80-%D0%B8-%D0%B5-%D0%BD%D0%B0-14%D1%84%D0%B8%D0%BD%D0%B0%D0%BB-%D0%B2-%D0%9C%D0%BE%D0%BD%D0%B0%D0%BA%D0%BE/", "text": "Партньорът му на двойки Гофен е неговият следващ съперник\n                    Първата тенис ракета на България Григор Димитров се класира за четвъртфиналите на турнира на червени кортове от сериите \"Мастърс 100\" в Монте Карло с награден фонд 4,9 млн. евро. Поставеният под №4 в основната схема Димитров се наложи трудно над германеца Филип Колшрайбер с 4:6, 6:3, 6:4 след 2.22 часа игра в третия кръг.\n\n34-годишният германец, 40-и в свeтовната ранглиста, започна силно мача и взе аванс от 5:2 с 2 пробива преднина. Гришо намали до 4:5, но нямаше сили за повече в първия сет.\n\nВъв втория Колшрайбер поведе с пробив за 2:1. Димитров изравни веднага, а след това направи нов брейк в шестия гейм по пътя си към изравняването на резултата. В решаващия трети сет се българинът стигна до единствен пробив за 4:3. След това запази преднината си и си осигури място на 1/4-финалите на този турнир за трети път в кариерата си след 2013 и 2015 г.\n\nЗа това си класиране Григор Димитров си осигури 117 375 евро от наградния фонд и 180 точки за световната ранглиста, в която е 5-и.\n\nЗа място на полуфиналите той ще се изправи срещу своя партньор в състезанието на двойки и №6 в схемата Давид Гофен (Бел). Белгиецът стана първият четвъртфиналист, след като отстрани 11-ия поставен - Роберто Баутиста Агут с 6:4, 7:5 за час и 40 минути. 27-годишният Гофен е 10-и в ранглистата на АТП и има 4 титли в кариерата си. В мачовете между двамата Димитров води с 6:1 победи. За последно двамата играха на полуфиналите в Ротердам през февруари, когато една топка удари белгиеца по окото и той се отказа при 6:3, 0:1 за Гришо.\n\nКато тандем в Монако двамата стигнаха до четвъртфиналите, където утре съперници са им Оливер Марах (Ав) и Мате Павич (Хър), №3 в схемата.\n\nМеждувременно бившият №1 Новак Джокович напусна турнира, след като беше надигран от Доминик Тийм (Ав) с 6:7 (2), 6:2, 6:3. Това беше трети последователен мач между двамата на клей. През 2017-а те играха на полуфиналите в Рим, където Джокович спечели с 6:1, 6:0. Няколко седмици по-късно Тийм взе реванш и пречупи сърбина със 7:6, 6:3, 6:0 на четвъртфиналите на „Ролан Гарос“.\n                    ", "date": "2018.04.19", "title": "Гришо обърна мача с Колшрайбер и е на 1/4-финал в Монако"}
{"url": "http://www.monitor.bg/a/view/74349-%D0%A1%D0%B8%D0%BD%D1%8A%D1%82-%D0%BD%D0%B0-%D0%94%D0%B6%D0%B5%D0%BD%D0%B0-%D0%BF%D1%80%D0%BE%D1%85%D0%BE%D0%B4%D0%B8/", "text": "\n                    \n\nАтанас Стоев III направи първите си крачки. Синът на попфолк фурията Джена, който навърши годинка миналия месец, вече мина и през ритуала прощъпалник. Музикалната фамилия съчета щастливото събитие и с кръщенето на малчугана. Специално за повода изпълнителката на „Да те бях ранила“ избра бутикова торта в бяло и синьо с надпис „Аз вече ходя“. Че детето, което наричат галено Наки крачи смело, стана ясно от профила на 32-годишната певица във Фейсбук. „Нашето малко момченце вече проходи! Крачи смело, мили Наки и нека всяка твоя крачка, ход и действие, бъдат с любов! Обичаме те! Мама и Тате!“, написа тя.Междувременно стана ясно, че Джена се нядава скоро да гушне втора рожба – дъщеричка. Първата дума на Наки била „тата“, което според поверието означава, че следващото ще е момиче, вярва звездата на „Пайнер“.Певицата успешно съчетава майчинството с кариерата си. Само два месеца след появата на наследника си, тя се върна на сцената с пълни обороти. Чаровната брюнетка осъществи няколко проекта след това и дава заявка, че дори да забременее отново, няма да разочарова феновете си.     \n\n\n\n\n \n\n\n \n                    ", "date": "2018.04.19", "title": "Синът на Джена проходи"}
{"url": "http://www.monitor.bg/a/view/60376-%D0%9A%D0%BB%D0%B5%D1%8A%D1%80-%D0%94%D0%B5%D0%B9%D0%BD%D1%81-%D1%87%D0%B0%D0%BA%D0%B0-%D0%B2%D1%82%D0%BE%D1%80%D0%BE/", "text": "\n                    \nАктрисата Клеър Дейнс е бременна с второто си дете. Чаровната блондинка издаде щастливата новина в шоуто на Хауърд Стърн – SiriusXM. Причината за признанието й - тя е почти в шестия месец и скоро няма да може да крие наедрялото си коремче. „Аз съм в напреднала фаза на второто си тримесечие. Беше планирано. Искахме още едно дете и това се случи.“, разкри с усмивка Дейнс. Звездата от сериала „Вътрешна сигурност“ обаче ще запази в тайна пола на наследника си.\n\nБаща на детето е нейният съпруг и колега Хю Данси. Двойката вече възпитава един син – Сайръс Майкъл Кристофър, който се появи на бял свят през 2013 г. „Да бъдеш майка е невероятно предизвикателство, но ние все още чувстваме натиск да говорим за това по много романтичен начин. Ние всички изпитваме негодувание на моменти и се безпокоим, че може да бъдем хванати в капана на ролята, на тази отговорност. И не съществува бутона „изключи“. За мен това винаги е било най-трудното. Ти винаги се чувстваш задължен на някого. Това е доста първично“, сподели преди време наблюденията си относно майчинството Дейнс пред тв водещата Елън Дедженерис.\n\n\n \n                    ", "date": "2018.04.19", "title": "Клеър Дейнс чака второ "}
{"url": "http://www.monitor.bg/a/view/32988-%D0%9D%D0%B8%D0%9B%D0%BE-%D0%BA%D1%80%D0%BE%D0%B8-%D0%B1%D0%B0%D0%BD%D1%81%D0%BA%D0%B8-%D0%B7%D0%B0-%D0%BB%D1%8F%D1%82%D0%BE%D1%82%D0%BE/", "text": "\n                    Николета Лозанова ще зарадва представителките на нежния пол сред феновете си със сексапилни бански костюми. Половин година, след като се оттегли от ролята на водеща на телевизионния таблоид „Папараци“, плеймейтката ще се разпише в ново амплоа. По дебютната си модна линия NL For You, тя работи от няколко месеца. „Идеята се роди доста по-рано. Николета отдавна обмисляше подобен трансфер към модната среда, а интерес към банските има вече и от нейни последователи в чужбина“, обясниха за „Монитор“ от екипа на чаровното миньонче. Още следващата седмица Лозанова ще застане пред обективите за фотосесията, с която линията ще бъде промотирана. Артикули от NL For You ще можем да поръчваме, поне първоначално, само онлайн. Продажбите се очаква да стартират още от края на този месец.\n\nПоследните дни Лозанова прекара на екзотично пътешествие с любимия си Ники Михайлов и дъщеричката си Никол в Дубай. След като поднови връзката си с вратаря, красавицата премести адресната си регистрация към Кипър. Въпреки това често се връща в родината, където все още поема и изпълнява ангажименти.\n                    ", "date": "2018.04.19", "title": "НиЛо крои бански за лятото"}
{"url": "http://www.monitor.bg/a/view/21648-%D0%9D%D0%B0%D1%83%D0%BC-%D0%A8%D0%BE%D0%BF%D0%BE%D0%B2%D0%BC%D0%BB%D0%B0%D0%B4%D1%88%D0%B8-%D0%B8%D0%B7%D0%B1%D1%83%D1%82%D0%B0-%D0%BF%D0%B5%D0%B4%D0%B8%D0%B0%D1%82%D1%80%D0%B8%D1%8F%D1%82%D0%B0/", "text": "Екранният доктор Тасев от „Откраднат живот“ се похвали с реалните си лекарски постижения в Инстаграм\n                    Наследник на велик актьорски род, но противно на очакванията решил да се развива в медицинската професия, Наум Шопов-младши се похвали в Инстаграм, че е взел успешно държавния си изпит по педиатрия. През 2017 г. той завърши медицина семестриално и отново се похвали за това в социалните мрежи с думите „Вече съм лекар стажант“. Маята си е мая обаче и чаровникът не успя да избяга от екрана, след като преди година прие покана да се присъедини към актьорския състав на сериала „Откраднат живот“ по Нова телевизия. Там обаче съвсем не е стажант, а е един от водещите хирурзи в болница Св. Кирил – доктор Борис Тасев.\n\nЗа да стигне до реалната диплома по медицина обаче\n\n \n\n\n\n \n\nНе веднъж е споделял, че мечтае след това да специализира хирургия, и ако трябва да бъде по-конкретен – пластична хирургия. Дори в свободното си време между снимките на сериала и тежките изпити в Медицинска академия той ходи при доктор Енчев който му показва тънкостите на занаята.\n\nВъпреки че всички оценяват високо актьорската му игра в „Откраднат живот“, той е категоричен, че не планира да става актьор. Може би затова не позволява камерите да пречат на заветната му цел и въпреки тежките снимачни дни е успявал да учи и взима повечето си изпит с отлични оценки. А\n\n \n\n\n\n \n\nна доктор Борис Тасев. Вече втори сезон той се изявява като секс символа на болница Св. Кирил. В новите серии ролята на доктор Тасев дори излиза още по-напред. Персонажът му завърта любов с жената на новия собственик Иво Фотев. Тасев и финансовата директорка Ина Фотева, в чиято роля влиза Ирина Митева, са в опасна близост под заплахата на властния и безскрупулен съпруг.\n\n \n                    ", "date": "2018.04.19", "title": "Наум Шопов-младши избута педиатрията"}
{"url": "http://www.monitor.bg/a/view/80622-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5-%D0%BF%D1%80%D0%B5%D0%B4-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%9B%D0%B8%D0%BB%D0%B8-%D0%98%D0%B2%D0%B0%D0%BD%D0%BE%D0%B2%D0%B0/", "text": "\n                    Над 1000 благоевградчани бяха запленени от изкуството на кралицата на българската попмузика Лили Иванова. Зала „Скаптопара“ едва събра всички желаещи да дойдат на концерта - от деца до 80-годишни баби и дядовци, за да се заредят с любимите си песни, които продължават да звучат над половин век на сцените в България и по целия свят. Примата на българската естрада изпълни всичките си хитове, стари и нови, на грандиозния си концерт. Повече от 2 часа неспирни аплодисменти взривяваха спортната зала на Благоевград след всяко нейно изпълнение. Неуморимата и неостаряваща Лили беше връщана на сцената три пъти на бис. Представи на зрителите и оркестъра си, както и трите си млади беквокалистки. „Благодаря на кмета на Благоевград д-р Атанас Камбитов за домакинството и безупречната организация на концерта“, обърна се Лили към градоначалника. Той й отговори с голяма кошница свежи пролетни цветя. В знак на уважение към нея община Благоевград предостави залата безвъзмездно.\n\n„Няма друг такъв изпълнител. И като музика, и като поведение на сцената. А за песните и текстовете й – да не говорим“, емоционално коментираха зрители на излизане от залата. „Тази жена няма еквивалент.Ти си нашата емблема. Нашето чудо. Уникално изживяване… Това беше среща на души в една магия, наречена Лили Иванова”, коментираха други млади благоевградчани.\n\n„Много съжалявам, че неотложни лични ангажименти с внучките ми не ми позволиха да бъда в Благоевград и да отида отново на поредния й концерт, сподели за „Монитор“ Маргарита Бербатова. С нейната музика аз съм расла и съм се възпитавала. Тя е като моя духовна майка. Никога няма да забравя запознанството ни с Лили в гримьорната на театъра тук преди десетина години. Снимката ми с нея е на видно място в семейния албум /б.а. за което запознанство пишещият тези редове тогава оказа любезно съдействие/. Няма как да забравя как после в залата на театъра тя се обърна към мен с думите: „С песента „Ветрове“ поздравявам майката на Димитър Бербатов, родила и отгледала една от малкото гордости за България. Пожелавам на нея и на сина й попътен вятър в бъдещето“. Песните й са безсмъртни!“, развълнувана завърши Мама Берба.\n                    ", "date": "2018.04.19", "title": "Благоевград на колене пред кралицата Лили Иванова"}
{"url": "http://www.monitor.bg/a/view/42022-%D0%93%D1%80%D0%B0%D1%84%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%B2-%D0%9F%D0%B0%D1%80%D0%B8%D0%B6/", "text": "\n                    \nСекскурзия до Париж Влади Ампов-Графа и съпругата му Мария празнуват в аванс 10 години брачен живот. Първия си юбилей двойката ще посрещне тази есен, но френската столица е важно за тях място, тъй като там е бил и меденият им месец. На романтичния воаяж изпълнителят на Drama Queen и чаровната му половинка заминаха с двете си деца – Крис и Никол. За семейното пътуване стана ясно от редица фотографии, които 39-годишният певец сподели в профила си в Инстаграм. „Отново сме тук след 9 години, но вече сме четирима. А сякаш този меден месец с Мария Ампова беше вчера!“, написа към един от кадрите той.\n\nМалкото празни графи за отдих в работния график на Графа често са запълнени с пътешествия. През февруари Влади и Мария се насладиха на заслужена почивка на остров Мавриций, а пред участниците в MasterChef той сподели, че едно от любимите им места е Италия. Именно там той се влюбва в канелоните болонезе, които тества със съпругата си, докато е бременна с второто им дете. Тази рецепта се падна на Михаела в предаването за хоби-готвчи и почти й донесе желания имунитет.\n\n \n\n \n\n\n \n                    ", "date": "2018.04.19", "title": "Графа празнува годишнина в Париж"}
{"url": "http://www.monitor.bg/a/view/6163-%D0%90%D0%BC%D0%B0%D0%BB-%D0%9A%D0%BB%D1%83%D0%BD%D0%B8-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%B0%D0%B4%D0%B2%D0%BE%D0%BA%D0%B0%D1%82%D1%81%D0%BA%D0%B8%D1%8F-%D0%BA%D0%BE%D1%81%D1%82%D1%8E%D0%BC/", "text": "\n                    Зашеметяващата съпруга на Джордж Клуни – Амал, събра погледите на модния каймак, след като преди вечер се появи с провокативен и много секси червен корсет на партито в дома на главния редактор на „Вог“ Ана Уинтър. Гърбът на аленото бюстие, дело на дизайнерката Исабела Алард, продължава в пищен дантелен шлеф. Шармантното модно решение беше допълнено от черни дънки и боти. Амал за пръв път се появи в толкова предизвикателен вид и излезе от зоната на комфортния си адвокатски костюм.\n\nСъпругата на холивудския секссимвол беше специален гост на парти в чест на новия главен редактор на списание „Гламур“ Саманта Бари в Грийн Вилидж, Ню Йорк.\n\nСъвсем наскоро Амал Клуниукраси корицата на модната библия „Вог“. Адвокатката даде интервю за списанието и участва във фотосесия, дело на световноизвестната фотографка Ани Лейбовиц.\n                    ", "date": "2018.04.19", "title": "Амал Клуни излезе от адвокатския костюм"}
{"url": "http://www.monitor.bg/a/view/3023-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BA%D0%BE%D0%BF%D1%80%D0%BE%D0%B4%D1%83%D0%BA%D1%86%D0%B8%D1%8F-%D0%B2-%D0%BA%D0%BE%D0%BD%D0%BA%D1%83%D1%80%D1%81%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%9A%D0%B0%D0%BD/", "text": "„Дивата круша“ на турския режисьор Нури Билге Джейлан ще се състезава с още 20 ленти за „Златната палма“\n                    Българската копродукция „Дивата круша“ попадна в официалната селекция на 71-о издание на кинофестивала в Кан. Лентата е осмият пълнометражен проект на турския режисьор Нури Билге Джейлан, който вече е носител на „Златна палма“. Заглавието е подкрепено от Националния ни филмов център, снимано е в партньорство с филмовото студио Ню Бояна. Продуцент от родна страна е „РФФ Интернешънъл“. Другите страни, компании от които също се разписват с участие в реализацията на продукцията, са Турция, Франция, Германия, Босна и Херцеговина, Македония, Швеция и Катар.\n\n \n\n\n\n \n\nсе върти около Синан, който е страстен почитател на литературата и винаги е искал да стане писател. Когато се завръща в родния си град в Анадола, влага цялата си енергия в намирането на средства, с които да издаде книгата си, но се оказва, че го преследват дълговете на баща му.\n\n„Дивата круша“ ще се състезава за голямата награда на престижния филмов форум в Кан заедно с 20 други продукции. Фестивалът ще стартира официално на 8 май с прожекция на Everybody Knows на иранеца Асгар Фархади. Начело на журито в основната програма ще застане носителката на „Оскар“ Кейт Бланшет, а компания на панела на оценяващите ще й правят още актьорите Леа Сейду, Чан Чън, Кристен Стюарт, режисьорите Дени Вилньов, Ава Дюверней, Андрей Звягинцев и певицата от Бурунди Каджа Нин.\n\nБългарска копродукция попада в конкурсната селекция на форума в Кан\n\n \n\n\n\n \n\nМиналата година там филма си „Посоки“ представи и Стефан Командарев. Лентата, фокусираща се върху шест истории в софийски таксита обаче бе включена в програмата „Особен поглед“ и не се бори за „Златна палма“. Въпреки това „Посоки“ успя да впечатли Ума Търман, която бе председател на журито в страничната селекция, като холивудската звезда дори лобира за специална награда за каста на филма.\n                    ", "date": "2018.04.19", "title": "Българска копродукция в конкурсната програма на Кан"}
{"url": "http://www.monitor.bg/a/view/88724-10-%D1%82%D0%BE%D0%BF-%D0%B4%D0%B8%D0%B4%D0%B6%D0%B5%D0%B8-%D0%BF%D0%BE%D0%BA%D0%BE%D1%80%D1%8F%D0%B2%D0%B0%D1%82-%D0%A1%D0%BE%D1%84%D0%B8%D1%8F/", "text": "\n                    Десет от най-актуалните имена в електронната музика в момента пристигат у нас за един от най-успешните тематични фестивали Solar Easter Trinity. В рамките на един ден, в две отделни зали на Интер Експо Център, винилите ще завъртят гурутата Jamie Jones, Loco Dice, Bjarki, Gaiser, Marco Faraone, Markantonio, Roberto Capuano и wAFF. Началото на вечерта ще бъде в ръцете на българите Diass и Liubo Ursiny. Феновете на качествения саунд ще се забавляват до ранната сутрин на 6 Май.\n\nНе е случайно, че именно Jamie Jones оглавява листата с хедлайнери. Създателят на Hot Creations е един от най-желаните артисти заради емблематичната му музика, която проправи пътя на едно по-меко и мелодично техно в световен мащаб. Loco Dice е следващият важен гост на събитието и абсолютен фаворит на публиката. Българските фенове не са виждали резидента на DC-10 от почти две години, което прави завръщането му още по-специално. Bjarki е исландецът, който заема челно място в редицата на успелите международни артисти от 2014-а, когато Nina Kravitz започва да издава музиката му чрез лейбъла си. Виновникът за хитовото парче \"I Wanna Go Bang\" идва в България за пръв път. Не на последно място в програмата ще се включи и wAFF – един от най-търсените и ангажирани клубни артисти в момента.\nБилетите вече са в продажба на цени от 35 лв. за стандартен билет и 70 лв. за VIP пропуск.\n                    ", "date": "2018.04.19", "title": "10 топ диджеи покоряват София"}
{"url": "http://www.monitor.bg/a/view/87214-%D0%91%D0%BE%D1%80%D0%B8%D1%81-%D0%94%D0%B6%D0%BE%D0%BD%D1%81%D1%8A%D0%BD-%D1%81%D0%BC%D1%8F%D1%82%D0%B0-%D0%95%D0%A1-%D0%B7%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%B3%D1%80%D0%B5%D1%88%D0%BA%D0%B0/", "text": "\n                    Според британския външен министър Борис Джонсън присъединяването на Лондон към Европейския съюз е било „смъртоносна грешка“. При това Джонсън обвинява Великобритания, че е обърнала гръб на Общността на нациите (бившата Британска общност), пише в. „Дейли Експрес”.\n\nНа конференцията на лидерите от Общността на нациите в Лондон Борис Джонсън заяви, че страната му ще съживи членството в Общността.\n\nТой твърди, че присъединяването към Общия пазар – това, което после се превръща в Европейския съюз, през 1973 година е било ужасна грешка. Страната му е обърнала гръб на народите от Общността и търговските отношения с тях са доведени до ръба на пропастта, а много австралийски фермери са отнели живота си, губейки британските пазари. „Мисля, че много ще се забавляваме и това ще бъде вълнуващ период за Общността на нациите“, казва Джонсън , като отбелязва, че повечето делегации са настроени за свободна търговия с Великобритания.\n                    ", "date": "2018.04.19", "title": "Борис Джонсън смята ЕС за „смъртоносна грешка”"}
{"url": "http://www.monitor.bg/a/view/51716-%D0%A1%D0%B8%D1%80%D0%B8%D1%8F-%D0%BF%D1%80%D0%B5%D0%B4%D0%B0%D0%BB%D0%B0-%D0%BD%D0%B0-%D0%A0%D1%83%D1%81%D0%B8%D1%8F-%D0%B4%D0%B2%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%83%D0%BC%D0%BD%D0%B8-%D1%80%D0%B0%D0%BA%D0%B5%D1%82%D0%B8/", "text": "\n                    Две американски ракети, които не са се взривили по време на ударите на САЩ и съюзниците им по цели в Сирия са били транспортирани за Русия със самолет, предаде TACC. „Две крилати ракети, които не са се взривили в хода на ракетния удар на САЩ по Сирия, са били открити от сирийските военни. И двете ракети в достатъчно добро състояние са били предадени на 17 април на руските военни“, заявява източник на агенцията. Тези ракети са били пратени със самолет в Русия на 18 април. Официално потвърждение на този факт няма, подчертава агенцията.\n\nПреди ударите по Сирия, американският президент Доналд Тръм заплаши в Туитър, че Русия трябва да се готви, защото ракетите щели да долетят - хубави и нови и \"умни\".\n\n \n                    ", "date": "2018.04.19", "title": "Сирия предала на Москва две американски „умни” ракети "}
{"url": "http://www.monitor.bg/a/view/63899-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D0%BC%D0%BE%D0%BB%D0%B8-%D0%A1%D0%90%D0%A9-%D0%B4%D0%B0-%D1%8F-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F/", "text": "\n                    Правителството на Германия планира в близко време да се обърне към президента на САЩ Доналд Тръмп с молба да освободи немския бизнес от участие в новите санкции спрямо Русия, пише „Уолстрийт Джърнал”.\n\nПо данни на изданието, министърът на финансите на Германия Олаф Шолц по време на визитата си във Вашингтон тази седмица има намерение да помоли властите на САЩ да изнесат немските компании от действието на антируските санкции.\n\nОтбелязва се, че въпросът с антируските санкции има намерение да повдигне и канцлерът на Германия Ангела Меркел, която трябва да се срещне с Тръмп в края на април.\n\nПо-рано Тръмп заяви, че САЩ имат намерение да внесат нови санкции по отношение на Русия тогава, когато Вашингтон счете, че Москва действително е заслужила това.\n                    ", "date": "2018.04.19", "title": "Германия ще моли САЩ да я освободят от санкциите срещу Русия"}
{"url": "http://www.monitor.bg/a/view/30702-11%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D0%A5%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%B2-%D0%94%D1%83%D0%BC%D0%B0-%D0%B1%D0%B5%D1%88%D0%B5-%D0%BF%D0%BE%D1%81%D1%82%D0%B0%D0%BD%D0%BE%D0%B2%D1%8A%D1%87%D0%BD%D0%B0/", "text": "\n                    Руската телевизия „Русия 24“ намери свидетел, който разкри, че химическата атака в сирийския град Дума е била постановъчна. В интервю за медията 11-годишният местен жител Хасад Даиб твърди, че на 7 април т.г. е участвал в „режисирани снимки на последствията от използването на химическо оръжие в града, разпространени по-късно от организацията „Белите каски“.\n\nВ ефира на руската телевизия бащата на детето Омар Диаб разказа, че за награда Хасад е получил от бойците „фурми и бисквити“. Мъжът заяви още, че той и семейството му се чувстват добре и, че в Дума „не е имало никакво химическо оръжие“. Коментирайки разкритията на сирийското момче, официалният представител на руското Външно министерство Мария Захарова констатира, че в „арабската република се разиграва кървав спектакъл“. „Господи, кога ще свърши този кървав спектакъл, в който участват Щатите, тяхната “коалиция“, бойците и „Белите каски“, написа във Фейсбук Захарова. Тя посъветва US дипломатите и журналисти да се срещнат с 11-годишния Хасад лично. „А може и да обединят мероприятията: първо да покажат на момчето мястото на американския постоянен представител в Съвета за сигурност, за да има понятие къде се намира мозъчният център по унищожаване на Сирия. А след това направо да даде интервю на Аманпур /Кристиан Аманпур, водеща на CNN/“, допълни говорителката на МВнР. Захарова сподели, че дори е измислила и първия въпрос на Кристиан към детето: „Момчето ми, ти смяташ ли нашите ракети за умни?“\n\nПо-рано представителят на Русия в Организацията за забрана на химическите оръжия /ОЗХО/ Александър Шулигин заяви, че руските специалисти, проверяващи съобщенията за събитията в Дума, са намерили участници във видео кадрите, представени като доказателство за химическата атака. Москва даже възнамерява до доведе в ОЗХО тези хора, предаде Newsru.com. По данни на „Белите каски“, на 7 април в сирийския град е било използвано химическо оръжие, от което са загинали десетки мирни жители. Официален Дамаск отрича обвиненията, а руски експерти заявиха, че не са открили следи от химическо отравяне у пациенти на болницата в Дума.\n\n          Москва оповести в четвъртък резултатите от своето разследване на още един резонансен случай - отравянето на бившия разузнавач Сергей Скрипал и дъщеря му Юлия. Следственият комитет разпространи видео, което проследява целия път на Юлия до московското летище Шереметиево, откъдето тя е излетяла за Лондон. Установен е шофьорът на таксито, който е докарал младата жена на аерогарата, както и всички пътници на самолета, с който тя е летяла. „У нито един от пасажерите не са фиксирани признаци на интоксикация, свързана с отравяне с химически вещества“, се казва в заключението на следователите, цитирано от РБК.   \n                    ", "date": "2018.04.19", "title": "11-годишен участник:: Химическата атака в Дума беше постановъчна "}
{"url": "http://www.monitor.bg/a/view/79578-%D0%9E%D1%82%D1%80%D0%B8%D1%85%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%BD%D0%B0-%D0%A5%D0%B8%D1%82%D0%BB%D0%B5%D1%80/", "text": "\n                    Немска подводница U-3523, която според конспиративните теории е превозила ръководството на нацистка Германия до Южна Америка, е била открита 73-години по-късно на дъното на морето недалеч от бреговете на Дания, пише в. „Дейли стар“.\n\nСпоред информация на изданието подводният плавателен съд е намерен на десет мили северно от датския град Скаген. Сканиране на морското дъно е показало, че подводницата се намира на дълбочина 123 метра, което усложнява достигането до нея. По време на потъването на борда й са се намирали 58 души – вероятно членове на екипажа.\n\nИзследователите и преди са смятали, че въпросната подводница е потопена от британски бомбардировач B-24 Liberator на 6 май 1945 г. на път за Норвегия, но досега самата тя или останките й не бяха открити.\n\nИменно по тази причина се зараждат безбройни теории и слухове, според които на борда на потопения подводен кораб са се намирали всички нацистки лидери, включително и техният фюрер – Адолф Хитлер. Конспиративните теории твърдяха, че U-3523 е откарала нацистите в Южна Америка. Широкото разпространение на въпросните слухове е подхранено и от получени от американското разузнаване свидетелства на някои очевидци, които твърдели, че са видели Хитлер в Колумбия и Аржентина след края на Втората световна война.\n\nВ датския Музей на морските войни са обяснили пред британското издание, че всъщност няма никакви доказателства, че U-3523 е превозвала нацистките лидери или някакво ценно имущество. „Има слухове, че на борда на лодката е имало някакви големи ценности от Германия, защото е отплавала в самия край на войната. Струва ми се, че тези слухове са плъзнали, защото въпросната подводница е била много високотехнологична за времето си и можела дълго време да плава под вода. Освен това много нацисти са опитвали да се измъкнат с някакви ценности в последните дни преди края на войната“, казва директорът на музея Норман Андерсен.\n\nU-3523 е една от немските подводници от типа XXI. В Германия са построени общо 118 такива, но участие в бойни действия са взели само две от тях. До наши дни се е запазила само една оригинална подводница тип XXI, която в наши дни е част от експозицията на музея на корабоплаването в Бремерхафен, Германия.\n                    ", "date": "2018.04.19", "title": "Откриха мистериозна подводница на Хитлер"}
{"url": "http://www.monitor.bg/a/view/11461-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB-%D1%81-%D0%B4%D0%B2%D0%B5-%D1%80%D0%BE%D0%BA%D0%BB%D0%B8-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%A5%D0%B0%D1%80%D0%B8/", "text": "\n                    Меган Маркъл ще последва примера на херцогинята на Кембридж Катрин и ще смени две рокли на предстоящата си сватба с принц Хари, пише в. \"Дейли експрес\".\n\nТайната чие творение ще бъдат роклите ще остане строго пазена до сватбата на 19 май. Месец преди голямото събитие източник от обкръжението на бъдещата кралска булка разкрива, че за церемонията в параклиса \"Сейнт Джордж\" на замъка Уиндзор Меган Маркъл е избрала \"традиционна и елегантна\" рокля, която ще смени с друго, по-ефектно творение за приема, организиран от престолонаследника принц Чарлз.\n\n\"Меган ще има две рокли - една за церемонията и друга за вечерния прием. Планът й да се преоблече след церемонията с нещо по-ефектно и не толкова ограничаващо. Самата булчинска рокля ще бъде традиционна и елегантна\", разкрива неназованият източник, цитиран от сп. \"Венити феър\".\n\nЗа сватбената церемония с принц Уилям през 2011 г. в Уестминстърското абатство Кейт Мидълтън избра рокля на Сара Бъртън, творчески директор на модна къща \"Александър Маккуин\". На приема в Бъкингамския дворец булката, вече като херцогинята на Кембридж Катрин, се появи в изискана рокля от бял сатен с деликатен колан, отново сътворена от Бъртън, припомня изданието.\n                    ", "date": "2018.04.19", "title": "Меган Маркъл с две рокли сватбата Хари"}
{"url": "http://www.monitor.bg/a/view/65354-%D0%A3%D1%87%D0%B5%D0%BD%D0%B8%D1%87%D0%BA%D0%B0-%D0%BE%D1%82%D0%B8%D0%B4%D0%B5-%D0%B2-%D0%BA%D0%BE%D0%B2%D1%87%D0%B5%D0%B3-%D0%BD%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D1%81%D0%BA%D0%B8%D1%8F-%D1%81%D0%B8-%D0%B1%D0%B0%D0%BB/", "text": "\n                    Афроамериканска ученичка от град Америкъс в щата Джорджия отиде на абитуриентския си бал в ковчег, предаде ЮПИ.\n\nАлександрия Кларк доста изненадала съучениците си от гимназията \"Съмтър\", когато от празнично украсена катафалка свалили отворен ковчег, а в него лежала абитуриентката в красивия си тоалет. Александрия изпълнила две свои цели с необичайната си поява. Първо накарала хората да се замислят, тъй като животът е кратък. И второ - да подскаже на приятелите за своя бъдещ избор на професия. Госпожица Кларк мечтаела да стане шеф на погребално бюро, след като две години стажувала в местна фирма с подобно предназначение.\n                    ", "date": "2018.04.19", "title": "Ученичка отиде в ковчег на абитуриентския си бал"}
{"url": "http://www.monitor.bg/a/view/83941-%D0%91%D1%80%D0%B8%D1%82%D0%B0%D0%BD%D0%BA%D0%B0-%D0%BA%D1%83%D0%BF%D0%B8-%D0%B1%D0%B0%D0%BD%D0%B0%D0%BD-%D0%B7%D0%B0-930-%D0%BF%D0%B0%D1%83%D0%BD%D0%B4%D0%B0/", "text": "\n                    Англичанката Боби Гордън заплати цели 930 паунда за един банан, който тя си закупи от онлайн магазин на търговската верига \"Асда\", съобщи Би Би Си.\n\nПо думите на клиентката, първоначално плодът е струвал само 11 пенса. Но за истинската му цена Боби Гордън разбрала едва тогава, когато получила квитанцията. След покупката банката блокирала кредитната й карта, тъй като имало подозрения, че тя е станала жертва на измама.\n\n\"Казах на 7-годишния си син, че трябва да се наслади на всяка хапка от този банан, тъй като той може би е най-скъпият в историята!\", довери британката.\n\nБоби Гордън добави, че никога не била очаквала в живота да й се случи \"бананова драма\". От \"Асда\" съобщиха, че е станала досадна грешка и се извиниха за причинените неудобства.\n\n\"Нашите банани са превъзходни, но не са чак толкова скъпи. явно е станала някаква грешка\", обявиха от търговската верига.\n                    ", "date": "2018.04.19", "title": "Британка купи банан за 930 паунда "}
{"url": "http://www.monitor.bg/a/view/83335-%D0%A4%D1%80%D0%B0%D0%BD%D1%86%D1%83%D0%B7%D0%B8%D0%BD-%D1%81-%D0%B4%D0%B2%D0%B5-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D0%B8-%D0%BD%D0%B0-%D0%BB%D0%B8%D1%86%D0%B5/", "text": "\n                    Французинът Жером Амон е първият човек в света, на когото са направени две трансплантации на лице, съобщи АФП.\n\nВтората трансплантация е направена през януари. Жером Амон още се възстановява в болницата \"Жорж-Помпиду\" в Париж, където е опериран.\n\nТой каза пред медиите, че се чувства добре, но лицето му още е неподвижно и не е придобило релефа, задаван от костите. Това ще бъде постигнато постепенно с имунотерапията срещу отхвърлянето на чуждата тъкан.\n\nПървото трансплантирано лице на 45-годишния мъж е премахнато миналата година след признаци за отхвърляне заради лечение с несъвместим антибиотик, когато настинал. Той е останал в болница два месеца без лице, докато бъде намерен подходящ донор.\n\nАнестезиологът Бернар Шоли каза, че е смаян от куража на пациента, който е преживял такова изпитание.\n\nВтората трансплантация, както и първата преди осем години, е направена от пластичния хирург проф. Лоран Лантиери.\n\n\"Вече знаем, че е възможно да бъде направена втора трансплантация. Това повече не е само в сферата на изследователската дейност\" - каза проф. Лантиери.\n\nЖером Амон е болен от неврофиброматоза тип 1, която причинява обезобразяващи тумори на лицето.\n\nДонорът е 22-годишен мъж, починал на няколкостотин километра от Париж.\n\nПървата трансплантация на лице в света беше направена през 2005 г. в Северна Франция. Оттогава на такава интервенция са се подложили около 40 души.\n                    ", "date": "2018.04.19", "title": "Французин с две трансплантации на лице"}
{"url": "http://www.monitor.bg/a/view/77681-%D0%95%D1%80%D0%B0%D1%82%D0%B0-%D0%9A%D0%B0%D1%81%D1%82%D1%80%D0%BE-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0-%D1%81-%D0%9C%D0%B8%D0%B3%D0%B5%D0%BB-%D0%94%D0%B8%D0%B0%D1%81%D0%9A%D0%B0%D0%BD%D0%B5%D0%BB/", "text": "\n                    \nПървият заместник-председател на Държавния съвет на Куба Мигел Диас-Канел бе единственият кандидат за поста, който предстои да бъде освободен председателя Раул Кастро, и той бе избран, съобщиха световните агенции.\n\nОбикновено депутатите на островната държава ратифицират подобни въпроси с единодушие или практически с единодушие и този път нямаше изненади - „за“ гласуваха 603 от 605 депутати, и така Диас-Канел ще сложи край на династията Кастро, но едва ли ще промени посоката, в която се движи Куба, твърдят предварително експерти. Той е от по-младото поколение лидери (роден е след революцията в Куба от 1959 г.) и подкрепя модернизация на острова, но е и дългогодишен \"апаратчик\" на Комунистическата партия и не се очаква настоява за голяма политическа промяна. Инженер по електроника по образование, 58-годишният Диас-Канел често изглежда повече в крак с времето от по-възрастните си носещи униформи в цвят \"каки\" предшественици - Раул и брат му Фидел, които управляваха карибския остров през последните шест десетилетия, коментира Ройтерс. Като млад провинциален партиен ръководител, Диас-Канел например слушал рок музика („Бийтълс“) и носел дълга коса. На национално равнище Диас-Канел призовава за по-критично отразяване на събитията от държавните медии и по-широк достъп до интернет в едно от най-слабо свързаните с нета общества. Той често идва на събрания с таблет, но това съвсем не му пречи в изказванията си да набляга на необходимостта от приемственост и борба с империализма – съвсем в досегашната „права линия“ на партията. \"Има причини да се очаква, че той ще бъде по-гъвкав, по-модерен\", казва Артуро Лопес-Леви, бивш кубински правителствен анализатор, израснал в родния град на Диас-Канел - Санта Клара и в момента преподавател в Тексаския университет. Той допълва:\"Но няма основания да се смята, че ще бъде реформатор, нито да се предполага, че ще загърби еднопартийната система или ще спре да дава предимство на държавния сектор пред частния\".\n\nНякои членове на малката кубинската дисидентска общност, които според правителството работят за САЩ, за да го дестабилизират, осъдиха президентството на Диас-Канел, още преди да е започнало, с думите, че то е продължение на предишното.\n\nМиналата година изтекло видео от закрито събрание показва Диас-Канел, който изразява твърдолинейни възгледи към независимите медии, дисидентите и западните посолства. Това разочарова мнозина кубинци, които се надяваха, че той ще бъде реформатор. Но някои анализатори казват, че това е по-скоро доказателство за политическата ловкост на Диас-Канел, отколкото за политическите му възгледи, тъй като се е налагало да успокои партийните хардлайнери, изплашени от смъртта на Фидел Кастро и избора на Тръмп. Тръмп хвърли сянка върху разведряването, договорено през 2014 г. между Раул Кастро и бившия американски президент Барак Обама.\n\nТази ловкост ще бъде от ключово значение, ако Диас-Канел иска да направи промени в начертания от Кастро път, достатъчни да направят кубинския социализъм устойчив, но не толкова големи, че да разрушат системата.\n\nТъй като Диас-Канел не притежава влиянието на Фидел и Раул Кастро като исторически лидери на революцията, способността му да упражнява властта ще зависи от успехите в икономиката.\n\nМеждувременно досегашният председател на кубинския парламент Естебан Ласо беше преизбран с единодушната подкрепа на 604-те депутати. Той е на 74 години, депутат е от 1981 г. и стана председател на парламента през февруари 2013 година. Член е на Политбюро на Централния комитет на Кубинската комунистическа партия.\n\nНа поста заместник-председател на парламента беше преизбрана Ана Мария Мари Мачадо.\n\n\n \n                    ", "date": "2018.04.19", "title": "Ерата Кастро приключва с Мигел Диас-Канел"}
{"url": "http://www.monitor.bg/a/view/3955-%D0%9D%D1%8F%D0%BA%D0%BE%D0%BB%D0%BA%D0%BE-%D0%B4%D0%BD%D0%B8-%D0%BF%D1%80%D0%B0%D0%B7%D0%BD%D0%B8%D0%BA-%D0%B7%D0%B0-70%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%98%D0%B7%D1%80%D0%B0%D0%B5%D0%BB/", "text": "\n                    Израел започна да празнува 70 години от основаването си с факелна церемония в Ерусалим, която даде начало на няколко дни чествания, предадe АФП.\n\nСлед като във вторник и сряда почетоха паметта на своите сънародници, които са били убити в служба на Израел или в атентати, израелците започнаха тази вечер да честват със семейни барбекюта и събирания в национални паркове създаването на държавата си, обявено на 14 май 1948 г. от Давид Бен Гурион, но отбелязвано сега според еврейския календар. Честванията ще продължат 70 часа до събота вечер.\n\nПланирани са улични фестивали и спектакли с фойерверки в Тел Авив и Ерусалим, както и самолетно шоу. На церемония в Ерусалим премиерът Бенямин Нетаняху приветства \"истинските семена на мира\", които според него започват да покълват в някои арабски страни. Той не даде повече подробности, но неотдавна са отбелязани признаци на затопляне на отношенията, особено със Саудитска Арабия, която подобно на Израел приема Иран като сериозна заплаха.\n\nСпоред официалната статистика около 6,59 милиона израелски граждани (74,5 процента) са евреи, а 1,85 милион (20,9 процента) са араби.\n\nС над 8,8 милиона жители населението на Израел е нараснало десетократно от 1948 г. Икономическият растеж за четвъртото тримесечие на 2017 г. е 4,1 процента от БВП. Страната има около дузина носители на Нобелови награди.\n\n\"Израел бе създаден, за да може еврейският народ, който не се е чувствал у дома почти никъде по света, най-после да има дом\", заяви писателят Давид Гросман на церемония в Тел Авив. \"Днес, след 70 години изненадващи успехи в толкова много области, Израел с цялата си сила може би е крепост. Той обаче все още не е дом. Израелците няма да имат дом докато палестинците не получат свой\", каза Гросман.\n                    ", "date": "2018.04.19", "title": "Няколко дни празник за 70-годишнината на Израел"}
{"url": "http://www.monitor.bg/a/view/81683-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%BD%D0%B0%D0%BF%D1%80%D0%B0%D0%B2%D0%B8-%D0%B6%D0%B5%D0%BD%D0%B0-%D1%81%D0%B8-%D0%BF%D1%8A%D1%80%D0%B2%D0%B0-%D0%B4%D0%B0%D0%BC%D0%B0/", "text": "\n                    Севернокорейският лидер Ким Чен Ун даде на съпругата си титлата „първа дама”. Според анализатори, това е огромно засилване на статута й, което се прави умишлено преди срещите на най-високо ниво със САЩ и Южна Корея, съобщи АФП. Ри Сол Ю често придружава Ким на официални събития, но миналата седмица за първи път имаше самостоятелна изява при посещението на балетна постановка на китайски театър.\n\nМеждувременно южнокорейският президент Мун Дже Ин поиска сключване на мирен договор със Северна Корея, за да се сложи официално край на войната между двете държави, съобщи АФП. На пресконференция в южнокорейското президентство той заяви пред медиите, че е време 65-годишното примирие да бъде увенчано с подписване на мирен договор, след като бъде обявен край на войната. Мун подчерта обаче, че сключването на мирен договор изисква Северна Корея да се откаже от своята ядрена и балистична програма. Президентът каза, че ако на срещите на върха между КНДР и Южна Корея, а след това между КНДР и САЩ се договори денуклеаризация на полуострова, няма да е трудно да бъдат нормализирани отношенията на Севера с другите две държави. Той добави, че би могла да се осигури и международна икономическа помощ за Северна Корея. Южнокорейски и китайски източници съобщават, че Ким Чен Ун е изразил склонност за осъществяване на денуклеаризацията. В замяна обаче американските войски ще трябва да се изтеглят от Южна Корея, а южнокорейците вече няма да имат защитата на американския ядрен чадър. Вашингтон е непреклонен в желанието си за денуклеаризация на КНДР, която да бъде необратима и подлежаща на проверка.\n                    ", "date": "2018.04.19", "title": "Ким Чен Ун направи жена си „първа дама“"}
{"url": "http://www.monitor.bg/a/view/54565-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B8-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%B2-%D0%93%D0%BE%D1%86%D0%B5-%D0%94%D0%B5%D0%BB%D1%87%D0%B5%D0%B2/", "text": "\n                    Полицаи от Гоце Делчев откриха два пистолета под сергия на пазара в Гоце Делчев. Във вторник по подаден сигнал те претърсили сергията, на която продавал зеленчуци 66-годишен от село Сатовча и открили скрити под сергията два пистолета, единият от които силно корозирал. Притежателят на пищолите, вероятно е очаквал купувача след предварителна уговорка с него, но бил изненадан от полицаите. 66-годишният сатовчанин не притежавал никакви документи за собственост на оръжията и те му били иззети, а той отведен в местното районно управление на разпит.\n\nПо случая е образувано досъдебно производство.\n                    ", "date": "2018.04.19", "title": "Продават пистолети на пазара в Гоце Делчев"}
{"url": "http://www.monitor.bg/a/view/73366-%D0%9F%D1%80%D0%B5%D0%B1%D0%B8%D1%85%D0%B0-%D0%A7%D0%BE%D0%B2%D0%B5%D0%BA%D0%B0%D0%BF%D1%82%D0%B8%D1%86%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Делтапланеристът Стайко Иванов, известен с прозвището Човека- птица, е бил пребит в килията си в Пазарджишкия затвор, като нападението е станало по обяд на 15 април, в неделя на връщане от столовата. Според неофициалната информация затворникът е бил нападнат с юмруци от мургави обитатели на тюрмата. За случилото сигнализираха негови близки в социалните мрежи, а по-късно информацията им беше потвърдена от пресцентъра на Министерството на правосъдието. Стайко Иванов е с комоцио и е в стационара на затвора. Той се страхува да се върне в килията си, защото щял да бъде убит, затова иска да бъде преместен в друг затвор. Иванов е пожелал да бъде освидетелстван и от външно болнично заведение, това предстои. Ръководството на затвора е назначило вътрешна проверка. Уведомена е Районната прокуратура в Пазарджик. Случаят е отразен в регистъра за травматични увреждания. Пострадалият е отделен от другите лишени от свобода, докато трае проверката. След това ще бъде преместен в друга група. Делтапланеристът отдавна настоява да бъде настанен в друг затвор. От Правосъдното министерство дават надежди, че се предприемат действия в тази насока. Досега това не е станало, защото подадената от него молба не е била с необходимата документация. От ведомството твърдят още, че не е тежко пострадал. Какви точно са пораженията от побоя, ще стане ясно едва след освидетелстването. Преди приключване на проверките не се съобщават и мотивите за нападението му, нито колко са биячите. Ще им бъде потърсена отговорност, уверяват от пресцентъра на правосъдното министерство. Стайко Иванов от Кърджали излежава 8-годишна присъда за убийство, което твърди, че не е извършил. На 11 май 1997 г. той се качва на стоп в буса на македонски гражданин, който после взема и друг стопаджия. Непознатият застрелва водача, бусът се блъска в крайпътно дърво, а истинският убиец изчезва. Никой не го търси, а главен обвиняем става Иванов. Не е открито оръжие, не са доказани мотиви. През 2005 година прокуратурата прекратява наказателното производство поради липса на доказателства. Когато обаче през 2006-та мъжът завежда дело срещу държавата за незаконно задържане за 7 месеца и влошеното си след ареста здраве, производството е възобновено, макар да няма нови доказателства. Делото се точи с години, многократно е връщано, но в крайна сметка завършва с 8-годишна присъда от Хасковския окръжен съд, въпреки че остават неизяснени обстоятелства, разказват близки на делтапланериста. Той бяга в чужбина, крие се с години в различни страни и е издирван от Интерпол, докато накрая е задържан и върнат в България. В затвора е от 2016 година. През 2017-та обявява гладна стачка, при която сваля над 30 кг. Подава молба за помилване, но тя е отхвърлена от вицепрезидента Илияна Йотова. Преди това е отказана и молбата му да бъде преместен в Пловдивския затвор с мотива, че там той няма роднини, макар че и в Пазарджик няма. Близките му са писали и до омбудсмана Мая Манолова, която им отговаря, че няма право да се намесва при произнесена присъда.\n\n\n \n                    ", "date": "2018.04.19", "title": "Пребиха Човека-птица в затвора в Пазарджик"}
{"url": "http://www.monitor.bg/a/view/29559-%D0%9E%D1%82%D0%BA%D1%80%D0%B8%D1%85%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BF%D1%80%D0%B8%D0%B4%D0%BE%D0%B1%D0%B8%D1%82%D0%B0-%D0%B4%D1%8A%D1%80%D0%B2%D0%B5%D1%81%D0%B8%D0%BD%D0%B0-%D0%B2-%D1%88%D0%B8%D0%B2%D0%B0%D1%88%D0%BA%D0%B8-%D1%86%D0%B5%D1%85-%D0%BD%D0%B0%D0%B4-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    \nНезаконно придобита и съхранявана дървесина в незаконен цех       , прикрит в сградата на шивашка фирма, е била открита при проверка на служители на сектор „Противодействие на икономическата престъпност“ при ОДМВР-Пазарджик. Проверката е извършена вчера на територията на велинградското село Света Петка, а в нея взели участие и инспектори от НАП-Пловдив и Дирекция „Инспекция по труда“ в Пазарджик. Съвместните екипи извършили проверка в шивашки цех, стопанисван от частна фирма в селото. В едната част на цеха органите на реда открили отделно помещение обособено за преработка на дървесина. То било стопанисвано от 53-годишният М.М. от съседното село Долна Дъбева. Вътре имало инструменти за рязане и обработка на дървесина. В двора били открити общо около 110 кубически метра иглолистна дърва за огрев, 4 куб. метра иглолистни трупи и около кубик обработен материал. Цялото количество не било маркирано с контролна горска марка, а М.М. не успял да представи никакви документи за произхода му. Дървообработващият цех не разполагал с никакви документи необходими за неговото обособяване и дейност. Междувременно инспекторите от трудовата инспекция установили, че в шивашкия цех се трудят 30 жени, чиято самоличност е установена. Предстои изясняването дали шивачките имат трудови договори с фирмата, за която работят. По случая е образувано полицейско производство, а работата за пълното изясняване на резултатите от проверката продължават.  \n\n \n\n\n \n                    ", "date": "2018.04.19", "title": "Откриха незаконно придобита дървесина в шивашки цех над Велинград"}
{"url": "http://www.monitor.bg/a/view/35540-%D0%A0%D0%B0%D0%B7%D0%BA%D1%80%D0%B8%D1%85%D0%B0-%D0%B7%D0%B0-%D1%87%D0%B0%D1%81%D0%BE%D0%B2%D0%B5-%D1%83%D0%B1%D0%B8%D0%B5%D1%86-%D0%BD%D0%B0-%D0%BA%D0%BE%D0%BB%D0%BE%D0%B5%D0%B7%D0%B4%D0%B0%D1%87/", "text": "\n                    За броени часове е открит и задържан извършител на тежка катастрофа със загинал, който направил опит да се укрие и заличи следите. Сигналът за загинал възрастен мъж е бил приет от дежурната част на РУ „Полиция“ Сливен към 21,20 часа на 18 април. При пристигане в района на пътя за жк „Диньо Дачев“ униформените установили, че в канавката лежи труп  на велосипедист. При огледа са установени следи от гуми по тялото, жертвата е починала следствие множество вътрешно-контузни рани  и натрошени ребра.Загиналият е бил без лични документи, допълнително е установено, че е на 71 години\n\nВ ранните часове на 19 април и открит извършителят: 32-годишният жител на Сливен Васил Василев, който укрил лекия си автомобил в гараж на свой приятел и направил уговорки с монтьор за изчукване на побитите ламарини. Василев е задържан първоначално за 24 часа, образувано е досъдебно производство.Според извършилите първоначалния оглед медици велосипедистът е можел да оцелее ако е бил откаран в центъра за спешна медицинска помощ.Мъжът е агонизирал поне час, през което време задържания е търсел начин да прикрие следите си.\n                    ", "date": "2018.04.19", "title": "Разкриха за часове убиец на колоездач"}
{"url": "http://www.monitor.bg/a/view/39915-20-%D0%B1%D0%BE%D0%BD%D0%B0-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D0%BD%D0%B0%D0%B4%D1%80%D1%83%D1%81%D0%B0%D0%BD%D0%B0%D1%82%D0%B0-%D0%B8-%D0%BF%D0%B8%D1%8F%D0%BD%D0%B0-%D0%93%D0%B0%D0%B1%D1%80%D0%B8%D0%B5%D0%BB%D0%B0/", "text": "Плаче в съда и моли да бъде пусната от ареста, където й било много тежко, 7 полицаи охраняват 50-килограмовото момиче\n                    \n\n„Габриела не е убиец. Ще платим гаранцията, за да излезе на свобода”. Това заяви след мярката за неотклонение в районния съд в Пловдив роднина на 20-годишната Габриела Медарова. Тя е обвинена в три престъпления от прокуратурата след фаталната неделна утрин на 15 април, когато с 1,38 промила алкохол в кръвта и надрусана с марихуана, помля 10 паркирани автомобила на ул. „Македония” до комплекс „Оазис 4” в Пловдив. След катастрофата бе арестувана, а районният съд в четвъртък я пусна на свобода с парична гаранция от 20 000 лева.\n\nВ нощта преди инцидента Габриела е била в нощен клуб в Пловдив, където била танцьорка. Там не била на заплата, а на хонорар, който не й бил платен, разказала тя пред разследващите. Не само това, а и била глобена със 100 лева, разкри адвокатът на 20-годишната обвиняема Орлин Търновалийски. Той уточни, че липсата на пари е била причината Габриела да не си повика такси и въпреки че пила водка в заведението, се качила на джипа да се прибира. Когато пристигнала на ул. „Македония”, била сама в джипа „БМВ Х5”, който бил на приятеля й Пламен Николов. Ядосала се, че не й било платено и започнала да удря с ръце волана. Така загубила управление върху мощното возило, което започнало да блъска паркираните автомобили. Пред разследващите момичето казало, че не помни нищо след първите един – два сблъсъка. Тя дори е блъснала своята кола – „Фият”, обясни още защитникът й. Общо щетите от произшествието са за над 40 000 лева, е установила автооценъчната експертиза.\n\n\n\nВеднага след катастрофата Габриела се прибрала в апартамента в комплекса, където живеела с гаджето си. Разказала му какво е станало и когато била арестувана, се опитала да прехвърли вината на майка си. „Отрекох аз да съм карала колата, защото тя трябва да се научи да поема отговорност”, заяви след мярката за неотклонение на дъщеря си Габриела майка й. Самата обвиняема не спря да плаче в съдебната зала, а в последните си думи към съдия Теофана Спасова помоли да бъде пусната от ареста. „Моля ви, много ми е тежко в ареста. Пуснете ме. Искрено съжалявам за стореното и повече никога няма да се кача да карам кола. Пуснете ме, моля ви”, изплака момичето в съдебната зала. Тя дори се прекръсти, когато адвокатът й обясни, че за късмет по време на катастрофата не е имало пострадали и жертви. Визията й в съда бе коренно различна от тази във фейсбук профила й, където е нагласена и с грим. „Съжалявам, че ще го кажа, но когато общественото мнение влезе в съда от едната врата, съдът трябва да си тръгне от другата. Защо трябва да бъде травмирана ако остане в ареста?”, бе част от пламенната защита на адвокат Търновалийски, който подчерта младата възраст на Медарова, фактът, че има постоянен адрес в ж.р. „Тракия”, където живеят родителите й и липсата на криминално и съдебно минало.\n\n\n\nГабриела имала само една неплатена глоба от 20 лева заради неправилно паркиране. Заради липсата на опасност да се укрие и да извърши ново престъпление, съдът й определи паричната гаранция, която била съобразена с финансовото й състояние. „Ако зависи от мен, ще обжалвам размера на гаранцията”, уточни адвокат Търновалийски.\n\n\n\n\n \n\n\n \n                    ", "date": "2018.04.19", "title": "20 бона гаранция за надрусаната и пияна Габриела (СНИМКИ, ВИДЕО)"}
{"url": "http://www.monitor.bg/a/view/84764-30-%D0%B3-%D0%B7%D0%B0%D1%82%D0%B2%D0%BE%D1%80-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%B7%D0%B0-%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/", "text": "\n                    Окончателна присъда от 30 г. лишаване от свобода при строг затвор постанови Върховният касационен съд спрямо Иван Николов от Пазарджик, който ден преди президентските избори през ноември 2016 г. закла Асен и Василка Илиеви. Възрастното семейство от ромски произход живееше на ул.“ Дунав“ , където е станала трагедията. Иван нахлу в къщата на Илиеви, дрогиран и въоръжен с нож. В това време бабата и дядото гледали телевизия и неканеният гост първо намушкал с острието мъжа, като по тялото му при аутопсията бяха открити 14 удара с нож. Баба Василка пък била прободена 9 пъти. След хладнокръвното двойно убийство влачи трупа на 77-годишния Асен и го оставя на тротоара пред къщата, а бабата бе намерена на леглото, обляна в кръв, докато убиецът се прибира в дома си в съседния блок, но кървавите следи го издават. Часове преди да бъде задържан на следващия ден, той стреля с пушка по две жени от квартала, успявайки да ги рани  в краката. Наркоманът бе осъден на 25 години затвор от пазарджишкия Окръжен съд, след като Николов си призна пред магистратите за жестокото деяние и така отърва доживотната присъда. Пловдивският Апелативен съд обаче даде 5 години отгоре като наказание за хладнокръвната екзекуция, а върховните магистрати потвърдиха 30-те години затвор. Осъденият за убийството ще трябва да плати и по 200 000 лв. кръвнина на всяко от трите деца на Илиеви, две от които живеят в чужбина.\n\n \n                    ", "date": "2018.04.19", "title": "30 г. затвор окончателно за убиеца на възрастно семейство"}
{"url": "http://www.monitor.bg/a/view/1961-%D0%92%D1%80%D1%8A%D1%89%D0%B0%D1%82-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%83%D0%B1%D0%B8%D0%B5%D1%86%D0%B0-%D1%81-%D1%80%D0%B5%D0%B7%D0%B0%D1%87%D0%BA%D0%B0%D1%82%D0%B0-%D0%BE%D1%82-%D0%A8%D1%83%D0%BC%D0%B5%D0%BD/", "text": "Имало вътрешно противоречие в обвинителния акт, твърдят от съда\n                    Разширен състав на Окръжния съд в Шумен, председателстват от съдия Светлин Стефанов е прекратил съдебното производство срещу Стефан Радославов Стефанов, който през август 2016 уби и наряза с моторен трион съпругата си Галина Димитрова. Съдът е върнал делото на прокуратурата за отстраняване на процесуални нарушения.\nСтефанов призна вината си и по съкратената процедура вече получи присъда от 19 години и 6 месеца затвор на първа инстанция в Шуменския окръжен съд на 30 август м. г., а наказанието беше редуцирано с една трета и стана 13 години лишаване от свобода.\nОбвинението протестира присъдата през Апелативния съд във Варна и на 19 март т. г. втората инстанция е отменила присъдата и върнала делото отново в ШОС.  Като основен мотив за това апелативният съд посочил пороци в обвинителният акт на Окръжна прокуратура - Шумен, който според него е вътрешно противоречив, а това съществено ограничавало процесуалните права на подсъдимия и било основание за връщане на делото. \nС новите промени в НПК Апелативният съд нямал правото да върне делото в прокуратурата, а само да поиска нарушенията да бъдат обсъдени от разпоредително заседание на първостепенния съд. Към момента на влизането на казуса в съда обаче новите промени в НПК не бяха влезли в сила и разпоредително заседание не е имало, затова ШОС върнал делото в прокуратурата за отстраняване на процесуалните нарушения.\nУбийството на Галина Димитрова излезе наяве на 21 август 2016 година, когато при проверка в дома на Стефанов полицаи се натъкнали на останки от разчленен труп на жена. След убийството мъжът искал да прикрие следите си, с пари на жена си купил на старо \"Форд\", с който да превози нарязаното тяло и да го зарови някъде. В деня който купил колата катастрофирал и планът пропаднал. Тогава с остатъка от парите купил моторна резачка и с нея разчленил съпругата си за да може да я събере в чували и да я махне от дома си.\n                    ", "date": "2018.04.19", "title": "Връщат на прокуратурата убиеца с резачката от Шумен"}
{"url": "http://www.monitor.bg/a/view/70410-%D0%90%D1%80%D0%B5%D1%81%D1%82-%D0%B7%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%88%D0%B5%D1%84-%D0%BE%D1%82-%D0%A0%D0%B0%D0%BA%D0%BE%D0%B2%D1%81%D0%BA%D0%B8/", "text": "Задържани са няколко униформени, разследват ги за рушвет за над 15 бона\n                    Шефът на районното полицейско управление в Раковски Георги Илиев е бил арестуван на работното си място. Заедно с него са били закопчани и двама други полицаи от същото районно, научи „Монитор”/”Телеграф”. По непотвърдена информация полицаите са били тикнати в ареста в сряда.\n\nТримата били разследвани от няколко седмици за корупционно престъпление. По информация на „Монитор”/”Телеграф” задържаните ченгета са искали рушвет от над 15 000 лева. Сумата я искали от местен жител, като на този етап разследващите не уточняват за какво е бил искан подкупът.\n\nТова не е първи арест на полицейски шефове от Пловдив. През септември 2015г. с постовете си се простиха шефовете на районните управления в Асеновград и в Първомай Димчо Темелков и Васил Налбантов. Тогава от окръжната прокуратура огласиха, че двамата са разследвани за длъжностни престъпления и престъпления против правосъдието, като се разследва евентуален корупционен мотив. Двете разследвания не били свързани помежду си, уточниха през 2015г. от окръжната прокуратура в Пловдив. Заедно с тях двамата зад решетките бяха вкарани и зам.-полицейски шеф на районното в Първомай, както и двама оперативни работници.\n\nОт окръжната прокуратура в Пловдив заявиха само, че информация за новите арести ще бъде дадена в петък в 11 часа.\n                    ", "date": "2018.04.19", "title": "Арест за полицейски шеф от Раковски"}
{"url": "http://www.monitor.bg/a/view/699-%D0%9C%D1%82%D0%B5%D0%BB-%D0%BF%D0%BE%D0%BA%D0%B0%D0%B7%D0%B0-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D1%80%D0%B5%D1%88%D0%B5%D0%BD%D0%B8%D1%8F-%D0%B7%D0%B0-%D1%83%D0%BC%D0%BD%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%BE%D0%B1%D1%89%D0%B8%D0%BD%D0%B8/", "text": "\n                    Мтел, част от A1 Group, представи за пръв път у нас умни решения за градска среда с помощта на Narrowband IoT (NB-IoT) технология. Технологията свързва широка гама от устройства, машини и услуги с помощта на клетъчни телекомуникационни технологии.\n\nРешението за контрол на въздуха отчита нива на замърсяване и прахови частици, като също така измерва температура и влажност. Системата е приложима за открити и закрити пространства, а информацията се следи с помощта на уеб-базирано приложение. С помощта на решението общините ще имат информация в реално време за качеството на въздуха.\n\nУслугата за умно управление на отпадъци е подходяща за общини и сметосъбиращи компании. С помощта на датчици тя автоматично идентифицира степента на запълване на контейнерите за смет. Системата предлага автоматизирани изчисления на маршрут и навигация, базирани на анализ на информация, като също така предлага отчет за сметосъбиране до клиентите. Използването ѝ спестява времеви ресурс, а във финансов аспект може да намали с до 70% разходите за сметосъбиране.\n\nСистемата за умно осветление използва LED модули, за да оптимизира контрола на уличните светлини, регулирайки автоматично степента на осветеност през цялото денонощие. Модулите са съвместими със съществуващите стълбове за осветление и са лесни за адаптиране. Използването на умно осветление с помощта на Narrowband IoT технология подобрява условията на живот в градските зони и намалява с до 25% годишните разходи.\n\nNarrowband IoT решението за умно паркиране засича свободните места за паркиране, позволява запазване на паркомясто онлайн, автоматично определя най-краткия маршрут до свободното място и осъществява безкасови трансакции в платените зони. Системата осъществява централизирано следене, отчитайки тенденциите в паркирането, степента на заетост и нарушенията. Внедряването ѝ подобрява заетостта на паркоместата с до 25% и увеличава събираемостта на приходите от нарушения с до 20% на година.\n                    ", "date": "2018.04.19", "title": "Мтел показа технологични решения за умно управление на общини "}
{"url": "http://www.monitor.bg/a/view/998-%D0%90%D0%BB%D0%B1%D0%B5%D0%BD%D0%B0-%D0%B7%D0%B0-20%D0%B8-%D0%BF%D1%8A%D1%82-%D1%81-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%A1%D0%B8%D0%BD-%D1%84%D0%BB%D0%B0%D0%B3/", "text": "\n                    За 20-и път плажът на ваканционно селище „Албена“ е сред най-добрите в света и ще бъде отличен с наградата „Син флаг“ за 2018 г. Решението е взето от международното жури на Програма „Син флаг” по време на своето годишно заседание за Северното полукълбо в Копенхаген (Дания), съобщава ръководителят на сектор „Спорт“ Руслан Йорданов. Според председателя на българското движение „Син флаг” Станимир Георгиев, Албена предлага отлична туристическа услуга, в баланс с разумно потребление на природните дадености и качествено екологосъобразно управление.\n\n\"За Албена е голямо признание не само плажа да бъде сред най-добрите в света, но и вече две десетилетия да поддържа високо качество. Плажът е гордостта на ваканционното ни селище и част от нашия туристически продукт. Ще продължим нашата политика да опазваме околната среда и да модернизираме визията на един от най-красивите български курорти\", казва Руслан Йорданов.\n\nВсички хора по света, които желаят да почиват на най-чистите, най-сигурните и най-добре менажираните плажове и марини, ги откриват на сайта на Програмата www.blueflag.global, където са публикувани и данни за Албена с информация, снимки и карта. Този сайт се е утвърдил като надеждна отправна точка за голяма част от туристите, когато желаят да изберат отлично място за своя отдих, защото Програмата „Син флаг” стимулира устойчивото развитие на плажовете и яхтените пристанища чрез изпълнението на строгите й критерии. Големите тур оператори обикновено поставят условие избраните от тях дестинации за продажба да бъдат отличени със Син флаг.\n\nЮбилейното вдигане на флага в Албена ще стане с тържествена церемония.\n\nПрограмата “Син флаг” поощрява чисти и сигурни плажове и яхтени пристанища и образова цялото общество да опазва околната среда по крайбрежието, като допринася, както със своето доброволно участие в екологични инициативи, така и с ежедневното си поведение.\n                    ", "date": "2018.04.19", "title": "Албена за 20-и път с наградата „Син флаг“ "}
{"url": "http://www.monitor.bg/a/view/71024-%D0%A1%D0%BE%D0%BA%D0%BE%D0%BB%D0%B8-%D1%81%D1%83%D0%B4%D0%B6%D1%83%D1%86%D0%B8-%D1%82%D0%B0%D0%BD%D1%86%D0%B8-%D0%B2%D1%8A%D1%80%D1%82%D1%8F%D0%BD%D0%BE-%D0%BA%D0%B0%D1%84%D0%B5-%D0%B8-%D0%B3%D1%8E%D0%BB%D0%BE%D0%B2%D0%B0-%D1%80%D0%B0%D0%BA%D0%B8%D1%8F/", "text": "Гостите могат да опитат въртяно кафе по рецепта от 19-и век\n                    \nИзключително разнообразие от изненади предлага откритото днес във Велико Търново 15-то Международно изложение „Културен туризъм”. то се провежда в Двореца на културата Васил Левки от 19 до 21 април, а негови организатори са местната община и общинската туристическа агенция „Царевград Търнов”, Асоциацията на българските туроператори и туристически агенции и Българската хотелиерска и ресторантьорска асоциация, с подкрепата на Министерството на туризма.\n\nТази година в изложението участват 145 туропетариски агенции, общини и посолства на различни държави, всяка от които представи на своите щандове най-емлбематичните и характерни продукти за своя регион. Щандът на община Георги Оряховица представи защитеният като запазено географско наименование горнооряховски суджук, а в съседство госитте от Чепеларе бяха подредили чинии с истински балкански кашкавал и сирена. Малко по-нататък пък частна винарска изба бе извадила от най-дорите си вина за дегустация. Трите щанда от рано бяха окупирани от десетина гладни старци, които очевидно се бяха подготвили за дегустационна обиколка. Въоръжени с клечки за зъби и платнени торби те обикаляка по щандовете и грабеха от рекламните брошури, които тикаха в торбите. Най-често обаче се спираха пред чиниите с мръвки и с две ръце грабеха от суджука и кашкавала.\n\nГоям интерес сред гостите предизвикаха и щандовете на чуждите държави, сред които: Азърбайджан, Китай, Турция, Гърция, Тайланд и др. Майсторите от Самоводската чаршия също бяха тук и представяха на живо пред гостите своите занаяти. В един от ъглите беше подредено и истинско кафене от края на XIX век, в което сръчният кафеджия правеше т.нар. въртяно кафе за посителите: попа, даскала и селския чорбаджия и в добавка към кафето режеше на тънко не особено подходящия за случая пресен суджук. А след кафето гостите опитаха и истинска гюлова ракия.\n\nНа 15-тото туристическо изложение бяха представени и различни исторически възстановки. Национално дружество „Традиция“ представи военния бит на българите от средните векове, различни видове оръжие и ризници, а всеки желаещ можеше да пробва стрелба с лък. Национално сдружение Работилница „Седянка” демонстрираха тъкане на колани на кори, совалкова дантела, дантела кене, дантела фриволите, българска бродерия, плетене на шума и тъкане на хоризонтален стан. Гостите от клуб за бродерия от турския град Чанаккале пък представят бродерия с метален конец и дантела „ОЯ“. Екипът на Късноантичната и средновековна крепост Туида – Сливен поазаха сокол мишелов на Харис, както и уъркшопове, възстановки на оръжия, облекла и елементи на бита от Средновековието. А община Враца се включи със спектакъла „Хляб от Бога“ на театрално студио „Тепм“, посветен на лимеца. За доброто настроение на присъстващите през трите фестивални дни ще се грижат танцьорите и музикантите от унгарския град Кечкемет.\n\n \n\nПрез 2017 г. 9 млн. чужди туристи са оставили у нас 8 милиарда лева\n\nПрез 2017 г. в България са дошли 9 млн. чужди туристи, което е със 7 % повече от 2016 г. а приходите от туризъм у нас са 8 млрд лв., което пък е с 9 % повече от предходната. Това съобщи при откриването на 15-тото туристическо изложение зам. министър Любен Кънчев. Само във Велико Търново приходите от туризъм за 13 млн. лв. и се наблюдава 20% ръст на чужденците, посетили старата столица. Според зам. министъра Велико Търново успешно се налага като център на диверсификационен туризъм у нас. „Тук успешно се съчетават няколко вида туризъм: исторически, културен, религиозен. Освен това Велико Търново участва и в две туристически дестинации: историческата и винарно-кулинарната, както и в платформата за бизнес туризъм с инициативата „Творчеството е пътят”.\n\n\n \n                    ", "date": "2018.04.19", "title": "Соколи, суджуци, танци и гюлова ракия"}
{"url": "http://www.monitor.bg/a/view/16741-%D0%94%D0%BE-%D0%BD%D1%8F%D0%BA%D0%BE%D0%BB%D0%BA%D0%BE-%D0%B3%D0%BE%D0%B4%D0%B8%D0%BD%D0%B8-%D0%92%D0%95%D0%98%D1%82%D0%B0%D1%82%D0%B0-%D0%B1%D0%B5%D0%B7-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%BF%D0%BE%D0%BC%D0%BE%D1%89/", "text": "Същото ще важи и за всички новите тецове на въглища\n                    До няколко години централите, произвеждащи енергия от възобновяеми източници ще бъдат рентабилни и няма да се нуждаят от държавна помощ. Това заяви на пресконференция днес Еврокомисарят по въпросите на климата и енергетиката Мигел Ариас Канете след неформалната среща на министрите на енергетиката на страните от ЕС.\n\nВисшият еврочиновник припомни, че в последните години\n\n\n\nТой даде за пример соларните панели за производство на електричество, при които спадът на цените е с цели 80%. „Приблизително същото важи и за ветрогенераторите“, добави той. По думите му това дава възможност да се инвестират повече средства в производство на зелена енергия, като акцентът се постави на възможността потребителите сами да произвеждат чиста енергия.\n\nКанете обясни, че по време на срещата днес сутринта, на която са се обсъждали 3 важни досиета от пакета \"Чиста енергия за всички европейци\" са се сблъскали\n\n\n\n„Част от страните са изразиха мнение делът на веитата в ЕС в близкото десетилетие да надвиши 35 на сто, други предпочитат да не се преминава границата от 27%. Като цяло стремежът е за дял от над 27%, но не толкова близо до 35%, каквото е позицията на Европарламента“, каза още той и добави, че повече са предпочитат да е над този лимит. „Когато говоря с министрите не екологията повечето от тях искат да се намалят парниковите емисии и с над 40%, когато обаче става дума за веитата и енергийната ефективност някои от тях стават доста консервативни“, обясни Канете. Той припомни, че\n\n\n\nБългарският министър на енергетиката Теменужка Петкова информира, че са били обсъдени и съществени елементи, свързани с изменение на Регламента за създаване на Агенцията за сътрудничество между енергийните регулатори (АСЕР) в рамките на ЕС. „Законодателният пакет \"Чиста енергия за всички европейци\" дава отговори и насоки как да бъде завършен преходът към нисковъглеродна икономика“, посочи Теменужка Петкова. Тя изтъкна, че в рамките на Българското председателство на Съвета на ЕС трябва да се приключват преговорите по тези три важни досиета от законодателния пакет. Другата цел е да се постигне общ подход по отношение на досието, свързано с дейността на регулаторите на енергия в рамките на ЕС.\n\nМигел Ариас Канете каза, че тази седмица ЕП е приел окончателния текст на директивата по пакета \"Чиста енергия за всички европейци\" и той се надява, че Европейският съвет ще го приеме също.\n\nНа въпрос за съдбата на въглищните централи еврокомисарят припомни правото на всяка страна да ги остави да работят, но\n\n\n\nкато не се забравя, че Европа върви към пълен отказ от използването на изкопаеми горива. По тази тема министър Петкова повтори позицията на правителството да съдейства на тецовете да искат дерогация от ЕК.\n                    ", "date": "2018.04.19", "title": "До няколко години ВЕИ-тата без държавна помощ"}
{"url": "http://www.monitor.bg/a/view/43331-vivacom-%D0%BF%D0%BE%D0%B3%D0%B0%D1%81%D0%B8-%D0%BE%D0%B1%D0%BB%D0%B8%D0%B3%D0%B0%D1%86%D0%B8%D0%BE%D0%BD%D0%BD%D0%B8%D1%8F-%D1%81%D0%B8-%D0%B7%D0%B0%D0%B5%D0%BC-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE/", "text": "\n                    Българската телекомуникационна компания ЕАД (Vivacom), успешно e погасила облигационния си заем в размер на 400 млн. eвро преди датата му на падеж, съобщиха от дружеството. Компанията изтегли облигациите си от официалния списък на търгувани ценни книжа на Ирландската фондова борса, където те бяха регистрирани за търговия преди близо пет години.\n\nРефинансирането на дълга се осъществява след успешно договаряне на банков заем в размер на 345 млн. евро със синдикат от повече от дузина финансови институции. Той включва няколко транша с максимален срок от 5.25 години и лихвени нива, базирани на EURIBOR плюс надбавка между 1.25% и 3.75%. Условията на заема са значително по-изгодни за телекома в сравнение с условията на облигационната емисия, което ще позволи на компанията да се съсредоточи върху по-нататъшни инвестиции в инфраструктура и подобряване на качеството на услугите си.\n\nПрез изминалата година Vivacom подобри финансовите си показатели и успя да намали съотношението на нетен дълг към печалбата преди лихви и данъци (т.нар. leverage) под 2.0, като ликвидността на компанията остава стабилна и след погасяването на облигационния й заем.\n\nНаскоро международната рейтингова агенция Moody’s Investors Service („Moody’s”) повиши дългосрочния рейтинг на Vivacom от „B1“ на „Ba3”. Високата оценка е резултат от цялостното представяне на компанията като водещ телекомуникационен оператор със силни пазарни позиции във фиксираните услуги и устойчивото нарастване на пазарния дял и приходите в мобилния сегмент, както и очакванията за бъдещото й развитие.\n                    ", "date": "2018.04.19", "title": "Vivacom погаси облигационния си заем предсрочно"}
{"url": "http://www.monitor.bg/a/view/50172-%D0%A3%D1%87%D0%B5%D0%BD%D0%B8%D0%B5-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%8A%D1%82%D1%8F-%D0%9579-%D0%BF%D1%80%D0%B8-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Мащабно учение на \"Гражданска защита\" блокира международния път Е-79 при Дупница. От 8 до 12 часа днес главният път ще бъде затворен при тунела на Дупница. Пожарникари и служители на гражданска защита ще демонстрират действия при свлачище, катастрофа с пожар в тунела и наводнение.\n                    ", "date": "2018.04.19", "title": "Учение блокира пътя Е-79 при Дупница"}
{"url": "http://www.monitor.bg/a/view/84801-%D0%9F%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%B5-%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D0%BD-%D0%B7%D0%B0%D0%BF%D0%BE%D1%87%D0%B2%D0%B0-%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B0%D1%86%D0%B8%D1%8F/", "text": "\n                    \n\nПо-рано през деня стана ясно, че патриарх Неофит вече е в стабилно състояние.Оказана му е реанимационна помощ в пълен обем, каквато се е налагала предвид състоянието му. Това  заяви проф. Николай Младенов, началник на анестезиологията и реанимацията в болница Аджибадем Сити Клиник МБАЛ Токуда, където Светейият беше закаран с линейка в сряда рано след обяд, след като прирадна в санаториум „Ясен” в Банкя. Той трябваше да бъде там до петък, когато свършваха задължителните подържащи процедури, на които ходи той, след като преди 4 години му беше сложена изкуствена клапа на сърцето.Напълно възможно е патриарх Неофит да апочне рехабилитация още днес, каза още проф. Младенов, но не се ангажира да каже кога дядо Неофит ще бъде изведен от реанимацията в отделение.Очаквайте подробности.\n\n\n\n\n \n\n\n \n                    ", "date": "2018.04.19", "title": "Изведоха патриарх Неофит от реанимация"}
{"url": "http://www.monitor.bg/a/view/74171-350400-%D0%B4%D1%83%D1%88%D0%B8-%D0%BD%D0%B0-%D0%B2%D0%B5%D1%87%D0%B5%D1%80-%D0%BF%D0%BE%D0%BB%D0%B7%D0%B2%D0%B0%D1%82-%D0%BD%D0%BE%D1%89%D0%BD%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82/", "text": "\n                    \nМежду 350-400 души на вечер използват нощния градски транспорт в София. Това заяви пред „Фокус“ Антон Деспотов от Центъра за градска мобилност. Нощните автобуси в столицата бяха пуснати на 7 април и оттогава 4000 души са се възползвали от новата услуга. Деспотов коментира, че най-натоварени са маршрутите Студентски град - Обеля и Люлин - Младост в дните петък и събота и добави, че до момента няма регистрирани инциденти.\nНощният транспорт е организиран в 4 автобусни линии с обща спирка при „Александър Невски“. Автобусите се движат от 0 часа до 4 часа. Цената на нощната карта за всички линии е 2 лева и се продава от кондуктори вътре в превозните средства. Колите на обществения транспорт имат отличителни знаци за нощен превоз, а спирките са бъдат брандирани, така че да е ясно, че колите минават оттам.\n\nЛиния № 1 върви по маршрута ж.к. \"Люлин 1, 2\" –  ж.к. \"Младост 4\". Тази с № 2 свързва кв. \"Обеля\" и ж.к. \"Студентски град\". Автобусите с номер № 3 се движат между  ж.к. \"Овча Купел 2\" и ж.к. \"Левски\" (Автостанция Изток), а тези от № 4 – между ж.к. \"Дружба 2\"  и  ж.к. \"Гоце Делчев\". Във всеки от автобусите има видеонаблюдение, както и паникбутон за шофьорите и кондукторите.\n\n \n\n\n \n                    ", "date": "2018.04.19", "title": "350-400 души на вечер ползват нощния транспорт"}
{"url": "http://www.monitor.bg/a/view/69599-%D0%91%D0%A1%D0%9F-%D0%B8%D1%81%D0%BA%D0%B0%D1%82-%D1%82%D0%B2%D1%8A%D1%80%D0%B4%D0%B0-%D0%B4%D0%B5%D0%BF%D1%83%D1%82%D0%B0%D1%82%D1%81%D0%BA%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BE%D1%82-2976-%D0%BB%D0%B2/", "text": "ГЕРБ: По-добре пари от държавата, отколкото хрантутници на кръгове \n                    Да се въведе фиксирана заплата за депутатите и от 3540 лева тя да се намали на 2976 лева. Това ще предложат от БСП с поправки в правилника на НС, заяви лидерът на червените Корнелия Нинова. Така те ще заковат възнагражденията на народните представители, колкото са били в края на предишното Народно събрание. От левицата предлагат тази фиксирана сума да не се  увеличава до края на парламента, независимо колко расте средната заплата в страната, с която парите за депутатите са обвързани.\n\n\"Тази промяна ще се отрази на още 19 органа в страната, това е политическият и административен елит на страната, чиито заплати зависят от тези на депутатите\", обясни Нинова.Това на практика означава, че ще бъдат замразени парите на президент, премиер, министри, зам.-министри, шефове на агенции и дори в съдебната власт, чиито заплати пък зависят от депутатските. БСП обаче няма да питат допълнителните пари, които се дават на народните представители за представителни разходи и за наемане на експерти, които да ги подпомагат. Освен на заплатите, БСП искат и орязване на ваканциите. Червените предлагат депутатите да почиват само на официално обявените в страната празници. Лятната ваканция на депутатите остава един месец през август.\n\"Знаем, че ще има тежка съпротива срещу това и ще ни изкарат по-черни и от дявола, готови сме за този упрек, но имаме само един въпрос, на който опонентите ни трябва да отговорят - кой друг в страната, освен политическият и административен елит получава на тримесечие увеличение на заплатата автоматично, според това дали расте средната работна заплата\", коментира Нинова.\n\n Малко по-рано с декларация от името на ГЕРБ Спас Гърневски обвини Нинова в популизъм и демагогия, относно идеята й за орязване на привилегиите на депутатите, които тя лансира още преди ден. Той припомни, че в 41-то НС ГЕРБ вече веднъж е замразявало заплатите на народните избраници,а през 42-то НС, когато БСП са били на власт мораториума е премахнат.\n\n По-късно през деня темата коментира и шефът на ПГ на ГЕРБ Цветан Цветанов. Той обясни, че не вижда нищо лошо сегашната формула да се запази, особено като икономиката върви нагоре. „По-добре депутатите да получават заплата от държавата, отколкото да станат хрантутници на определени икономически холдинг или икономически кръгове”, обясни Цветанов и добави, че БСП са били част от паралелната държава, срещу която сега Нинова иска да се бори. Той заяви, че не прави чест на тези, които са участвали в приватизацията, сега да дават морални оценки.  „Най-лошо е да наричаш всички маскари. Като народен представител не е се чувствам като такъв, не съм се възползвал от привилегии. Няма събота и неделя, в която аз да не съм в страната“, каза Цветанов и обясни, че нито веднъж не се е възползвал от командировъчно. По думите му това са почивни дни за нормалните български граждани, но за него това е лишение от времето със семейството, за да бъде сред хората и да ги запознава с политиките, които правят управляващите.\n\nТой припомни благотворителните каузи , в които ГЕРБ участва, и уточни, че всеки месец депутатите отделят между 500 и 700 лева от заплатите си в касата на групата в НС за тези каузи. Цветанов посъветва БСП да направят същото. Той припомни как е финансирана и кампанията на президента Румен Радев с масови дарения от социално слаби лица с  до 400 лева, при които няма нужда деклариране на произход на средствата. В крайна сметка той обясни, че всички предложения могат да се обсъдят , стига да са обосновани и са готови на конструктивен диалог.\n                    ", "date": "2018.04.19", "title": "БСП искат твърда депутатска заплата от 2976 лв"}
{"url": "http://www.monitor.bg/a/view/4608-o%D1%85%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D0%9D%D0%A1-%D1%81%D0%BF%D1%80%D1%8F%D0%BB%D0%B0-%D1%85%D0%BE%D1%80%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F/", "text": "БСП искат оставката на Емил Христов, ГЕРБ: Скалъпен сценарий\n                    Не зам.-шефът на НС Емил Христов, а охраната на НС е спряла представители на хората с увреждания да влязат в сградата на парламента. Това стана ясно от думите на самия Христов, който се извини на хората.Той обясни, че решението е било взето от началника на НСО. По думите му той не е знаел, че те имат издадени пропуски, а само че група граждани са спрени на входа.Именно затова , когато от БСП му съобщили за проблема, той поискал 15 минути отсрочка. „Помолих за 15 мин. отсрочка, за да мога да поговоря с началника на охраната\", каза Христов. Той добави, че никой не би могъл да се намесва в решенията на началника на охраната, който е длъжен да спазва правилата. Не ми беше дадена възможност за среща с гражданите и началника на охраната”, каза още Христов. Заради това в обществото била представена фалшива и невярна информация.\n\nМалко по-рано Спас Гърневскки от ГЕРБ в декларация от името на групата обвини БСП, че са разиграли политически театър на гърба на хората с увреждания.\n\nИзвинението на Христов не бе достатъчно за социалистите. От името на партията Антон Кутев обвини ГЕРБ и управляващите в бездушие и безхаберие към проблемите на хората с увреждания. БСП настояха Христов да подаде оставка, ако не те ще я поискат. Кутев дори изтъкна, че голяма част от протестиращите няма да могат да изчакат следващото НС, а животът щял да свърши преди мандата на Бойко Борисов.\n\nОт ГЕРБ на свой ред защитиха Емил Христов, видяха в действията на червените добре скалъпен сценарий и припомниха, политиката която водят за хората с увреждания. Шефът на ПГ на ГЕРБ Цветан Цветанов посочи, че тезите на БСП са несъстоятелни. По думите му БСП се заигравала със страховете на хората и увери, че има диалог с протестиращите. „БСП доказаха , че не могат да управляват, а създават само напрежение”, каза той.  Неговата колежка Даниела Дариткова обясни, че не приема обвиненията за бездушие, защото множество пъти са се срещали с тези майки на деца с увреждания. „Отказваме да влезем в добре скалъпен сценарий за политическа употреба”, каза тя. Светлана Ангелова пък изтъкна, че месечните добавки за трайно увреждане са се вдигнали. До януари 2017 година са били само 240 лева, а сега при увреждане над 90 % са 930 лева. За 2017-та средно месечно са били изплатени помощи на 26 266 деца в общ размер 162 млн. лева . Наред с това  през 2018 г. с 83 млн. лева са увеличени средствата за хората с увреждания, което било ръстът с 43% спрямо предходната година. С 13 млн. лева отгоре пък са парите за месечна добавка за социална интеграция.\n                    ", "date": "2018.04.19", "title": "Oхраната на НС спряла хората с увреждания"}
{"url": "http://www.monitor.bg/a/view/70955-%D0%96%D0%BE%D1%80%D0%BE-%D0%A1%D0%B0%D0%BB%D0%B0%D0%BC%D1%87%D0%B5%D1%82%D0%BE-%D0%B4%D0%B0%D0%B4%D0%B5-%D0%BD%D0%B0-%D1%81%D0%B5%D1%80%D0%B2%D0%B8%D1%82%D1%8C%D0%BE%D1%80%D0%B8%D1%82%D0%B5-%D1%81%D0%B8-%D0%BA%D0%BE%D1%84%D0%B8-%D1%81-%D0%BD%D0%B0%D0%B4-50-000-%D1%81%D1%82%D0%BE%D1%82%D0%B8%D0%BD%D0%BA%D0%B8/", "text": "\n                    Ресторантьорът от Враца разбил касичките на децата си, за плати обезщетението на двама от персонала си\n\nВрачанският ресторантьор Георги Крумов, популярен като Жоро Саламчето, стана фейсбук звезда, след като една от сервитьорките му пусна в социалната мрежа скандален пост за начина, по който той е изплатил част от обезщетението на нея и колегата й Иван Петров. Двамата получили в осем кофи от сирене 50 570 жълти стотинки - 29 430 в монети от две и 21 140 – от по една стотинка. Така Жоро Саламчето издължил 493 лева на Теорода Бечева и 307 лева на колегата й. А докато доскорошният работодател на жената стоварвал кофите с обезщетенията пред един от магазините си, децата му крещели от колата „Върнете си ни парите”, защото той разбил спестовните им касички, разкрива Бечева.\n\nТя е работила две години и половина като управител в ресторант „Дом на техниката”, който фалирал и клопнал кепенци тази зима. Но се е водила като сервитьор, за да й се плаща по-малко. След доста размотаване персоналът бил освободен на 20 февруари. Намесила се инспекцията по труда, за да бъде задължен работодателят да изплати обезщетенията, които се полагат по предизвестие, както и не използваните отпуски. Ресторантьорът обаче ги забавил два месеца и накрая решил да започне разплащането по нестандартния начин.\n\n„Ако това не е подигравка, не знам какво е?”, гневи се Бечева. Жената приема това като гавра. На това отгоре Георги Крумов й казал, че останалата сума от полагащото й се обезщетение не можел да плати сега, защото имал останали само по 5 стотинки и нямало къде да ги развали.\n                    ", "date": "2018.04.19", "title": "Жоро Саламчето даде на сервитьорите си кофи с над 50 000 стотинки"}
{"url": "http://www.monitor.bg/a/view/17752-%D0%92%D1%81%D0%B5%D0%BA%D0%B8-%D0%BD%D0%BE%D0%B2-%D0%A2%D0%95%D0%9B%D0%9A-%D1%89%D0%B5-%D0%BC%D0%B8%D0%BD%D0%B0%D0%B2%D0%B0-%D0%BF%D1%80%D0%B5%D0%B7-%D0%BA%D0%BE%D0%BC%D0%B8%D1%81%D0%B8%D1%8F-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB/", "text": "При съмнения за неправомерни решения пациентите ще се изследват повторно \n                    Всяко новоиздадено решение на ТЕЛК да минава през национална комисия за контрол. За това се споразумяха организации на хора с увреждания на среща с вицепремиера Красимир Каракачанов, зам.-министъра на социалната политика Султанка Петрова и управителя на НОИ Ивайло Иванов днес. „Сега има 9 комисии, които контролират работата на лекарските комисии, но се вижда, от това няма ефективност и контрол“, заяви Петрова. Идеята на неправителствените организации е новият контролен орган да бъде към НОИ, който има териториални дирекции, които биха могли да извършват проверките на регионално ниво. Петрова заяви, че в министерството на труда и социалната политика непрекъснато постъпват сигнали за неправомерно издадени ТЕЛК-ове. След създаването на националния орган за контрол на лекарските комисии всеки сигнал ще бъде разглеждан от експертите. „Тези комисии ще имат сключени договори с доверени здравни заведения и, ако експертите имат съмнение по документи тогава те могат да поискат нови изследвания в съответните здравни заведения“, обясни още зам.-министърът на труда и социалната политика.\n\n \n                    ", "date": "2018.04.19", "title": "Всеки нов ТЕЛК ще минава  през комисия за контрол  "}
{"url": "http://www.monitor.bg/a/view/27549-%D0%9C%D1%8A%D0%B6-%D0%BE%D1%82%D0%BA%D1%80%D0%B8-%D0%BF%D0%BB%D0%B8%D0%BA-%D1%81-%D0%BF%D0%B0%D1%80%D0%B8-%D0%B2-%D0%A5%D0%B0%D1%81%D0%BA%D0%BE%D0%B2%D0%BE-%D0%B8-%D0%B3%D0%B8-%D0%BF%D1%80%D0%B5%D0%B4%D0%B0%D0%B4%D0%B5-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0/", "text": "\n                    Достоен хасковлия намери пари и ги предаде в полицейското управление. В сряда 66-годишният Байрям Хаджиев се разхождал из центъра на Хасково и открил плик с пари. Според запознати в него имало около 1000 лева. Без да се колебае, мъжът пристигнал в полицията и ги предал.\n\nПолицаите призовават собственика им да се яви в полицейското управление, за да си ги получи обратно. Необходимо е обаче да изтъкне факти, за да докаже, че са негови.\n\nТочно поради тази причина от полицията не съобщават и точната сума, която е предадена. Целта е да не се улесняват мними собственици на изгубените пари.\n\nПрез март тази година хасковлийката Дора Мутафова откри плик с близо 10 000 лева и също ги предаде в полицията. По-късно се оказа, че те са на нейния дългогодишен познат и дисководещ DJ Педро.\n                    ", "date": "2018.04.19", "title": "Мъж откри плик с пари в Хасково и ги предаде на полицията"}
{"url": "http://www.monitor.bg/a/view/76479-%D0%98%D0%B7%D0%B4%D0%B8%D1%80%D0%B2%D0%B0%D1%82-%D0%BC%D1%8A%D1%80%D0%BB%D1%8F%D1%87%D0%B8-%D1%81%D1%8A%D1%81-%D0%B7%D0%B0%D0%BF%D0%B8%D1%81-%D0%BE%D1%82-%D0%BA%D0%B0%D0%BC%D0%B5%D1%80%D0%B0/", "text": "\n                    \nПловдивското общинско предприятие „Чистота” издирва мърлячи със запис от видеорегистратор на автомобил. Мърльовците са стоварвали строителни и други промишлени боклуци на ул. „Еледжик” 11, съобщи директорът на общинското предприятие Иван Стоянов. Той уточни, че замърсителите са били двама мъже и са били засечени от общинския служител в район „Северен” Николай Георгиев. Той може да глобява с фиш, ако хване замърсители на обществени места, може да съставя констативни протоколи и актове. Опитал се да глоби двамата нарушители, като им поиска личните карти. Искал е да ги глоби с фиш, като санкцията е от 10 до 50 лева, но и двамата избягали. Вторият от тях дори заплашил Георгиев, че „ще му се случи случка”.\n\nДействията им обаче са заснети от видеорегистратора в служебния автомобил на „Чистота“, което ще улесни издирването им от полицията и те ще бъдат поканен да се явят в предприятието в тридневен срок, за да им се състави акт. Ако не дойдат, документът ще им се занесе на адреса. При втория случай ще бъде подадена и жалба за отправените закани. \n\n„Засилено контролираме всички проблемни места, където постоянно се образуват незаконни сметища и влагаме огромен ресурс за почти всекидневното им разчистване“, обясни Иван Стоянов. Това се отнася и за пространството около „Еледжик“ 11. До обръщалото на градските автобуси под Карловския надлез са поставени контейнери за строителни отпадъци от ремонтни дейности в домакинствата, но в съседство фирмени бусове непрестанно се опитват да трупат отпадъци. Напоследък именно тук са издадени четири фиша за нерегламентирано изхвърляне на отпадъци.  Предвидените в наредбата санкции са до 1000 лв. за физически лица и до 4000 лв. за фирми. От началото на пролетта се правят масови проверки в пловдивските паркове и градини за замърсяване със слънчогледови люспи и фасове.\n\n\n \n                    ", "date": "2018.04.19", "title": "Издирват мърлячи със запис от камера"}
{"url": "http://www.monitor.bg/a/view/36802-%D0%9F%D1%80%D0%B5%D0%B4%D0%BC%D0%B5%D1%82-%D0%9A%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%BE-%D0%BC%D0%BE%D0%B4%D0%B5%D0%BB%D0%B8%D1%80%D0%B0%D0%BD%D0%B5-%D0%BE%D1%89%D0%B5-%D0%B2-%D0%BF%D1%8A%D1%80%D0%B2%D0%B8-%D0%BA%D0%BB%D0%B0%D1%81/", "text": "\n                    Учениците от първи клас ще изучават предмет компютърно моделиране. Те ще се обучават на програмиране, писане алгоритми и други базови умения. Това предвижда проектът по оперативна програма „Наука и образование за интелигентен растеж“, обясни образователният министър Красимир Вълчев след старта на конференцията „От дигитални ползватели към дигитални създатели“. Проектът обхваща три ключови дейности. Една от тях е разширение на обучението по информатика и програмиране. От следващата учебна година малчуганите от трети клас ще започнат изучването компютърно моделиране като задължителен предмет, а след това надградят знанията си и в четвърти клас. Целта на проекта да се създаде допълнителното обучение по компютърно програмиране, което да обхваща учениците от 1 до 7 клас, подобно на националната програма за гимназии „Старт за IT кариера“, по която се обучават над 1000 ученика. „Като един от резултатите на този проект ще има и предложение за промяна в учебните програми, така че в по-голяма степен децата да бъдат обучени да бъдат дигитални създатели“, обясни министър Вълчев. В проекта е заложено и създаване на отворено образователно съдържание. С него учителите и учениците ще получат възможността да правят образователни ресурси и филмчета, които да могат да използвани от всички. Третата основна дейност, която е предвидена в проекта по оперативната програма, е свързана с обучението на учителите. Проектът е финансиран от 100 млн. лева, като до 2022 могат да бъдат използвани средства към предвидените в него дейности. По време на официалното откриване на конференцията образователният министър обясни, че неравенството в бъдеще ще е свързано с това къде ще има дигитални създатели, а не толкова къде има дигитални ползватели. Затова свързването на тези две умения с учебния материал е ключово за бъдещето. Той допълни, че трябва да бъдат вплетени във всички учебни програми и дисциплини, включително и традиционните. „Дигиталната ползвация е неизбежна. Трябва да се опитаме да бъдем крачка напред пред промените и да направим така, че образователните системи да създадат повече създатели.“, заяви министър Вълчев. (каренце) Wi-fi във всички училища до една година Образователният министър заяви още, че се надява в срок до 1 година да бъдат предоставени средства за изграждане на wi-fi мрежи във всички училища. В момента в около 1 300 образователни институции нямат свободен достъп до интернет. По-голяма част от училищата без wi-fi покритие са в по-малките населени места.\n                    ", "date": "2018.04.19", "title": "Предмет \"Компютърно моделиране\" още в първи клас "}
{"url": "http://www.monitor.bg/a/view/38319-167-%D0%BC%D0%BB%D0%BD-%D0%BB%D0%B2-%D0%B2-%D1%81%D0%B0-%D0%B2%D0%BB%D0%B5%D0%B7%D0%BB%D0%B8-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%B0%D1%82%D0%B0-%D1%85%D0%B0%D0%B7%D0%BD%D0%B0-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Приходите от местни данъци и такси в хазната на София през първото тримесечие на годината са 167 млн. лв. Това сочат предварителните данни за изпълнение на бюджета на столицата за 2018 г. Приходите са с над 11,1 млн. лв. повече, в сравнение със същия период на миналата година. Само от имуществени данъци постъпленията са в размер на 87,7 млн. лв. В това число от данък сгради - 32,7 млн. лв., а от данък МПС - 30,8 млн. лв.\nПри данъка върху възмездното придобиване на имоти има увеличение с над 5,3 млн. лв. След облагане на сключените сделки в общинската хазна са влезли над 24,1 млн. лв. От общината изтъкват, че една от причините за увеличението е продължаващото търсене на имотния пазар в София и активното предлагане на ипотечни кредити от страна на банките.\nОбщо данъчните приходи в бюджета на София от януари до края на март възлизат на 89,4 млн. лв. Малко над 1 млн. лв. са постъпленията от издадени строителни разрешителни за същия период. А от такса битови отпадъци в бюджета са влезли над 52,5 млн. лв.\n\nОт Столичната община припомнят, че до 30 април собствениците на недвижими имоти и моторни превозни средства могат да платят годишните си данъци с 5% отстъпка, ако цялата сума се внесе наведнъж. До края на месеца е и крайният срок и за първата вноска на такса битови отпадъци.\n                    ", "date": "2018.04.19", "title": "167 млн. лв. в са влезли в софийската хазна от началото на годината"}
{"url": "http://www.monitor.bg/a/view/54282-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%A2%D1%80%D1%8F%D0%B1%D0%B2%D0%B0%D1%82-%D0%BD%D0%B8-%D1%83%D1%87%D0%B8%D1%82%D0%B5%D0%BB%D0%B8-%D1%81%D1%8A%D0%B7%D0%B4%D0%B0%D1%82%D0%B5%D0%BB%D0%B8/", "text": "\n                    Кметът на столицата Йорданка Фандъкова заяви, че най-важният фактор за качествено образование са учителите, които са създатели на дигитални технологии. Според нея е отминало времето на програмите и стратегиите и е време да за заложи на обучението на учителите, които да напътстват бъдещите създатели. „Нека да мислим по –смело, да привличаме млади учители, които не само с дигитални умения, а и създатели на тези технологии“, заяви кметицата на София по време на откриването на конференцията „От дигитални ползватели към дигитални създатели“. Фандъкова обясни, че дигиталните технологии навлизат все повече в сферата на образованието в столицата. Тя даде за пример фактът, че 100% от училищата са покрити с wi-fi мрежи, 90 % от тях използват интерактивни дъски, а 11 школа разполагат и със смарт класни стаи. Всички млади хора са отворени към новите технологии и използването им прави по-лесно усвояването на уроците. Тя се надява следващите 1-2 години да бъдат на лице резултати, които за позволят да се говори за развитие на дигиталните умения. Фандъкова сподели още, че столицата се е утвърдила като място за създаване на нови компании, които включват различни иновации, посочвайки че 5,7 % от икономиката на София е заета от IT сектора.\n                    ", "date": "2018.04.19", "title": "Фандъкова: Трябват ни учители създатели"}
