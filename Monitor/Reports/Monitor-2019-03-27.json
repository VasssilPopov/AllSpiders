{"url": "https://www.monitor.bg/bg/a/view/plashtame-taksa-pokriv-vseki-mesec-temata-160928", "text": "Парите за ремонт на покрива да се събират като част от таксата за входа и това да се прави постоянно, а не само при нужда от ремонт. Това е едно от предложенията за промени в Закона за управление на етажната собственост, които граждани и организации подават на сайта на Министерството на регионалното развитие и благоустройството. Кампанията на ведомството стартира в началото на март и ще продължи до 15 април. След това предложенията ще се обсъдят от експертни групи, които пък ще подготвят текстовете на закона. „Има много добри и интересни предложения. Радващо е, че хората са готови да споделят опита си. Видели са трудностите, но това не ги е обезсърчило и предлагат какво трябва да се промени“, коментира директорът на дирекция „Жилищна политика“ в МРРБ Гергана Благиева. По повод покривите домоуправители, които не могат да съберат пари от обитателите на по-ниски апартаменти, предлагат също общините да следят и Всеки вход да си направи електронен адрес и ръководството на етажната собственост да изпраща онлайн съобщения на собствениците, е също едно от предложенията. В момента законът вменява на Управителния съвет да обявява протоколите от събранията и в практиката това се прави на хартия с подпис. Предложението е поканите за Общо събрание да се пускат на електронните пощи, за да са информирани и хората, които в момента не са в домовете си. Ремонтите в апартаментите да се извършват за не повече от 30 до 60 дни, предлага домоуправител от София. Според него този срок трябва да се спазва, тъй като практиката показва, че в някои жилища поправките се точат с години и това тормози изключително много съседите. Разнопосочни са мненията за това дали и колко трябва да плащат собствениците на необитаеми жилища. Някои защитават тезата, че други пък смятат, че това не е справедливо и таксата трябва да е на половина. В момента собствениците на жилище, което не се обитава над 30 дни, са освободени от плащане. Спорен е и въпросът дали сумите за поддръжка на сградата и входа трябва да са по идеални части, както е в момента, или по брой живеещи, тъй като сам човек в голям апартамент ползва по-малко от общите части от четиричленно семейство, живеещо на по-малка площ. Отсрещното мнение е обаче, че собствениците на по-големи имоти в етажната собственост би трябвало да имат по-голям глас при вземането на решения и да плащат по-голям дял в разходите на етажната собственост. Представя се и казусът, според който имот, купен за инвестиция и ползван като офис в сграда със смесено значение, таксата често е с размер за четирима, а помещението се ползва от десет или повече служители и посетители, които също така ползват и общите части. Това до голяма степен е валидно и когато има краткосрочно отдаване под наем чрез платформи като AirBnB и Booking.com с променлив брой наематели. За асансьорите много се говори, но трудно се решава дали собствениците на първия и втория етаж трябва да плащат. Обикновено те не дължат такса, но има и предложения да плащат като останалите. Възраженията са обаче, че шумът и неудобствата за апартаментите на първите етажи дори не компенсират липсата на такса.", "date": "2019.03.27", "title": "Плащаме такса покрив всеки месец (ТЕМАТА)"}
{"url": "https://www.monitor.bg/bg/a/view/shterkata-na-bankera-beglec-komandvala-kuhite-drujestva-tochili-ktb-obzor-160923", "text": "Дъщерята на Цветан Василев – Радосвета, лично е командвала „Фирмата“ - съзвездието от фирми, свързани с банкера-беглец, голяма част от тях – кухи, през които са били източени милиардите от КТБ. Това стана ясно от втория ден показания на основния свидетел на прокуратурата по процеса за фалита на трезора – Бисер Лазов. Ексглавният счетоводител и бивша дясна ръка на Василев реално разби на пух и прах опитите на Радосвета и семейството й да изкарат, че тя нямала нищо общо нито с бизнеса, нито с престъпленията на баща си. От показанията на Лазов лъсна, че щерката, която е с обвинение за пране на пари, се е включила във фактическото управление на трезора през 2012 г. и до краха му „Радосвета идваше всеки ден в банката и седеше в кабинета на Цветан Василев. През февруари 2014 г. банката се пренесе на бул. „Цар Борис III” 159 и там тя вече имаше свой кабинет на 6 етаж. Банката беше на партера и 5 етажа над партера. На 6 етаж се помещаваше „Фирмата“. Там беше Радосвета, а пред кабинета й две секретарки. КТБ и „Фирмата“ беше бяха в една и съща сграда, фактическото стана и общо териториално. „Цветан Василев решаваше генералните неща, а „Фирмата“ се управляваше от Радосвета на място“, посочи Лазов. Самият свидетел пък е отговарял за парите, отиващи от КТБ именно към дружеството във „Фирмата“, като лично всеки ден е давал отчет на банкера-беглец за потоците. Лазов разкри, че заради грубото отношение на Радосвета, след идването й в трезора искал да напусне работа, защото не можел да работи под натиска й и „откровеното издевателство“. Василев обаче го убедил да остане, като му гарантирал, че дъщеря му „няма да се занимава с него“ и му казал да направи същото. Именно в периода след включването на Радосвета в управлението на КТБ – 2012 г. до 2014 г. е бил и бумът на кредитите от трезора към „Юристите на банката заедно с управление „Кредитиране“ направиха групиране на дружествата от „Фирмата“ с оглед възможността за по-голямо финансиране и по-лесно обясняване при инспекции за извършеното кредитиране“, обясни Лазов. Така, дружествата, получавали кредити, били разделени на 4 подгрупи. В първата влизали фирми с реална дейност, сред които „Дунарит“ АД, „Телиш“ АД, ИПС АД, „Киа моторс България“, свързани с Цветан Василев. „Тези дружества се финансираха с банкови кредити, които не се използваха за стопанска дейност а в момента на получаването им веднага се даваха като фирмен заем на някое от дружествата на „Фирмата““, посочи Лазов. Във втората подгрупа също били дружества с реална дейност, но притежавани от партньори на Василев. Те се използвали като фасада за кухото кредитиране. „В третата подгрупа бяха фирмите-кредитополучатели, които нито собствена стопанска дейност. В четвъртата бяха фирми с имущество, без залози и задължения. Балансите на тези фирми показваха собствен капитал, който съответстваше на имуществото им. Сред тях бяха „Бромак“, „Бромак телеком инвест“, която притежаваше 40 % от БТК, „Инвест мениджмънт“, която се занимаваше с фамилните имоти на Василеви“, обясни свидетелят. Благодарение на стахановското отпускане на необезпечени кредити, през 2014 г. месечната сума за лихви и погасителни вноски е надминавала 40 млн. лева. За оформянето на кредитните досиета във „Фирмата“ отговаряли няколко инспектори, които работели с двама от тогавашните изпълнителни директори на КТБ и настоящи подсъдими по делото – Георги Зяпков и Александър Пантелеев. Почти всички кредити се оторизирали с подписа на Зяпков, като той самият споделял пред Лазов, че е „манипулирал преди представянето пред Банковия надзор на КТБ получени от счетоводството баланси на дружества на „Фирмата“. Свидетелят разказа също, че друг от подсъдимите по оферата – бившият подуправител на БНБ и ръководител на банков надзор Цветан Гунев е бил сред посетителите на Василев. „През 2013 г. присъствах на срещи между Цветан Василев и Цветан Гунев в кабинета на Василев. На тези срещи се обсъждаха новите банкови регулации, които щяха да влязат в сила през 2014 г. Коментираше се и предстоящото одобряване от БНБ на покупката на банка „Креди Агрикол“ от КТБ“, разказа Лазов. Свидетелят разкри и отново в периода 2012 – 2014 г. като обясни, че след публикация в столичен ежедневник срещу него заради дадения му през 2011 г. приз „Мистър Икономика“, банкерът-беглец започнал целенасочено да плаща на журналисти за „неутрализиране на негативните към него действия“, както и за дискредитиране на враговете му. От думите на Лазов стана ясно, че именно по този начин в графата „журналисти-бухалки“ са попаднали собственикът на „Фрогнюз“ Огнян Стефанов и бившето перо на „Капитал“ Мирослав Иванов, подвизаващ се в момента във друг финансиран от Василев сайт - „Трансмедиа“. „Цветан Василев наричаше Огнян Стефанов и Мирослав Иванов Това се изразява в дискредитиране на хора, които имат негативно отношение към Цветан Василев“, обясни Лазов. Със Стефанов той се запознал през 2013 г., когато получил задача да осигури 300 000 лева, които агент Академик на ДС да вземе през фирмата си „Торнадо“. „После до 2014 г. му осигурявахме суми от касата на „Фирмата“. Парите идваха от КТБ. На Огнян Стефанов бяха предоставени на 2 пъти суми: първия - през август 2013 г. и втория – през март 2014 г. Единият път 100 000 лв., вторият път – 150 000 лв. Моята задача беше да осигуря сумите и да ги предам на касиерката на „Фирмата“. Имаше указание да заведат Стефанов в касата, да му бъдат осигурени парите и да не подписва никакъв документ. Той ги е получил“, посочи свидетелят. Той разкри също и начина, по който пак с пари от КТБ са били финансирани вестник „Банкер“, както и ТВ7. „Там бяха поканени журналисти с много високи хонорари и по-добри условия. Люба Кулезич водеше собствено предаване, телевизията го плащаше на нейната собствена компания. В този период в офиса започна да идва и Соня Колтуклиева. Тя щеше да прави някакъв медиен проект, с който не знам какво е станало. В един период получи пари“, обясни Лазов. „Целият живец съм си дал за Василев. Нямам неизпълнена задача, колкото и тя да изглеждаше неизпълнима. Когато видях, че Василев няма намерение да се върне в България, че се позовава на това, че не е подписвал в лично качество нищо и се отрече от всички хора, които му вярваха и работеха за него, моето лично убеждение беше моментално да бъдат информирани компетентните български власти“. С тези думи Бисер Лазов отговори на журналистически въпроси кога е решил да стане свидетел по делото и дали не се притеснява предвид всичко, което е правил. „Нямам от какво да се притеснявам“, посочи той, като описа бягството на Василев от отговорността му с думите: „Ако минем в стилистиката на вярата, това е все едно да си представите Исус да привлече апостолите си, те да вървят с него и когато стане напечено, той да не отиде на кръста, да не извърви пътя да обяснява, а отива някъде. Банката беше затворена на 20 юни 2014 г., беше петък. Аз отидох при Цветан Василев в понеделник на 23 юни. Видяхме се във Виена. Занесох му документи, поговорихме. И тогава Василев ми каза, че няма намерение да се върне. Тогава каза нещо, което просто не мога да го възпроизведа, защото ми срина живота, както и на всички, които му вярваха“. „Никога не съм виждал в кабинета на Цветан Василев Делян Пеевски“, отговори още той на друг журналистически въпрос. Лазов обясни също, че единствения, който е виждал да седи на бюрото на Василев е бил обвиняемият за пране на пари от КТБ Лазар Карадалиев. „През юли 2014 дойде с екипа си с охрана и седна в неговия кабинет“, посочи свидетелят. От показанията лъсна още едно задкулисно медийно партньорство на Цветан Василев – с подсъдимия за укриване на данъци фармацевтичен бос и издател на „Клуб З“ Огнян Донев. Лазов разказа, че по заповед на Василев са били финансирани действия и публикации за дискредитирането на Донев и Любомир Павлов във времената, в които те бяха собственици на „24 часа“. В крайна сметка обаче томахавките били заровени. „Разбирателство с Огнян Донев се постигна с едно неосъществено партньорство за покупката на една обща инвестиция – пенсионния фонд „Доверие“, разказа Лазов. Той разкри също, че Василев искал КТБ да изкупи дълг на друг подсъдим издател Иво Прокопиев заради материал в „Капитал“ отпреди краха на банката, озаглавен „Държавата КТБ“. Сделката обаче така и не се случила, защото заемът бил погасен.", "date": "2019.03.27", "title": "Щерката на банкера-беглец командвала кухите дружества, точили КТБ (ОБЗОР)"}
{"url": "https://www.monitor.bg/bg/a/view/obshtina-burgas-podarjava-po-5-l-tor-sreshtu-belejka-za-plateni-danyci-160927", "text": "По 5 литра органична тор ще получат всички бургазлии, които са платили накуп всички дължими налози към общинската хазна. Подаръците се осигуряват от общинската администрация, а право да ги получи има всеки, който представи платежен документ като доказателство, че се е издължил. Изискването на общината е най-късно до 30 април да бъдат платени пълният размер на дължимите данък сграда и такса битови отпадъци. Освен че ще получат безплатно  изрядните данъкоплатци ще ползват и 5% отстъпка от налога, напомниха от местната администрация. От там уточниха, че са осигурени достатъчно количества висококачествен компост, произведен от общинското предприятие \"Чистота ЕКО\", който може да се използва както за наторяване на градини, така и за декоративни стайни растения. Всички, които са заплатили до 30-ти април местните данъци и такси, могат да получат подаръка си във всеки от градските мобилни центрове \"Когато отидете до мобилния център за бонуса, трябва да носите със себе си платежен документ за своя имот. Ако плащате данъци на няколко имота, за всеки от тях ви се полагат по 5 литра компост, който е най-добрият наторител за градински и стайни растения, без грам химия в състава си\", обявиха от общинския пресцентър.", "date": "2019.03.27", "title": "Община Бургас подарява по 5 л тор срещу бележка за платени данъци"}
{"url": "https://www.monitor.bg/bg/a/view/agent-akademik-krie-finansovite-injekcii-s-fejk-sreshtu-peevski-160925", "text": "Още  , агент Академик от ДС очевидно притеснен от разкриването на истината за част от огромните суми, които е прибрал от укриващия се в Белград свой благодетел, побърза да активира Фабриката за фалшиви новини. На сайта си „Фрогнюз“ бившето ченге от ДС Огнян Стефанов пусна поредната манипулация по адрес на депутата и наш издател Делян Пеевски. В материал, озаглавен: „Лазов мълчи в съда за финансираните от КТБ медии на Пеевски“, агент Академик изсипва поредната си порция лъжи в публичното пространство. Целта на този пореден фейк за депутата и издател на „Телеграф медиа“ очевидно е опит да се замаже лъсналата в съда истина, че Огнян Стефанов е играл и продължава да играе ролята на „момче за спецпоръчки“ на Василев. Твърденията, че медиите на Пеевски са взимали пари от КТБ, е една от основните опорни точки на Фабриката. Наглата манипулация на Академик е категорична лъжа и това лесно може да бъде проверено. За разлика от редица други медии от машината за манипулации на олигархията приходите на изданията от нашата медийна група, в това число и от реклами, винаги са били публични и прозрачни. И пак за разлика от медиите от Фабриката за фалшиви новини издания от „Телеграф медиа“ дори са връщали пари, когато предвидените по договор суми са били повече от публикуваните реклами. И за това има документи. Не така обаче стоят нещата със сумите, които Стефанов и останалите храненици на банкера беглец са получавали на ръка. Само припомняме, че в хода на разследването за грабежа на века стана ясно, че след краха на банката мустакатият аферист е опитал на три пъти да открадне ТВ7 с помощта на руските си ортаци Константин Малофеев и Дмитрий Косарев, за да превърне телевизията в пропаганден рупор на Кремъл.", "date": "2019.03.27", "title": "Агент Академик крие финансовите инжекции с фейк срещу Пеевски"}
{"url": "https://www.monitor.bg/bg/a/view/vladko-stefanovski-e-hedlajner-na-blagoevgrad-blues-jazz-160915", "text": "Петото издание на фестивала Blagoevgrad Blues&Jazz ще събере на една сцена звезди не само от България и съседните държави, но за форума ще пристигнат гости чак от Америка. Музикалното пиршество започва утре и ще има една допълнителна вечер, посветена на класиката. Именно с нея ще бъде открит фестивала на 28 март в ДТ „Никола Вапцаров“ Ценителите ще се насладят на музика от Камерна опера-Благоевград с гост-солист Деян Гаврич и композиторката Драгана Йованович. На сцената ще бъде представен и един нестандартен проект на име „Джазът среща класиката“. За него стоят трима талантливи българи маестро Бойко Цветанов, маестро Алекс Зографов и Стоян Бончев . Първият е солист на Цюрихската опера и първи ученик на Борис Христов. Алекс Зографов пък стои зад най-новата българска опера \"Орфей\", а Стоян Бончев е артист на Фондация \"Борис Христов\". Музикалните вечери на 29 и 30 март продължават в зала „Орфей“, парк „Македония“. В блус вечерта ще се изяви Васко Кръпката и „Подуене Блус бенд“ , които отбелязват 30 годишен юбилей и ще стартират турнето си именно от благоевградска сцена. А гост е блусменът на Америка Гай Дейвис. Финалната джаз вечер ще бъде завладяна от Теодосий Спасов и Влатко Стефановски, триото на Живко Петров, великолепната Хилда Казасян, в дует с Христо Йоцов и Биг Бенд-Благоевград, които ще закрият Blagoevgrad Blues&Jazz. „Това е музикално събитие, което през последните 5 години стана особено ценно за всички нас и аз много се радвам, че тази година успяхме да го надградим с още една вечер“, казва зам.-кметът на Благоевград Христина Шопова. Аритстичен директор на събитието е Васко Кръпката.", "date": "2019.03.27", "title": "Владко Стефановски е хедлайнер на Blagoevgrad Blues&Jazz"}
{"url": "https://www.monitor.bg/bg/a/view/nacionalnata-gimnazija-v-teteven-otbeljaza-110-godishen-ubilej-160926", "text": "Националната професионална гимназия по горско стопанство и дървообработване ,,Сава Младенов“ гр. Тетевен тържествено отпразнува своя 110-годишен юбилей на 22 март. Директор на гимназията инж. Златина Каталиева приветства всички присъстващи на събитието, връчи плакети на бивши директори на училището и награди участниците в конкурси и състезания, посветени на юбилея. пресъздаваща заседанието на окръжния съвет в гр. Плевен от 1908 год., на което е взето решение за основаване на Държавно промишлено училище в гр. Тетевен. Така с пукването на пролетта на 1909 год. се слагат темелите на едно ново духовно средище, превърнало се през годините в образователна институция с утвърден статут. Драматизацията беше представена от ученици и и беше пряк израз на признателността пред делото на предците. Отбелязването на юбилея продължи с разнообразни музикални изпълнения. Децата от ДГ ,,Васил Левски“ – Тетевен, учениците от НУ ,,Хаджи Генчо“ – Тетевен, СУ ,,Георги Бенковски“ – Тетевен, ОУ ,,Георги Бенковски“ – с. Черни Вит, и тетевенската мъжка вокална група \"Вежен\" поднесоха своите най-искрени и чистосърдечни поздрави, изпълниха залата с положителни емоции и много и усмивки. Финални поздрави за гостите на юбилея поднесоха и ученици от НПГГСД ,,Сава Младенов\". Марин Стоянов (тъпан), Николай Андреев (кавал) и Димитър Малчев (гайда) изсвириха автентична българска мелодия, а танцовият състав към училището представи компилация от ръченица, ганкино и дайчово хоро.  Кулминационният етап в честването на 110-годишнината на НПГГСД „Сава Младенов” беше провеждането на  в който се включват участници от няколко европейски държави. България е домакин и организатор на шампионата „Млад дървосекач” вече за седми път е Национална професионална гимназия по горско стопанство и дървообработване „Сава Младенов” гр. Тетевен. Това е показателно както за авторитета, с който се ползва училището, така и за подготовката, която получават неговите възпитаници. Първенството за дървосекачи се провежда с цел насърчаване на професионалното майсторство, спортното съперничество, спазването на техниката на безопасност, приятелството между състезателите от всички страни. То дава и добра възможност да се информира обществеността за работата, която се извършва в гората. „Млад дървосекач” включва пет технически дисциплини: поваляне на дърво, монтаж на верига на бензинов моторен верижен трион, комбинирано рязане, прецизно рязане и кастрене. Състезателите изпълняват всяка една от тях, а отделни съдийски комисии следят за спазването на правилата за участие, измерват резултатите за всяка дисциплина, попълват протокол, въз основа на който централната съдийска комисия определя точен резултат за представянето на участника. На финала се сборуват точките - първо индивидуално, за всеки състезател, а след това и отборно, за да се изготви крайното класиране. Състезанието протече в два поредни дни: 22 и 23.03. В него се включиха общо осем отбора от Северна Македония, Румъния, Сърбия, Чехия и България.  Началото на състезанието бе сложено на 22.03., петък, в 13:00, когато   В събота, на площад \"Сава Младенов, състезателите преминаха през останалите четири дисциплини: смяна на веригата на бензинов моторен верижен трион, комбинирани рязове, прецизно рязане, кастрене.  Отборът на НПГГСД „Сава Младенов“, в състав Никола Ганчев и Димитър Малчев, за пореден път демонстрира отлична подготовка, висок професионализъм и спортен дух, придобити след сериозна теоретична и практическа подготовка, и неслучайно зае първо място на почетната стълбичка. На второ място се класираха участниците от Кралево, Сърбия, а на трето - състезателите от Кривоклат, Чехия.", "date": "2019.03.27", "title": "Националната гимназия в Тетевен отбеляза 110- годишен юбилей"}
{"url": "https://www.monitor.bg/bg/a/view/mej-se-otteglja-ako-mine-sdelkata-s-brekzit-160931", "text": "Британският парламент гласува с \"не\" на осемте предложени алтернативи за Брекзит. Нито един от разглежданите в британския парламент осем варианта по Брекзит не получи подкрепа от мнозинството гласове, предаде Би Би Си. Предложението за митнически съюз с ЕС беше отхвърлено с 272 срещу 264 гласа, а идеята всяка възможна сделка за излизане от ЕС да бъде подложена на референдум - с 295 срещу 268 гласа. Според министъра по Брекзит Стивън Баркли, резултатите от гласуванията са затвърдили позицията, че сделката с ЕС, която беше постигната, е най-добрата възможност. Председателят на Камарата на общините Джон Бъркоу обаче, отново предупреди, че няма допусне ново гласуване на споразумението постигнато от Тереза Мей. Според британското законодателство това не може да стане в рамките на сегашната парламентарна сесия, освен ако не в споразумението не бъдат внесени съдържателни промени. Бъркоу заяви, че дебатите по Брекзит може да продължат в понеделник и няма причина това да не стане. Премиерът на Великобритания Тереза Мей потвърди, че подава оставка щом започне следващата фаза от Брекзит. Тя е отбелязала пред депутати от Консервативната партия, че е чула посланието им. Мей е намекнала пред торите, че ще се оттегли през лятото. \"Няма да остана на поста за следващата фаза от преговорите\", казала Мей пред членовете на Комисия 1922 на Консервативната партия. Тя обещава да подаде оставка, след като сделката й за Брекзит с ЕС бъде прокарана в Камарата на общините. Бившият външен министър Борис Джонсън веднага приветства предложението на Мей.", "date": "2019.03.27", "title": "Британският парламент гласува с \"не\" на алтернативите за брекзит"}
{"url": "https://www.monitor.bg/bg/a/view/zaloviha-avtokradeca-peri-pri-gonka-iz-sofija-160924", "text": "Един от най-опитните автокрадци у нас - Павлин Петров-Пери, бе задържан в нощта срещу сряда след преследване в столицата, в което са участвали и служители на спецотряда \"Кобра\". 42-годишният Пери, който е с дебело криминално досие, откраднал луксозен автомобил. Полицаи се опитали да го спрат, но автокрадецът успял да избяга.  Започнало преследване, в което са били включени и служители на спецотряда \"Кобра\". В столичния квартал \"Хиподрума\" Пери се е ударил в полицейски автомобил и е бил задържан. Той е отведен в болница заради получени наранявания. Разследването по случая продължава. През август 2017 г. на луксозен джип. Тогава от МВР съобщиха, че Пери и съучастниците му са изнасяли крадените коли в Русия. Джиповете се карали в софийски гаражи, където престоявали за кратко - докато се подготвят фалшиви документи и се поставят специални \"тапи\", които заглушават GPS сигнала. След като колата стане непроследима, се изкарвала от София. Павлин Петров-Пери е дясна ръка и работи в тандем с друг авторитет в автокражбите – Асен Колев-Хастара. Той е известен като единак, който допуска само Пери до себе си. Двамата са \"звездите\" на новото поколение, за което автоелектрониката няма тайни. Преди 4 години Асен Колев бе задържан след 7-месечно издирване в столичния кв. \"Симеоново\". 9 г. по-големият от него Пери обаче беше в неизвестност. Хастара е човекът, който блъсна колата на тогавашния и.д. председател на ДАНС Константин Казаков на бул. \"България\". Месец по-късно МВР бе на косъм да го спипа, но Хастара се измъкна от ареста, изблъсквайки полицейския \"Опел Астра\" от пътя. В столичния ъндърграунд се говори, че ако искаш луксозна лимузина, Двамата имат особена слабост към джиповете БМВ Х5, но не отказват поръчки за \"Ауди\" и \"Мерцедес\". За престъпния тандем се знае, че няма тайни в електрониката и автокомпютрите. В момент на акция им трябвали точно 10 секунди, за да отключат колата, да разблокират електрониката и да офейкат с нея. За способностите на Хастара и Пери знаели дори в централите на БМВ в Мюнхен и на \"Ауди\" в Инголщадт. Според вещи в занаята, апашите инвестирали най-малко 500 000 евро в специализирана електроника, за да могат да сканират и декодират в движение компютрите и да \"обучат\" свой ключ, така че да могат да проникнат и запалят автомобила. Хастара вилнее в България през 2008 г. Преди това събирал опит в Италия и Испания. Двамата буквално за година пощурили столицата. Крадели отвсякъде - от центъра до \"Младост\", където живеели. Изпълненията на Асен и Пери са достойни за учебник. Най-голямото препятствие, след като подкарвали автомобилите, било да намерят GPS-а на колата. Бързали да сложат специална тапа, която заглушавала устройството. Тя се пъхала в запалката на автомобила, откъдето се захранвала с ток. След това колата влизала в специален гараж, който на практика я скривал от сателитите с дни. Там следвала друга майсторска операция – двамата намирали къде е монтиран GPS-ът. След кражбата следвал инкубационен период от десетина дни. В това време собственикът на автомобила или застрахователят можели да откупят колата срещу 10-15 000 евро. Ако никой не се обадел, двамата пласирали колите към арабския свят или Русия. В Близкия изток търсели автомобилите с бензинови двигатели, а при руснаците на почит били дизелите.", "date": "2019.03.27", "title": "Отряд „Кобра“ закопча кибермозъка на автокрадците Пери (ОБЗОР)"}
{"url": "https://www.monitor.bg:443/bg/a/view/sys-141-metrov-tribagrenik-otbeljazaha-denja-na-trakija-v-pazardjik-160908", "text": "Ученици от местни училища и младежи от танцови състави и спортни клубове, както и много граждани разпънаха 141-метров трибагреник по време на шествието за Деня на Тракия в Пазарджик. Млади хора, деца и възрастни искаха да се докоснат до светинята, ушита  специално за честването и дълга толкова метри, колкото години се отбелязват тази година от Освобождението на България. Шествието, начело на което бяха музикантите от оркестъра на Военно -въздушните сили, свирейки военни маршове, тръгна от читалище „ Виделина“ в Пазарджик и бе предвождано от кмета на общината Тодор Попов и председателя на ВМРО в града Георги Копривщенов. Пред зала“ Маестро Георги Атанасов“ се състоя митинг по повод величавата годишнина. „Да помним дедите си и това, което те направиха за нас, да бъдем горди и достойни българи!“, заяви в речта си кметът Тодор Попов. На 26 март с падането на Одринската крепост се слага краят на кървавата и братоубийствена Балканска война.  Одрин е последният решителен удар срещу Османската империя, а българското знаме, развято от български войник върху Селим джамия в утрото на 26 март преди 106 години, е символ на победата на българската армия. През 1913 г. Балканската война завършва победоносно за българската армия – превзета е непревземаемата крепост Одрин, пленени са 14 турски генерали, 2 хиляди офицери, 50 хиляди войници.", "date": "2019.03.27", "title": "Със 141-метров трибагреник отбелязаха Деня на Тракия в Пазарджик"}
{"url": "https://www.monitor.bg:443/bg/a/view/cvetanov-napuskam-parlamenta-ostavam-v-partijata-160909", "text": "Шефът на ПГ на ГЕРБ Цветан Цветанов подава оставка като член на парламента, но остава на всички постове в ГЕРБ. Той остава зам.-председател на партията и шеф на предизборния щаб на ГЕРБ. Това съобщи самият той на брифинг в Народното събрание след среща с премиера и лидер на ГЕРБ Бойко Борисов в резиденция \"Бояна\".  Цветанов обясни, че е взел решението си още преди няколко дни, но искал първо да го обсъди Борисов. Той многократно заяви, че подава оставка, за да се спрат всички спекулации, които биха могли да се тиражират в обществото. Отрече да има разцепление вътре в ГЕРБ и поясни, че искат да демонстрират пълното си единство и консолидация в партията. \"ГЕРБ е политическа кауза за мен и за лидера Бойко Борисов\", увери Цветанов и обясни, че няма от какво да се срамува.  \"Няма драма, че шефът на парламентарната група напуска НС, няма и драма за сплотеността на групата\", каза още Цветанов.  върху него, за да вземе това решение. По думите му отношенията му с него са прагматични и истински и си говорят като \"равен с равен\". \"Аз съм на 53 г, а Борисов на 60. Смятате ли,че един 60-годишен мъж и един 53-годишен, ще се държат като тинейджъри\", каза Цветанов. Той поясни, че на срещата си с Борисов са се прегърали и още от утре продължават  по план, а на 31 март в неделя ще представят листата на ГЕРБ за евровота.  По думите му фокусът паднал върху него, защото е политическо лице, което да бъде ударено точно 2 месеца преди евровота. \"Този сценарий, този филм аз съм го играл няколко пъти\", каза Цветанов. Според него така вниманието било отклонено от други важни теми в навечерието на евровота, какъвто е казусът с пакета \"Мобилност\". Въпреки това Цветанов увери, че ГЕРБ ще се подготвят добре за евровота и ГЕРБ ще бъде първа политическа сила.  По думите му сега а победата на евровота ще даде и импулс за следващите две  години до края на мандата на правителството. Той поясни, че изборът на Елена Йончева за водач на листата на БСП не е повлияла върху крайното решение за листата на ГЕРБ. Крайната дума за това кой ще оглави тяхната пък имал премиера Борисов.  Цветанов заяви, че през целия си живот се е ръководил от законността. „Винаги, когато съм имал някакви взаимоотношения с някого, те са минавали по реда на българското законодателство“, подчерта още Цветанов. То обясни, че според него твърденията, че се е опитал да прикрие проверка срещу строителната фирма „Артекс“ (от която е купил апартамента си в сграда „Летера“ в кв. „Изток“ - б.р.), са неверни. Според него в този казус, той е спазил процедура, заложена в Административно-процесуалния кодекс и е препратил сигнала от Инициативен комитет за сградата на \"Артекст\" в столичния квартал \"Лозенец\". Освен това промените в Закона за устройството на територията не засягали дейността на фирмата, твърди още Цветанов. До оставката на Цветанов се стигна след казуса с новия му апартамент, който той е закупил от строителната компания „Артекс” в средата на 2018 година на занижени цени. В същата ситуация се оказаха Цецка Цачева, която вече подаде оставка от като правосъден министър, както и зам.-министрите на спорта Ваня Колева и на енергетиката Красимир Първанов, които също сдадоха поста. В момента прокуратурата и КПКОНПИ проверяват имотите на властта и три години назад всички сделки на „Артекс”. Цветанов даде да се разбере, че с Борисов вече са избрали кой ще го замести като шеф на парламентарната група на ГЕРБ, но не каза име. Въпреки това в кулоарите на НС която сега оглавява бюджетната комисия, на Красимир Велчев, който в първия мандата на кабинета \"Борисов 1 \" бе шеф на групата, както и на бившия шеф на НС Димитър Главчев.  Иначе самият брифинг на Цветанов продължи повече от един час, като в началото обясни, че информацията се поднасяла невярно, което пък рефлектирало върху управлението, парламента и мнозинството. \"В случая жертвата бяха аз\", каза Цветанов. От както с Борисов са заедно от 2005 година насам пък градили взаимно доверие. При създаването на ГЕРБ имали амбицията да покажат новия модел на управление. От 2009 година до 2017, когато били последните парламентарни избори пък ГЕРБ получили подкрепата на над 1,1 млн. избиратели.   каза Цветанов. Въпреки това Цветанов не отговори на каква пазарна цена е закупил апартамента .  Той благодари на коалиционните партньори в лицето на Красимир Каракачанов, на Валери Симеонов, Волен Сидеров, както и на \"Воля\" и ДПС,  дори и на БСП.  Цветанов не отговори и на въпроса дали очаква оставка и от шефа на ВКС Лозан Панов, след като и неговата съпруга се е сдобила с имот от същата фирма  на ниски цени. Изпитвам уважение към цялата съдебна система, каза той и добави: \"Не мога да коментирам оставката на когото и да било\".  Очаква се НС да гласува оставката на Цветанов в петък. за да уточнят подробности по общото си явяване на изборите и кой от редиците на синята партия ще намери място в листата на ГЕРБ. При първата среща между Борисов и лидера на СДС Румен Христов, Борисов обеща на десните две места в листата, като едно от тях да бъде избираемо.  ", "date": "2019.03.27", "title": "Цветанов: Напускам парламента, оставам в партията (ОБНОВЕНА + ВИДЕО НА ЖИВО)"}
{"url": "https://www.monitor.bg:443/bg/a/view/lideryt-na-mladejkoto-gerb-tyrnovo-vliza-na-mjastoto-na-cvetanov-v-ns-160922", "text": "27-годишен треньор по мотокрос е следващият в листата на ГЕРБ от Велико Търново, който трябва да заеме депутатското място на Цветанов. В момента Недев е най-младият общински съветник във Великотърновския общински съвет. Шеф е на Младежи ГЕРБ в града. Бе едва на 24 г., когато попадна в листата за народни представители и се превърна във феномена 11/11. На изборите той има 2861 преференции, с близо 200 повече от самия Цветан Цветанов. Той е завършил Педагогика на физическото възпитание във ВТУ \"Св.св.Кирил и Методий\". През 2014 г. създава и ръководи собствен мото клуб. Дългогодишен състезател по мотокрос. Със собствени средства изгради трасе край старата столица, на което води тренировките на 15 състезатели. Кандидатурата му бе издигната за председател на Федерацията по мотоциклетизъм на последното отчетно-изборно събрание.  ", "date": "2019.03.27", "title": "Лидерът на младежкото ГЕРБ-Търново влиза на мястото на Цветанов в НС"}
{"url": "https://www.monitor.bg:443/bg/a/view/lekari-spasiha-mladej-s-infarkt-160914", "text": "21-годишен младеж с инфаркт е спасен от лекарите в областната болница във Велико Търново след като три дни различни други медици си го прехвърляли един на друг. Пациентът, който е от Полски Тръмбеш, първо бил приет в местната спешна помощ, откъдето е препратен към спешното в Търново. Оттам е върнат към личния му лекар. Който пък го изпратил на преглед при невролог. Едва там специалистът се усъмнил, че проблемите на младежа може да са причинени от сърцето и го насочил към колегите си кардиолози. При направения обстоен преглед станало ясно, че пациентът е претърпял инфаркт и цели три дни не му е оказана навременна медицинска помощ. Според медиците причината за провокирания инфаркт бил стресът около предстоящ изпит, съчетан в комбинация с много кафета и цигари. Медиците са в шок и твърдят, че подобен случай на пациент на такава възраст с инфаркт не са имали от доста години. Последният, за които си спомнят е на младеж на 20 години.", "date": "2019.03.27", "title": "Лекари спасиха  младеж с инфаркт"}
{"url": "https://www.monitor.bg:443/bg/a/view/osmoklasnik-poluchi-7-godini-zatvor-za-jestoko-ubijstvo-na-bezdomnik-160913", "text": "На 7 години лишаване от свобода при общ затворнически режим бе осъден от Варненския окръжен съд непълнолетният Денис Живков. 14-годишният осмокласник от варненска професионална гимназия ще изтърпява ефективната си присъда, след като бе признат за виновен в убийството на бездомник, извършено по особено мъчителен начин и с особена жестокост, по хулигански подбуди и в съучастие с наказателно неотговорния заради малолетието си Камен. Тежкото криминално деяние, което потресе Варна, заради жестокостта на двамата извършители, 14-годишния Денис и 13-годишния Камен, бе извършено на 20 срещу 21 януари 2018 година. Жертва на двамата съучастници стана 53-годишният бивш полицай Красимир Куртев,  живял като бездомник на пазарчето в кв. „Владиславово“. Двете момчета пребили от бой и се гаврили с жертвата си, а дейстивята им били снимани от друго дете. Смъртта  според съдебномедицинската експертиза настъпила 7 – 8 часа след побоя, продължил около 45 минути. Красимир добре разбирал какво се случва с него. Тежка черепно-мозъчна травма, съчетана с гръдна травма е причината за смъртта на 53-годишния бездомник, по тялото на което съдебните медици установили 6 счупени ребра и счупена гръдна кост. След като човек прочете заключението на съдебномедицинската експертиза, забравя, че всичко това е извършено от непълнолетен и малолетен, заради жестокостта, с която двете деца са убивали, каза пред съда представителят на Окръжната прокуратура във Варна. Законът предвижда за убийство, извършено от непълнолетни, наказание от 3 до 10 години. Постановената присъда на Варненския окръжен съд за Денис е над средния размер и подлежи на обжалване пред Апелативния съд.", "date": "2019.03.27", "title": "Oсмокласник получи 7 години затвор за жестоко убийство на бездомник "}
{"url": "https://www.monitor.bg:443/bg/a/view/matej-matev-poema-fonda-za-garantirane-na-vlogovete-160910", "text": "Матей Матев е новият председател на Управителния съвет на Фонда за гарантиране на влоговете в банките, реши правителството вчера Той ще смени на поста Радослав Милтенов, който бе избран от Народното събрание за подуправител на Българската народна банка - ръководител на управление „Банков надзор“. Това съобщиха от пресцентъра на МС днес. Матев е магистър по право от СУ „Св. Климент Охридски“ и има дългогодишен опит в областта на облигационното, търговското, вещното право, приватизацията, чуждестранните инвестиции и ценни книжа, както и процесуалното представителство по търговски, административни и граждански дела. Междувременно вчера Народното събрание одобри единодушно на първо четене със 108 гласа \"за\" промените в Закона за банковата несъстоятелност, с които се въвеждат в българското законодателство разпоредбите на европейска директива. С нея се хармонизира частично йерархията на кредиторите при несъстоятелност на банки и инвестиционни посредници Въвежда се нов допълнителен клас кредитори - притежатели на непривилегирован първостепенен дълг, който следва да има по-висок ред от притежателите на инструменти на собствения капитал и подчинен дълг и по-нисък ред спрямо притежателите на други инструменти на необезпечен първостепенен дълг.", "date": "2019.03.27", "title": "Матей Матев поема Фонда за гарантиране на влоговете"}
{"url": "https://www.monitor.bg:443/bg/a/view/popov-i-vukadinova-s-titlite-na-gigantski-slalom-160920", "text": "Алберт Попов и Ека Вукадинова спечелиха титлите в гигантския слалом на държавното първенство по ски-алпийски дисциплини в Банско. При мъжете Попов би с с общо време 1:50,76 мин., като беше най-бърз и в двата манша с 53,88 и 56,88 сек. Още двама национали заеха призови места. Втори, на 0,91 сек. стана Камен Златков, а трети, на 1,01 - Йоан Тодоров. При жените шампионката е Ева Вукадинова събра 2:01,22 мин. в двата манша (1:00,13 и 1:01,09). Втора стана румънката Юлия Бенга, а трета е София Рали (Гър) на 0,93 сек. Симона Скробанска завърши четвърта, на 1,29 сек. което й осигури среброто от държавното първенство. В четвъртък в Банско са слаломите за мъже и жени.", "date": "2019.03.27", "title": "Попов и Вукадинова с титлите на гигантски слалом"}
{"url": "https://www.monitor.bg:443/bg/a/view/ep-prie-2-godini-zadyljitelna-garancija-za-vsjaka-stoka-v-es-160912", "text": "Търговецът ще носи отговорност, ако в рамките на 2 г. от момента, в който потребителят е получил продукта, се появи дефект. Това е записано в нови правила за по-добра защита на потребителите, ако пазаруват в интернет, в традиционен магазин, както и когато изтеглят музика или игри, бяха одобрени от Европарламента. Потребители, които купуват стоки с вградени цифрови елементи като например „интелигентни“ хладилници, смартфони и телевизори или смарт часовници, пък по време на „период от време, който потребителят може разумно да очаква“, въз основа на вида и предназначението на стоките и цифровите елементи. Държавите - членки на ЕС, обаче ще имат право да въведат или да запазят по-дълъг гаранционен срок в своите национални закони, за да запазят същото ниво на защита на потребителите, вече съществуващо в съответните страни. Срокът за обръщане на тежестта на доказване ще бъде една година в полза на потребителите. Но всяка страна ще има право да удължи този срок до две години, решиха още евродепутатите. Освен това ЕП одобри и нови правила да Така в рамките на ЕС хората, които купуват или изтеглят музика, приложения, игри, използват облачни услуги или платформи за социални медии, ще бъдат по-добре защитени, в случаите, когато търговецът не успее да предостави съдържанието или услугата или предостави дефектни такива. Тези права за защита ще се прилагат по еднакъв начин по отношение на потребителите, които предоставят свои данни в замяна на получаване на такова съдържание или услуга, както и на потребители, които заплащат за него. Предвижда се още, че ако не е възможно да се определи дефектното цифрово съдържание или услуга в разумен период от време, потребителят В случай че се появи дефект в рамките на 1 г. от датата на доставката, се предполага, че той вече е съществувал и вече няма да се налага потребителят да го доказва. За постоянни редовни доставки пък Гаранционният срок за еднократни доставки не може да бъде по-кратък от две години. За постоянни редовни доставки тя ще се прилага по време на целия срок на договора, решиха още евродепутатите. Одобрените от ЕП две директиви ще бъдат представени за официално одобрение от Съвета на министрите на ЕС. Те ще влязат в сила 20 дни след публикуването им в официален вестник на ЕС и трябва да бъдат приложени най-късно 2,5 г. след това, решиха още евродепутатите.", "date": "2019.03.27", "title": "ЕП прие 2 години задължителна гаранция за всяка стока в ЕС"}
{"url": "https://www.monitor.bg:443/bg/a/view/trymp-rusija-trjabva-da-se-mahne-ot-venecuela-160916", "text": "Президентът на САЩ Доналд Тръмп настоява руските военни да напуснат Венецуела, дни след като руски военен контингент пристигна в Каракас, съобщава \"Ройтерс\". \"Русия трябва да се махне\", обясни Тръмп пред репортери по време на среща със съпругата на лидера на опозицията във Венецуела Хуан Гуайдо. Запитан как може да се постигнато това, Тръмп добави: \"Ще видим. Всички опции са отворени.\" Камарата на представителите на САЩ гласува единодушно в подкрепа на законопроект, според който американските власти ще се борят срещу влиянието на Русия във Венецуела. Два руски самолета се приземиха в столицата Венецуела в събота с руски официален представител на отбраната и близо 100 военнослужещи. Държавният секретар на САЩ Майк Помпео призова Русия да \"прекрати неконструктивното си поведение\" с подкрепата за президента на Венецуела Николас Мадуро. По време на срещата си с бразилския президент Болсонару, Тръмп коментира, че мисли за военна интервенция във Венецуела. Бразилските власти отхвърлиха военната намеса във Венецуела като начин за разрешаване на острата вътрешна политическа криза в страната.", "date": "2019.03.27", "title": "Тръмп: Русия трябва да се махне от Венецуела"}
{"url": "https://www.monitor.bg:443/bg/a/view/1300-socialni-shte-ocenjavat-invalidite-160896", "text": "1300 социални работници ще извършват индивидуалната оценка на хората с увреждания. Това заяви социалният министър, след като правителството прие методиката за оценяване потребностите на инвалидите. Индивидуалната оценка ще започне да се извършва от 1 април. По думите на социалния министър, около 90 хиляди нашенци имат право на асистент. Ползвателите на личната помощ до края на 2020 г. ще бъдат само пълнолетни българи с 90% увреждане и децата с над 50% увреждания и право на помощ, както и тези, които са с над 90% увреждане без право на чужда помощ. Така броят на правоимащите през следващата година и половина ще бъдат 97 688 нашенци. След изтичане на този срок, на асистент ще имат право всички над 700 000 освидетелствани с ТЕЛК. За да получат помощник по 8 часа на ден те ще трябва да имат между 187 и 204 точки. Най-малко часове личен асистент ще се полага на нашенците, които са събрали от 11 до 49 точки - 15 часа месечно. Тези с между 50 и 100 точки ще имат право на 42 часа, а с от 101 до 186 – 84 часа. Освен ползвателите на личната помощ, през оценяване на потребностите ще трябва да преминат и тези, които получават финансова подкрепа. Това обаче ще се случи след изтичане на ТЕЛК-отвото решение и преосвидетелстването им.", "date": "2019.03.27", "title": "1300 социални ще оценяват инвалидите"}
{"url": "https://www.monitor.bg:443/bg/a/view/krasen-kralev-nagradi-biatlonistite-za-probiva-na-sezona-160919", "text": "Министърът на младежта и спорта Красен Кралев връчи почетни плакети на ММС на европейския шампион по биатлон Красимир Анев и световния вицешампион Владимир Илиев. В рамките на месец Анев спечели титлата на 20 км индивидуално в Минск, а Илиев записа най-големият успех в мъжкия ни биатлон със среброто в същата дисциплина в Йостерзунд. Почетни плакети получиха и треньорите Георги Фъртунов и Николай Захаров, а на срещата присъства и председателят на Българската федерация Екатерина Дафовска. „Разбрахме се с федерацията да се изготви 3-годишен план за развитието на този спорт до следващите зимни олимпийски игри и чак тогава да разговаряме какви ще бъдат средствата, които може да се отделят за подготовката на биатлонистите ни през това време“, заяви министърът след срещата пред медиите. Министърът коментира и инфраструктурните проекти в Белмекен, Самоков и Троян, които трябва да обезпечат пълноценната подготовка на състезателите. „Ще направим оценка на тези инвестиции, които са необходими, за да може да се възстанови трасето в Самоков и това в Троян, защото там е един от основните центрове за биатлон“, каза Кралев. Той сподели, че заради кандидатурата за Младежките зимни олимпийски игри, Боровец също влиза в плановете за развитието на спорта, защото е предвидено състезанията по биатлон да се проведат в рилския курорт. След спечеления от Владимир Илиев сребърен медал Българската федерация по биатлон от догодина ще бъде в първа група на финансиране по критериите на ММС. Този сезон биатлонът беше в трета група за финансиране.", "date": "2019.03.27", "title": "Красен Кралев награди биатлонистите за пробива на сезона"}
{"url": "https://www.monitor.bg:443/bg/a/view/veganyt-skatov-atakuva-tri-osemhiljadnika-tozi-sezon-160898", "text": "Алпинистът веган Атанас Скатов продължава амбициозната си програма за стъпването на всичките 14 осемхилядника на планетата без употреба на храна от животински произход. В колекцията му досега са 6 от тях (2 пъти Еверест), а този сезон ще се опита да изкатери още три. Първи е третият по височина - Канчендзьонга (8586 м) в Хималаите откъм Непал. След почивка в началото на юни пък ще потегли към Гашербрум 1 и Гашербрум 2 в планината Какарорум откам Пакистан. Той вече опита веднъж поход към тях през 2016 г., но се отказа заради лавинна опасност. Скатов е амбициран да изкачи Канпчендзьонга (чието име се превежда като Петте съкровищници на великия сняг б.р.) без кислород. Той потегля след седмица към Катманду, после го чакат базов лагер на 5450 м, първи - на 6200, втори - на 6400, трети - на 6900 и четвърти на 7450 м. Атаката към върха пък е с една от най-големите денивелации - над 1130 м. Това я прави много трудна и продължителна. Според алпиниста от Сливен нагоре ще му трябват поне 16-17 часа, а за връщане - още към 10. \"Върхът се брои изкачен, когато се върнеш жив от него, разказа Атанас Скатов. - Аз лично не се задълбочавам да проучвам много върховете, защото при тях на практика почти нищо не се повтаря - всяко изкачване е при различни условия. На Канчендзьонга според преданията не бива да се стъпва на най-високата точка, а да се остава на 3-4 м под нея, защото иначе носи нещастие. По религиозни съображения той е забранен за изкачване откъм Индия, а според митовете там не бива да стъпват жени. Има обаче алпинистки, направили вече \"Голям шлем\" (по 14 осемхилядника), което значи, че са били на Канчендзьонга и са още живи, но Йорданка Димитрова и Ванда Руткевич загинаха.\" В комерсиалната експедиция, в която е българинът, има 22 души, сред които германец, норвежци, мексиканци, непалци и..- най-много индийци. Цената на алпийския сезон за д-р Скатов е около $30 000. Той благодари на спонсорите си Walmark и Pipe Sistem за помощта и уточни, че колкото и да е подготвен, не би могъл да се справи без тях. За експедициите багажът на алпиниста е около 60-70 кг, а на връщане - под 40. Той продължава веганския си експеримент, въпреки че при завръщането си от Чо Ою миналия сезон обяви, че ще го прекрати. \"Тогава бях много ,много уморен, бях загубел над 10 кг от личното си тегло и мислех, че организмът ми има нужда ако не от месо, то поне от яйца и други животински продукти, обясни Атанас Скатов на специална пресконференция. - След като се пооправих в България, реших да продължа експеримента. Това е въпрос на личен избор, всеки го прави сам и аз не укорявам никой, който яде месо или животински продукти. Просто съм загрижен за бъдещето на планетата заради отглеждането на животни за убиване и ядене, което е изключително вредно за климата и допринася за глобалното затопляне.\" За да спази веганския си режим, Атанас Скатов ще носи лиофилизирани храни, растителни протеини от коноп и грах, енергийни барове и няколко гела. Досега той е изкачил освен повечето най-високи върхове на континентите, а от осемхилядниците е бил на Еверест (от север и от юг), Лхотце, Макалу, Манаслу, Чо Ою, Анапурна.", "date": "2019.03.27", "title": "Веганът Скатов атакува три осемхилядника този сезон"}
{"url": "https://www.monitor.bg:443/bg/a/view/uvolniha-uchitelkata-chiito-uchenici-tancuvaha-kuchek-v-chas-160901", "text": "Учителката по английски език от столичната 203-та ПЕГ „Св. Методий“, чиито учениците въртяха кючеци в час, е уволнена. Това решение е взето от директорката на школото Таня Трапова след проверки и разговори с родители, обясни тя пред „Монитор“ Миналата седмица скандално видео на ученици танцуващи на чалга в класната стая, докато учителката им гледа и им пляска с ръце взриви социалните мрежи. Тогава преподавателката обяснила на директорката, че учениците ѝ са я помолили в последната минута на часа да пуснат музика, тъй като имало рожденичка в часа и искали да я поздравят, но не уточнили каква ще бъде музика. Тя твърдяла обаче, че танцът се случва в междучасието. Тази версия била потвърдена и от учениците пред директорката. Трапова, обясни, че но е вчера уволнила преподавателката. „Не смятам, че е допустимо това да с случва в училище, дори да е по време на междучасието. Смятам, че уронва авторитета на училището и е допуснала нарушаване на правилата“, заяви директорката на 203-та ПЕГ. Трапова уволнява учителката без предвестие, тъй като тя станала част от училищния колектив декември в месец и все още била в изпитателен срок. Директорката уточни, че вече е намерен неин заместник и учебният процес ще продължи нормално. Във връзка с представения на Трапова чат между преподавателката и една от ученичките, в който педагожката използвала неприлични думи и обиди, директорката заяви, че все още обсъжда с 6-о РПУ как да процедира, тъй като педагожката твърдяла, че кореспонденцията не била вярна. Ако е необходимо, директорката заяви, че ще сезира ГДБОП. Директорката сподели, че настроението в училището се е успокоило и вече няма напрежение. Тя разказа, че началото на седмица е имало родителска среща, по време на която е била пусната подписка за опровержение на на слуховете, че не се водят часове. В нея се подписали около над 75% от родителите.", "date": "2019.03.27", "title": "Уволниха учителката, чиито ученици танцуваха кючек в час"}
{"url": "https://www.monitor.bg:443/bg/a/view/prokuraturata-poiska-otstranjavaneto-na-kmeta-na-strelcha-160899", "text": "Районната прокуратура в Панагюрище е внесла искане в  съда за отстраняване от длъжност на кмета на община Стрелча Стойно Чачов. Това съобщиха от пресцентъра на Апелативна прокуратура-Пловдив. Чачов е привлечен като обвиняем за това, че през 2016 г., като кмет на община Стрелча, е принудил служител на общинската администрация да извърши нещо противно на волята си – да подаде молба за освобождаване от заеманата от него длъжност, без дата, като е употребил за това заплашване, изразяващо се в обстоятелството, че ако не подаде молба ще бъде освободен веднага от работа и злоупотребил с властта си като работодател, твърдят от държавното обвинение. Като кмет на община Стрелча той бил наредил  молбата да бъде входирана с входящ номер и без знанието и съгласието на служителя , което е престъпление по чл. 143 ал.1 от Наказателния кодекс. Спрямо градоначалника на Стрелча е взета мярка“ парична гаранция“ от 2000 лв., която е внесена.  Като мотиви за искането за отстраняване от длъжност прокуратурата сочи, че със служебното си положение Стойно Чачов може да създаде пречки за обективно, всестранно и пълно изясняване на обстоятелствата по делото. Предстои Районен съд-Панагюрище да насрочи заседание по искането на прокуратурата. На 12 март екип на „Икономическа полиция“ при Областната дирекция на МВР в Пазарджик направи проверка в администрацията в средногорската община и иззе документи и компютри, а на нарочна пресконференция лидерът на ПП“АБВ“ Румен Петков поиска оставката на шефа на пазарджишката полицейска дирекция ст.комисар Йордан Рогачев заради акцията в Стрелча. Кметът Стойно Чачов е единственият кмет в страната от листата на „АБВ“.  ", "date": "2019.03.27", "title": "Прокуратурата поиска отстраняването на кмета на Стрелча"}
{"url": "https://www.monitor.bg:443/bg/a/view/okolo-61-hil-t-skrap-ot-elektronika-sme-sybrali-prez-2016-ta-160907", "text": "През 2016 г. у нас са били събрани 61 хил. т отпадъци от електрическо и електронно или по 8,6 кг оборудване на глава от населението при среден показател за ЕС от 8,9 кг, показват данни от анализ на Евростат за събирането, обезвреждането или рециклирането на излязло от употреба електрическо и електронно оборудване. По този начин общото количество отпадъци от електронен скрап у нас е било около 61 хиляди тона. Освен това, страната ни е единствената в ЕС, в която има отчетен ръст от близо 110% при събирането на електронен скрап през 2016 г., което се дължи на организираните кампании за събиране на ненужна битова техника. Тези кампании са били организирани като събиране срещу заплащане, осигуряващо пряко възнаграждение или ваучери на гражданите, отчита анализът. У нас във всеки по-голям град има по няколко специализирани и лицензирани фирми, които при определени критерии извършват безплатно изнасянето на ненужния електронен скрап, а в столицата техният брой е значително по-голям. Все повече българите предпочитат да потърсят фирма, специализирана в утилизацията на битови електроуреди, като всяка компания, извършваща такава дейност, изнася безплатно и извозва старите телевизори, компютри, тостери, перални, детски играчки и всякаква друга електроника, която е повредена и ненужна. Експерти съветват също в никакъв случай да не се оставят старите и ненужни битови уреди пред входа,тъй като има риск да бъде получена и глоба от общината. Електрониката в домовете и офисите ни става все повече и по-необходима, като по тези причини доста често през последните години се налага старите уреди да бъдат подменени с по-нови и по-качествени. За сравнение - през 2007 г. българите са изхвърляли средно по 3 кг електронен скрап на глава от населението или около 20 хиляди тона, докато през 2016 г. количеството на ненужната битова електроника почти се е утроило до 60 хиляди тона. Най-много ненужна електроника са изхвърляли жителите на Швеция, сочат данните на Евростат. Общото количество на отпадъците от електрическо и електронно оборудване, събрано в държавите-членки на ЕС през 2016 г., варира значително, като наличие на най-голямо количество електронен скрап е отчетено в Швеция - 16,5 кг на жител. За Румъния този показател е близо 10 пъти по-малък - тоест по 1,6 кг електронен скрап на жител, което на практика означава, че в северната ни съседка значително по-дълго оползотворяват живота на старите електроуреди. Разликата в количеството изхвърлен електронен скрап в различните страни от ЕС отразява разликите в нивата на потребление на електрически и електронни стоки, както и различните нива на ефективност на съществуващите схеми за събиране на отпадъци. Повече от половината - над 55% от общото електрическо и електронно отпадъчно оборудване, събрано през 2016 г. в страните на ЕС, се дължи на големите домакински уреди. Следват уреди за изчислителна техника и телекомуникационно оборудване - 15%, потребителско оборудване или фотоволтаични панели - 13%, както и малки домакински уреди - 9%. Около 7% от отпадъците от електрическо и електронно оборудване включват електрически инструменти, осветление, играчки и спортно оборудване. За периода 2015 - 2016 г. количеството електрическо и електронно оборудване, пуснато на пазара в страните на ЕС, се е увеличило с около 3 пункта от 9,8 милиона тона - до 10,1 млн. тона. Големите домакински уреди възлизат на 2,5 млн. т, което обяснява и факта, че те формират повече от половината от общото събрано в ЕС отпадъчно електрическо и електронно оборудване през 2016 г., отчита Евростат. Според анализа съвременната електроника е сложна смес от материали и компоненти, които поради опасното си съдържание и ако не се управляват правилно, могат да причинят сериозни екологични и здравни проблеми. Освен това, производството на съвременна електроника изисква използването на оскъдни и скъпи ресурси. За да се подобри екологичното управление и да се допринесе за кръговата икономика, е необходимо да се повиши ефективността на ресурсите. В това отношение събирането, третирането и рециклирането на електрониката в края на живота й - е от съществено значение за икономиката на ЕС.", "date": "2019.03.27", "title": "Около 61 хил. т скрап от електроника сме събрали през 2016-та"}
{"url": "https://www.monitor.bg:443/bg/a/view/razsledvat-lovci-ot-shipka-i-shejnovo-za-nezakonni-trofei-160902", "text": "Двама редовни ловци от дружинката на казанлъшкото село Шейново са били задържани по закона за МВР в хода на специализирана полицейска операция по сигнал за големи количества незаконно притежавани трофеи от благородни елени и сръндаци. Единият от задържаните е бившият служител на МВР Светлин П.К. , от чийто дом в град Шипка са били иззети рога на 7 благородни елена и 18 сръндака. При огледа в жилището на 43-годишният пенсионер, който в момента работи на полигон за изпитване на стари и нови оръжия  е са били намерени незаконно нарезна пушка с оптика, 335 боеприпаса  от различен калибър и 14 сигнални ракети, произвеждани в „Арсенал“, за които мъжът не е успял да представи документи за пригежанието им. Трофеи от 5 благородни елена и един сръндак са намерени в жилището на 58-годишен жител на Шейново, който също членува в местната дружинка , от там е иззета и самоделна пушка с нарезна цев. От двамата авджии са иззети и законно притежаваните им пушката , предстои да бъдат извършени балистични експертизи. Образувани са две досъдебни производства, предстои на мъжете да бъдат повдигнати обвинения и да се реши каква мярка за неотклонение ще им бъде поставена. Съобщението за полицейската акция предизвика истинско брожение в специализираните ловни сайтове, според участниците там и двамата задържани се ползвали с протекции, а на единият синът дори бил назначен за инструктор по ловна стрелба. Според шефа на шейновската дружинка Иван Кутев само Светлин бил действащ неин член, другият задържан , познат като Сашо – нямал ловен билет.  ", "date": "2019.03.27", "title": "Разследват ловци от Шипка и Шейново за незаконни трофеи"}
{"url": "https://www.monitor.bg:443/bg/a/view/izrisuvat-stenite-na-hram-stroen-predi-2-veka-160904", "text": "С  4 нови стенописа ще посрещне миряните за Цветница най-старият, построен в далечната 1812 година казанлъшки храм „Свети Пророк Илия“,известен още и като Куленската черква. Работата по зографисването е поверено на известната майсторка Албена Димитрова, която има зад гърба си изписването на различни библейски и евангелски сцени в павелбанско, ямболско, Свиленград и др.райони веднага след като завършва казанлъшката художествена гимназия и специалността „Иконопис“ при великотърновския университет. Средствата са дарение от младо семейство от Града на розите, които имат бизнес в сферата на строителството, молбата си към художничката отправи в деня, когато склопи очи светецът от Байлово дядо Добри. Храмът „Свети пророк Илия“ има противоречива съдба, в началото е бил почти изцяло вкопан в земята, до него се слизало по 12 стъпала, през 1865-а години го извадили „на светло“ като направили 5-метров купол с 12 прозореца , след което с изработването на иконите се заел уста Георги Данчов Зографина от Чирпан,който работел до самото му преосвещаване от митрополит Иларион Макариополски през 1872 година.Опожарен е турците през освободителната война, възстановен е от миряните с дарения , но през 1936-а година пожар унищожава почти всичко във вътрешността, по чудо оцеляват стенописите по купола, работа на Иван Енчев-Видю, които Албена Димитрова е почистила и върнала към нов живот. Вече са готови две от стенописните пана: Рождество Христово и Кръщение Господне, работи се и са в напреднал стадий и другите две сцени от Господните празници: Преображение Господне и Сошествие в Ада.Изцяло е завършена и фреската над олтара, където е изобразена Богородица.", "date": "2019.03.27", "title": "Изрисуват стените на храм строен преди 2 века"}
{"url": "https://www.monitor.bg:443/bg/a/view/amerikanec-francuzin-i-bylgarin-jurirat-festa-danail-chirpanski-160906", "text": "Три известни имена от театъра, киното и критиката от  САЩ, Франция и България са дали съгласието си да участват в журито , което ще  оценява спектаклите от програмата на втория международен студентски театрален фестивал „Данаил Чирпански“, който ще се проведе от 5 до 9 април в  Стара Загора, съобщиха организаторите на проявата, в която ще вземат участие трупи от 6 държави: Северна Македония, Полша, Великобритания, Израел, Русия и България. Фестивалът е посветен на загиналия трагично малко преди да се дипломира в НАТФИЗ през 2016 година Данаил Желев – Чирпански. Оценители на спектаклите, представени основно от млади актьори и режисьори ще бъдат американският и руски театровед и преводач Джон Фридман, френският режсьор Тиери Аркур и българинът Явор Гърдев. Завършилият в Харвард, където защитава и докторската си дисертация Фридман е превел 80 руски пипеси и е автор на 11 книги, а Аркур вече е познат на българската публика от двете си постановки с трупата на народния театър „Иван Вазов“ преди време  „Идеалният мъж“ от Оскар Уайлд и„Балът на крадците“ от Жан Ануи. Явор Гърдев е сред най-разпознаваемите родни режисьори, още първият му пълнометражен филм „Дзиф“ стана носител на 19 награди у нас и чужбина. През петте фестивалните дни почитателите Мелпомена ще могат да гледат 5 спектакъла от основната програма, 2 специални представления от Англия и  1 спектакъл на открито,.а в съпътстващата програма са предвидени концерти и лекции.Стартът ще бъде даден от сцената на старозагорския драматичен театър „Гео Милев“ със спектакъла „Кралят Елен“ на столичната трупа „Азарян“, а възпитаниците на НАТФИЗ „Кръстьо Сарафов“ са подготвили „Хора с куфари“ от Ханох Левин. „Мамо ебем, кой започна пръв“ на Деян Дуковски ще представят студентите от  Факултет за драматични изкуства към Университет “Св. Св. Кирил и Методий” в Скопие, а колегите им от Лодз ще видим в „Треска“. Руският институт за театрално изкуство е заявил  спектакълът “Луди пари”, а пристигащите от Албиона колежани са заложили на  “Копла: Кабаре” и „История на насилието\". Фестивалът се провежда с подкрепата на община Стара Загора , която е предоставила безплатно базата на ДТ „Гео Милев“.  ", "date": "2019.03.27", "title": "Американец, французин и българин журират феста „Данаил Чирпански“"}
{"url": "https://www.monitor.bg:443/bg/a/view/pojar-na-granicata-ni-s-makedonija-160905", "text": "Голям горски пожар избухна преди около два часа на границата между Северна Македония и България, в района на село Байково, община Ново село, предаде агенция МИА. Екипи от горското стопанство и от противопожарната служба в Струмица се опитват да потушат огъня. Засегната е около 3 хектара рядка дъбова гора и трева на частен терен. Поради непристъпността на терена гасенето на пожара върви трудно. Засега не е установено какво е предизвикало пожара.", "date": "2019.03.27", "title": "Пожар на границата ни с Македония"}
{"url": "https://www.monitor.bg:443/bg/a/view/es-otdeli-2-mln-za-ukrepvane-na-centralnite-banki-na-balkanite-160903", "text": "Централната банка на Германия и Европейската комисия започнаха съвместен проект за укрепване на капацитета на централните банки в страните от Западните Балкани, съобщи МИА. Крайни потребители на програмата в потенциалните кандидатки за присъединяване към Европейския съюз - Северна Македония, Албания, Босна и Херцеговина, Косово, Сърбия и Черна гора. За тази регионалната програма Европейският съюз отдели сумата от своя Инструмент за предприсъединителна помощ (ИПП-2).", "date": "2019.03.27", "title": "ЕС отдели €2 млн. за укрепване на централните банки на Балканите"}
{"url": "https://www.monitor.bg:443/bg/a/view/shestoklasnici-prebiha-i-se-gavriha-sys-syuchenichka-160890", "text": "Ученици от училище “Любен Каравелов” във варненския квартал „Аспарухово“ блъскали и ритали 12-годишната И. и се подигравали с нея. Записали всичко на клип. Прокуратурата разследва случая, а насилниците са предложени за наказание. Жертвата е 12-годишно момиче, което на 18 март е било нападнато от няколко свои съученици от аспаруховското училище „Любен Каравелов” съобщава novavarna. Освен че са я били и блъскали, четирите момичета и момчета са я карали да прави „неприлични неща”, съобщава бабата на пострадалото момиче. Освен гаврите, децата от ромски произход, са записали случилото се на клип, който разменяли помежду си. След случката шестокласничката е в шок и отказва да ходи на училище. За инцидента е сезирана полицията, потвърдиха от ОД на МВР-Варна. Документите по случая вече са предадени на Районната прокуратура, потвърди говорителят Вяра Алексиева. „Във връзка със случая е направена и нарочна среща между заинтересованите институции – полиция, прокуратура, представители на училището, както и с участието на Агенцията за закрила на детето. Стана ясно, че насилниците вече са предложени за изключване от училището, както и, че по случая работи инспектор от Детска педагогическа стая“. Според шефката на Агенцията във Варна – Анна Конукова, тормозеното момиче е затворено като характер, лабилно и неконтактно, с което вероятно е предизвикало подигравките на съучениците си.  Конукова обаче беше категорична, че по време на инцидента, разиграл се в близост до училището, няма упражнен сексуален тормоз върху жертвата. По време на издевателствата, по-скоро са правили неприлични неща, коментира още тя. По препоръка на експертите от „Закрила на детето“ в момента тормозеното дете посещава психиатър, който да помогне да преодолее шока от случилото се. До края на седмицата момичето е спряно от училище, добавиха от семейството. „Не изключваме вариант тормозеното момиче да премине на индивидуален план на обучение”, коментира още Конукова.", "date": "2019.03.27", "title": "Шестокласници пребиха и се гавриха със съученичка "}
{"url": "https://www.monitor.bg:443/bg/a/view/zaradi-afrikanskata-chuma-pri-svinete-registrirat-v-bahb-praseto-v-zadnija-dvor-160888", "text": "Всеки стопанин на село, който има дори само едно прасе в задния си двор, ще трябва да го регистрира в кметството на населеното място и в Агенцията по храните. Регистрацията става задължителна заради болестта африканска чума при свинете. Това съобщи при откриването на международната изложба „Природа, лов, риболов” министърът на земеделието Румен Порожанов. Той уточни, че регистрацията трябва да стане в следващите месец – два, като това е само една от мерките, които се вземат срещу разпространението на болестта. „Защото, когато се стигне до проблем в някое населено място, трябва да имаме ясно идентифициране на животните – къде се намират, при кой стопанин, за да се предприемат всякакви мерки за обеззаразяване”, каза Порожанов. По думите му заразата в Румъния е достигнала до сухоземната й граница със Сърбия, като са поразени и много частни стопанства. У нас болестта е била ограничена, благодарение на добрата работа на ловните дружинки и взетите мерки за целта от министерството на земеделието и Изпълнителната агенция по горите (ИАГ). „Министерството и ИАГ направиха възможното болестта да не бъде допусната на наша територия максимално бързо. След което беше ограничена в рамките на определени райони и щетите бяха минимизирани. В предприетите мерки изключително много разчитахме на българските ловци, които се отнесоха отговорно към проблема, показвайки висока дисциплина и професионализъм”, уточни министър Порожанов. Относно регистрацията на домашните прасета той каза, че у нас е традиция във всеки дом на село да се гледа прасе. „и при мен на село също, че си гледаме прасе, колим си го, изяждаме си го. Да, ветеринарят прави пробата за трихинелоза и след това всички са доволни и щастливи. Но в момента ситуацията е малко по-различна”, обясни Порожанов. Решението за регистрация на всички домашни прасета е било взето миналия четвъртък в София, когато е била направена среща с Управителния съвет на частно практикуващите ветеринарни лекари. За БАБХ предстои да бъде поискана допълнителна финансова помощ за по-ефективно обеззаразяване и други мерки, уточни Порожанов, като припомни, че миналата година са били дадени 4,5 милиона лева допълнително на агенцията, но от тях са били похарчени милион и половина. В Китай, който е най-големият производител на свинско месо в света, заразата е обхванала около 35% от стопанствата. Въпреки това министър Порожанов не прогнозира поскъпване на свинското месо. По думите му цената на килограм свинско месо за крайния потребител миналия месец е паднала с около 5-6%.    През 2018 г. са реализирани 7,5 млн. лв. приходи от организиран ловен туризъм, което е с 900 000 лв. повече от предходната година, каза още Румен Порожанов при откриването на 25-тата изложба „Природа, лов, риболов”. Благодарение на увеличението на дивечовите популации през последната година и тенденцията за трайно нарастване на запасите, същата положителна тенденция се наблюдава и при броя на ловците по линия на организирания ловен туризъм. През 2017 г. са ловували 5 450 ловци, а през 2018 г. - 6 893 или увеличение от близо 1500 души.  “Другото голямо предимство на страната ни са трофейните качества на дивеча. Нашият едър дивеч има изключително добри генетични заложби, гарантиращи и чудесни трофеи с високи оценки по световните стандарти. Това може да се види на щанда на Изпълнителната агенция по горите и държавните предприятия”, каза още министър Порожанов.   В изложбата тази година участват 55 фирми за ловно оръжие, екипировка и оборудване. По време на „Природа, лов, риболов” са предвидени атракции за посетителите. Една от тях е демонстрация на елитни екземпляри български и арденски тежковозен кон. Този вид коне се използват за прибиране на дървен материал от терени, недостъпни за автомобили. Използването на тежковозите е и начин за опазване на природата, тъй като трактори и камионите унищожавали фиданките, обясниха от Сдружението за коневъдство и конен спорт ДВАЛ. Българският тежковозен кон се отличава с масивно телосложение и спокоен нрав. Арденските тежковози са познати в Европа от 2000 години. Съвременните представители на породата са бързи и се справят успешно с тежките планински условия. Те не отстъпват по сила на малък трактор, казаха експертите. Един от тези коне тежи 680 килограма и е доказал, че може да изтегли дървени трупи с тегло 2 тона и 200 килограма, уточниха от Сдружението.   По време на изложбата ще има и демонстрации с ловни соколи, обучение на стрелбище, състезание по риболов за деца.   Насекомите и птиците изчезват, алармираха от Съюза на ловците и риболовците у нас. „Казвам, че нещата са свързани. Изчезват ли насекомите, изчезват и птиците, които се хранят с тях”, обясни председателят на УС на НЛРС – СЛРБ инж. Васил Василев. По думите му това е естествена екосистема и зависи от използваните в земеделието препарати и химикали. „Това не може да няма последствия върху екологичното разнообразие, а все пак дивечовите запаси са част от дивечовото разнообразие. Този въпрос в годините ще се задълбочава. Ние, благодарение на много усилия, успяваме да опазваме ловните видове, които са важни за нас. Но все пак има много видове, които никой не следи и не може да каже в какво състояние са в момента”, обясни той. В тигана си, направен от чело на локомотив, известният телевизионен водещ Ути Бъчваров сготви еленски кебап при откриването на „Природа, лов, риболов”. Вкусното ухание на билките, които той и помощниците му бяха сложили в тигана, се носеше на километри. Ути не скри рецептата. 100 килограма еленско месо, 50 килограма малка печурка, 40 килограма лук, 30 килограма моркови, 2 килограма масло и мащерка, както и 4 часа бъркане. Минути след като еленското на Ути стана готово, пред тигана му се изви километрична опашка.  ", "date": "2019.03.27", "title": "Заради африканската чума при свинете: регистрират прасето в задния двор"}
{"url": "https://www.monitor.bg:443/bg/a/view/dadoha-zelena-svetlina-za-reforma-v-evroturnirite-160889", "text": "Европейската асоциация на клубовете (ЕСА) даде зелена светлина за започване на преговори за промяна на формата на клубните турнири на Стария континент. Промените ще бъдат няколко - нов формат на Шампионската лига, организирането на трети континентален турнир и изцяло нов регламент за световната клубна купа. Последното предложение се оказа неприемливо за членовете на ЕСА, като новият формат няма да влезе в сила през следващите четири години. Срещата на най-високо ниво между клубовете се проведе в Амстердам, а президентът на „Ювентус” Андреа Аниели, в ролята на президент на ЕСА, обяви взетите решения на срещата. Босът бе категоричен, че Шампионската лига трябва да е турнир, който е отворен към всички, а не да се превръща в затворена европейска суперлига само за богатите клубове. Тепърва предстои ЕСА и УЕФА да навлязат в по-сериозна конкретика за формата на новата Шампионска лига, но не е изключено тя да бъде съставена от две дивизии. Първата се очаква да бъде от 24 отбора и да има изпадащи, но все още няма яснота.", "date": "2019.03.27", "title": "Дадоха зелена светлина за реформа в евротурнирите"}
{"url": "https://www.monitor.bg:443/bg/a/view/berbatov-bil-naj-nerazbranijat-v-istorijata-na-visshata-liga-160886", "text": "Британското издание „Индипендънт“ започна подреждане на стоте най-велики футболисти, играли във Висшата лига. За голяма българска гордост под №51 в листата е Димитър Бербатов, който в английския елит носи екипите на „Тотнъм“, „Манчестър Юнайтед“ и „Фулъм“. „Футболист, чиято брилянтност беше дефинирана от несравнима елегантност и тоталната липса на всякакви свръхусилия на движението. Имаше проблеми в първите си мачове за “Тотнъм”, но това беше преди да намери своя ритъм и да си осигури трансфер в “Манчестър Юнайтед” срещу рекордна за клуба сума. Спечели две шампионски титли, преди да премине във “Фулъм”. Вероятно най-неразбраният играч в историята на Висшата лига и един от най-подценяваните“, пише изданието за Димитър Бербатов. След българина се подреждат легенди като Джо Коул, Марсел Десаи, Ариен Робен, Роби Кийн, Сами Хюпия, Фреди Люнгберг, Патрис Евра, Джейми Карагър, Пол Инс, Марк Хюз, Юрген Клинсман, Оле Гунар Солскяер, Давид Жинола, Дейвид Сийман, Денис Ъруин, Гари Невил, Чаби Алонсо, Паоло ди Канио, Едвин ван дер Сар и други, а лидерите в класацията все още не са обявени.", "date": "2019.03.27", "title": "Бербатов бил най-неразбраният в историята на Висшата лига"}
{"url": "https://www.monitor.bg:443/bg/a/view/10-000-aplodiraha-vlubenoto-izvynzemno-na-bolishoj-moskovskij-cirk-160892", "text": "Той е извънземно, попаднало съвсем случайно на планетата Земя, след като летящата му чиния се разбива. Тя е аутсайдер, но с голямо сърце, готово да приеме в обятията си дори зеленото човече, чийто ход наподобява конски тръс. Именно около зараждането на любовта между двамата и опитите на невротичен учен с визията на дебел Айнщайн да залови странното същество се завърта спектакълът „OFU – Приземяването“ на Большой Московский цирк, който вдигна на крака близо 10 000 зрители в столичната „Арена Армеец“. Това е трето поредно представление на акробатите в страната, като преди да приземят чинията на извънземното в столицата, те вече демонстрираха впечатляващи умения в Русе и Пловдив. Да летят във въздуха, докато правят салта, а понякога – дори на кокили, изглеждаха като детска игра за 74-те артиста, които се поклониха в края на шоуто. Донякъде изненадващо бе, че то не изобилстваше от животни. Единствените четириноги другари, които оставиха чувство за малоценност у зрителите поради факта, че са в пъти по-координирани, бяха коне и кутрета, някои от които все още бебета. Строителна площадка, галерия и лаборатория бяха само част от импровизираните на сцената локации, в които се разгръщаше любовта между земното момиче и извънземното. Те служеха като свръзка между отделните сегменти на акробатите, а зеленото същество тук-таме изскачаше от редовете на публиката, като почти не остана дете в залата, което да не се нареди на опашка, за да пипне извънземното за късмет. За най-малките посетители на спектакъла (до 7-годишна възраст), за които гледката на зрелищните изпълнения бе безплатна, проблематична се оказа единствено прекалената продължителност на „OFU – Приземяването“. Малко над три часа някои от най-добрите циркови артисти в света държаха публиката на нокти, като последния си номер направиха към 23 ч. Напълно подходящ за децата се оказа въпреки това финалът, представящ приятелска прегръдка дори между „смъртните врагове“ - ученият и извънземното.", "date": "2019.03.27", "title": "10 000 аплодираха влюбеното извънземно на Большой Московский цирк"}
{"url": "https://www.monitor.bg:443/bg/a/view/devet-deca-nasileni-seksualno-prez-m-g-v-rusensko-160894", "text": "Девет деца са станали жертва на сексуално насилие през миналата година в Русенска област. Данните са на отдела за закрила на детето в Дирекцията за социално подпомагане в Русе. В един от случаите насилникът се оказал бащата. Родителите на 8-годишното момченце се разделили година след раждането му и заживели в различни населени места. Първоначално то било отглеждано от майка си, но няколко години по-късно бащата го взел при себе си. Майката поддържала контакт с детето си чрез периодични гостувания и по телефона. Не тя, а директорът на училището, в което учело детето, подал сигнал за евентуални блудствени действия от страна на бащата. След среща на мултидисциплинарен екип от представители на различни институции са предприети действия по задържането на бащата. Детето е прегледано от съдебен лекар, разпитано в „синя стая“ и предадено на майката. Бащата насилник е осъден. В Окръжния съд в Русе върви дело по обвинение срещу учител по физическо възпитание за блудство с две малолетни момичета, които били негови ученички в основно училище в централната част на града. Според обвинението с едното момиче 43-годишният мъж е имал сексуален контакт. Престъпленията са извършени през 2013 г. и 2017 г. Делото се гледа при закрити врата. Данните сочат, че през миналата година са подадени 46 основателни сигнала за насилие над деца в Русенска област. Най-много – общо 18, са случаите на физическо насилие.", "date": "2019.03.27", "title": "Девет деца насилени сексуално през м.г. в Русенско"}
{"url": "https://www.monitor.bg:443/bg/a/view/prokuraturata-vleze-v-obshtina-strajica-160895", "text": "Прокуратурата влезе в Община Стражица. Според официална информация от държавното обвинение в общината са извършени процесуално – следствени действие по добоволно предаване на документация по досъдебно производство, образувано за длъжностно присвояване на пари вещи и намиращо се под наблюдението на районната прокуратура в Горна Оряховица. „С цел да не се затруднява дейността на общинската администрация по текущото за деня обслужване на гражданите, предаването на съответните документи е организирано в сградата на общината. След анализ на приобщените като доказателства материали, ще се прецени налице ли са основания за привличане на конкретно лице към наказателна отговорност”, се казва в съобщението на Апелативната прокуратура във Велико Търново.", "date": "2019.03.27", "title": "Прокуратурата влезе  в Община Стражица"}
{"url": "https://www.monitor.bg:443/bg/a/view/makron-tyrsi-koalicija-sys-zelenite-160897", "text": "Партията на френския президент Еманюел Макрон ще се опита да привлече \"Зелените\" в Европейския парламент в центристката коалиция, която се надява да изгради след европейските избори през май, каза кандидат от листата на Макрон, цитиран от Ройтерс. \"Ще се стремим към коалиционно споразумение и със сигурност ще предложим на европейските \"Зелени\" възможността да се включат в него\", каза пред радио \"Франс ентер\" Паскал Канфен, вторият по ред човек в листата на Макрон. Макрон се надява да сложи край на господството на консервативната Европейската народна партия (ЕНП) и Прогресивния алианс на социалистите и демократите в Европарламента, както направи с традиционните партии във Франция на изборите през 2017 г. Допитвания за намеренията на избирателите показват, че нито ЕНП, нито социалдемократите ще успеят за спечелят категорично мнозинство, а това може да постави центристите, които Макрон се надява да обедини, в позиция на решаващ фактор.", "date": "2019.03.27", "title": "Макрон търси коалиция със зелените "}
{"url": "https://www.monitor.bg:443/bg/a/view/rekorden-broj-dela-sa-razglejdani-prez-2018-g-v-okryjen-syd-varna-160877", "text": "През 2018 година Варненският окръжен съд е разгледал над 7 518 дела в трите отделения (Гражданско – 3 495 дела, Търговско – 2 485 дела, Наказателно – 1 583 дела). Това беше отчетено на традиционната годишна пресконференция на институцията, в която участваха председателят на ВОС Марин Маринов, ръководителят на Гражданско отделение - Росица Станчева, ръководителят на Търговско отделение - Мария Терзийска и ръководителят на Наказателно отделение - Иваничка Славкова.  В Гражданско отделение на съда, което е най- голямото, са разгледани 2 749 дела на втора инстанция и 746 дела на първа инстанция. В Търговско отделение са разгледани 1535 дела на първа инстанция и 950 дела на втора инстанция, което потвърждава възходящата тенденция от последни 3 години. За разлика от другите две отделения, неотклонно всяка година, делата в Наказателно отделение намаляват. През 2018 г. те са били с 91 по-малко. Причините са различни, включително и законодателни промени от гледна точка компетентността на Окръжния съд. През отчетния период наказателните дела за разглеждане са били 1 583 дела. Съгласно задължението на окръжните съдилища, записано в Закона за съдебната власт, тази година беше представена обобщена информация за структурата на престъпността във ВОС и районните съдилища. Най-много осъдителни присъди – 188 през миналата година е имало по глава 5 от НПК за престъпленията срещу собствеността. На второ място са Общоопасните, основно транспортни престъпления и наркотици със 149 осъдителни присъди, а на трето се нареждат престъпленията против личността – 49 акта. През последните години щатът в Окръжен съд – Варна остава непроменен, Съотношението съдии към специализирана администрация е 1:1,19, което е най- ниското в съдебната система в цялата страна на ниво окръжен съд.", "date": "2019.03.27", "title": "Рекорден брой дела са разглеждани през 2018 година в Окръжен съд-Варна "}
{"url": "https://www.monitor.bg:443/bg/a/view/deputati-ivss-da-proveri-lozan-za-apartamentite-160893", "text": "Инспекторатът към Висшия съдебен съвет (ИВСС) би следвало да се заеме с апартамента на председателя на Върховния касационен съд (ВКС) Лозан Панов. Това призова депутатът от \"Обединени патриоти\" Емил Димитров - Ревизоро с аргумента – \"да няма после упреци, че законодателната или изпълнителната власт се меси на съдебната\". \"Инспекторатът на съдебната власт трябва да прецени какво да направи или самият Висш съдебен съвет, все пак той е един от тримата големи\", коментира още депутатът, който е член на Правната комисия. \"Ние сложихме този регистър да бъде в Инспектората на съдебната власт, за да не излезе, че КПКОНПИ се опитва по някакъв начин да въздейства или да тормози представители на съдебната власт. Сега Инспекторатът да бъде така добър да си свърши работата\", призова Ревизоро с уговорката, че това не е упрек към тях, защото пък било възможно вече и да работят по казуса. \"Той (Лозан Панов-бел.ред.) направи много неправилни неща. Първо се опита през НПО-та да овладее цялата съдебна власт, на мен така ми се стори, и само главният прокурор тогава даде отпор - не се получи по този начин. Като цяло сега тук говорим и за декларации - какво имаш и къде живееш. Смятам, че си го е спестил\", припомни той за неподадената имуществена декларация от ръководителя на ВКС. \"Ако някой тръгне него да го пита - веднага това е нападане на съдебната власт. Може би ще отиде при президента да обясни\", допусна Ревизоро, цитиран от Канал 3. Според него, именно среди, които не отстоят далеч от Панов, са тези, които раздухаха скандала, а сега са недоволни, че се \"удря по техен човек\" и се чудят как да го скрият. Председателят на НФСБ Валери Симеонов също отправи критики към Панов и допълни, че моралните хора подават оставки в случая с апартаментите на \"Артекс\". Симеонов задочно подсети, че Панов също може да го направи, като следва примера на хората от изпълнителната власт (подалите оставка - правосъдният министър Цецка Цачева и заместник-министрите Красимир Първанов и Ваня Колева-бел.ред). \"Всичко се свежда до морала, защото няма как една сделка, изповядана при нотариус, да се обяви за незаконна. Видяхте как постъпват моралните хора. Как ще постъпи г-н Панов, е въпрос на негово лично решение. В случая той е в същата група, няма как да бъде отделен. Даже бих казал, че е от най-облагодетелстваните. Защото такава цена на квадратен метър аз не съм чул\", отсече Симеонов по повод рекордно ниската цена от 225 евро на квадратен метър за жилището на съпругата на председателя на ВКС, купено също от \"Артекс\". \"Но когато става въпрос за една мярка, която се прилага по отношение на очакването на обществото от представители на изпълнителната власт, няма нищо нередно и е по-правилно и справедливо и съдебната власт да даде пример в това отношение\", смята Симеонов. \"Въобще не става въпрос само за един човек, който е пропуснат и на който не се обръща внимание. Има още много други\", категоричен е лидерът на НФСБ. \"Въпрос на морал\", съгласен е по темата за това дали трябва Лозан Панов да подаде оставка и депутатът от ДПС Хамид Хамид. Той напомни за отказа на председателя на ВКС да подаде имуществена декларация и призна, че ако става дума за последователност в подобни действия, не може да си представи как висш магистрат би имал нагласата да нарушава законите. \"Не знам дали следва да подаде оставка, трябва да питате г-н Панов, но аз се сещам за едни производства, където той не беше подавал декларация. Може би това е една от причините да не подава декларация, нямам представа, но това, което излиза, е притеснително\", коментира Хамид. \"Няколко пъти сме казвали, че когато нямаш уважение към закона и към Народното събрание, защото неведнъж е канен в парламента и не се явява, неведнъж не спазва елементарни изисквания на закона - какво има повече да говорим\", коментират още заместник-председателят на Правната комисия. Евтино закупеният апартамент от Елисавета Панова, Хамид си обяснява с факта, че \"може би защото е кум и затова е получила по-голяма отстъпка от останалите\". \"Мечо Пух е казал - на този свят няма нищо по-хубаво от гърненце с мед, освен две гърненца с мед. Това е Мечо Пух\", заключи Хамид.", "date": "2019.03.27", "title": "Депутати: ИВСС да провери Лозан за апартаментите"}
{"url": "https://www.monitor.bg:443/bg/a/view/tehnologijata-narrowband-io-t-spestjava-sredstva-na-obshtinite-i-optimizira-prenosa-na-danni-160880", "text": "Narrowband Internet of Things (NB-IoT) ще спести средства на общините и ще оптимизира преноса на данни между умните устройства. Това каза Питър Гаспър, Solutions Architect и водещ IoT експерт в A1 Telekom Austria Group, който представи новата технология пред експерти на конференцията Smart Cities and Mobility, която се проведе вчера в София. Неговата лекция на тема „Мобилни технологии за интелигенти комунални услуги” показа как NB-IoT стандартът може да бъде имплементиран в индустрията с цел изграждане на умни градове. „NB-IoT притежава няколко предимства: по-ниска консумация на енергия и по-дълъг живот на батериите, по-добро покритие, по-ниска цена на хардуерното оборудване, лицензиран честотен спектър, висока сигурност и възможност за дистанционно управление”, сподели Питър Гаспър в своята презентация. „NB-IoT е само една част от пъзела. По-голямата част е да намерим правилните случаи, в които да я внедрим”, допълни той, като наблегна, че това трябва да бъде подходът при изграждането на умни градове. Усилията на компанията в тази насока са базирани на NB-IoT стандарта, тъй като той е най-подходящ за изграждане на мрежа от голям брой умни устройства, които да могат да обменят информация помежду си в реално време. Именно с помощта на тази технология днес А1 предлага у нас решения за контрол на въздуха, управление на отпадъци, интелигентно осветление и умно паркиране. Компанията представи иновативните си решения в тази посока за пръв път у нас още през пролетта на 2018 г. на събитие в Монтана, като вече има реализирани пилотни проекти за институциите и бизнеса. За разлика от другите стандарти за изграждане на мрежи от типа „Интернет на нещата“ (IoT), NB-IoT предлага редица предимства, най-важното от които е двупосочна комуникация между устройствата. Така например чрез NB-IoT в бъдеще ще можете през смартфона си да запитате умния си хладилник дали има нужда от нещо за пазаруване вкъщи. например и да отговори на смартфона ви, който да изготви списък с нужни продукти за пазаруване и да ви го покаже като нотификация. Освен това NB-IoT предлага по-ниските разходи за нужния хардуер, по-дълъг живот на батериите, по-добро покритие на закрито, оптимизиран пренос на данни, ниска латентност на сигнала и висока сигурност на връзката. В световен мащаб Интернет на нещата и мрежите от умни устройства ще играят все по-важна роля в живота ни. До 2025 година се очаква да има над 25 милиарда IoT връзки между различни умни устройства в света, като 13,8 милиарда от тях ще бъдат индустриални, а 11,4 милиарда – потребителски.", "date": "2019.03.27", "title": "Технологията Narrowband IoT спестява средства на общините и оптимизира преноса на данни"}
{"url": "https://www.monitor.bg:443/bg/a/view/palachinki-provaliha-daniela-v-master-chef-160879", "text": "Американски палачинки с тиква лишиха Даниела Енева от шанса да грабне голямата награда в MasterChef. Въпреки че беше сред фаворитите в кулинарната надпревара, хоби-готвачката подцени задачата и конкуренцията си и това й коства престилката. В първата част на елиминацията снощи състезателите трябваше да почистят тиква, да разбият белтъци на сняг и да обелят ябълка без да късат кората й за възможно най-малко време. Лора и Огнян изравниха силите, но броени секунди по-бърза беше блогърката от Добрич. Тя се качи на балкона, а останалите трябваше да съчетаят трите продукта в перфектното ястие в рамките на един час. Гладиаторите поднесоха на журито на MasterChef три достойни и три разочароващи чинии. Шеф-готвачите Силвена Роу, Андре Токев и Петър Михалчев оцениха най-високо Сиана, Катерина и Огнян. Красимира поднесе картофени ньоки, които трябваше да бъдат по-добре овкусени и презентирани, а хаосът преобладаваше и в готвенето, и в ястието на Таня. Даниела обаче подцени значението на елиминацията и приготви американски палачинки с два вида сладко, което се оказа фатално пренебрежение и тя напусна шоуто. Старозагорката се раздели с колегите си с посланието, че трябва да си на първо място човек, за да можеш да си тръгнеш с достойнство.  ", "date": "2019.03.27", "title": "Палачинки провалиха Даниела в MasterChef"}
{"url": "https://www.monitor.bg:443/bg/a/view/it-biznesyt-vliza-v-uchilishte-uchenicite-s-chasove-v-galerii-160885", "text": "Правителството одобри 17 национални програми за развитие на образованието през 2019 година, за които ще бъдат осигурени 76 000 000 лв. от държавния бюджет. Благодарение на една от тях представители на ИТ бизнесът ще влизат в училищата, а на друга учениците учениците ще могат да провеждат часове си в галерии. По „ИТ бизнесът преподава“ предвижда изграждане на връзка с ИТ бизнеса по три модула - представители на технологични фирми ще организират семинари за учениците от 1-и до 10-и клас, в гимназиалната степен представители на бизнеса да преподават съвместно с учителите, както и да се даде възможност на учителите да опреснят и надградят знанията си чрез краткосрочни стажове и участие в проекти на ИТ фирми. За нея е заделен 1 млн. лв. С разширяването на модула на „Културните институции като образователна среда“ по програма „Осигуряване на съвременна образователна среда“ освен в музеи, училищата ще могат да провеждат уроци в художествени галерии. Учениците ще могат да посещават театрални и музикални постановки. По друг от модулите за Центровете за специална образователна подкрепа са предвидени 1 600 000 лева за закупуване на специализирани уреди, дидактически средства, за терапевтична и рехабилитационна дейност на децата.  Сред другите нови програми са „Заедно в грижата за ученика“, „Мотивирани учители“, „ИТ и „Иновации в действие“. Първата е свързана със системно проследяване на личните постижения на учениците, чрез успеха им по всички предмети. „Мотивирани учители“, за която са заделени 1 700 000 лв., е насо­чена към кадрово осигуряване с педагогически специалисти по математика, физика и астрономия, информатика и информационни технологии на училища в райони със специфични условия. Програмата ще предлага и въвеждащо основно обучение за придобиване на квалификация „учител“ по същите предмети, както и обучение за придобиване на допълнителна квалификация „учител по математика“, „учител по физика и астрономия“, „учител по информатика“, „учител по природни науки в основната степен на образованието“, „учител по информационни технологии“, „учител по чужд език“ и „учител по религия“. С бюджет от 1 572 600 лв „Иновации в действие“ пък ще насърчава обмена на иновативни практики на място в училищата. Планира се да се включат до 580 школа. Ще се финансира и популяризиране на иновациите чрез уебсайт на иновативните училища. Програмата за десегрегация пък ще се съфинансират общински проекти за подобряване на условията за достъп до качествено образование на деца и ученици - транспортни разходи, работа с родители и други дейности, предложени от общините. Ще се финансира и осигуряването на учебни пособия и материали и включването на образователни медиатори. С НП „Успяваме заедно“ пък детските градини ще имат възможност да кандидатстват по програма за изграждане на подкрепяща, интерактивна среда, за работа със семейната общност и др. Повече средства се предвидени и по НП „Ученически олимпиади и състезания“. За подготовка на децата и за провеждане на състезания - 3 200 000 лева. Програмата ще позволи вече и преподаватели от висшите училища и БАН, както и други специалисти да бъдат привличани за подготовка на учениците. Ще се финансира и ново национално състезание по финансова математика. Националната програма „Иновации в действие“ с бюджет от 1 572 600 лв. се създава, за да обменят училищата иновативни практики на място. Планира се да се включат до 580 училища. Програмата ще подпомага партньорство между две иновативни училища, както и между иновативно с неиновативно. Ще се финансира и популяризиране на иновациите чрез уебсайт на иновативните училища. Обучения за учители от направление „Компютърно моделиране“ са планирани и в национална програма „Обучение за ИТ кариера“. Новост е възможността за удостоверяване на професионални знания, умения и компетентности на професия „Приложен програмист“. Увеличен е бюджетът на НП „ИКТ“, като чрез нея ще продължи осигуряването на съвременни информационни и комуникационни технологии. Училищата ще могат да кандидатстват за закупуване на интерактивно мултимедийно оборудване или иновативен хардуер за институциите от системата на предучилищното образование, за внедряване на образователни електронни ресурси, електронни платформи, електронен дневник, както и за изграждане/доизграждане на Wi Fi мрежи. Ще продължи финансирането по останалите национални програми, действали предишни години - „Система за национално стандартизирано външно оценяване“, „Роден език и култура зад граница“, „Без свободен час“, „Създаване на достъпна архитектурна среда“, „Квалификация“ и „Оптимизация на вътрешната структура на персонала“.", "date": "2019.03.27", "title": "ИТ бизнесът влиза в училище, учениците с часове в галерии"}
{"url": "https://www.monitor.bg:443/bg/a/view/svidetel-1-cvetan-vasilev-rugael-podchinenite-si-160887", "text": "Обиди и ругатни са белязали взаимоотношенията между собственика на КТБ Цветан Василев и подчинените му - основно изпълнителни директори, в банката през 2012-2014 г. Това разказа пред Специализирания съд един от ключовите свидетели по делото за фалита на КТБ Бисер Лазов. Той е бил неформален финансист на Василев, отговарящ за небанковия сектор, нещо като негова \"дясна ръка\". Разпитът на Лазов започна вчера и ще продължи през април. \"Георги Христов (б.р. - изпълнителен директор на КТБ), претърпя пълна метаморфоза от '90-те до 2012-2014 г. Въпреки че беше изпълнителен директор, Василев се отнасяше с него като с дребен досадник\", каза Лазов. През 2012-2014 г. дъщерята на Василев - Радосвета, влязла във фактическото управление на КТБ и започнала да ръководи персонала. Радосвета също тръгнала по стъпките на баща си по отношение на арогантно поведение към служителите на КТБ. Веднъж Лазов станал свидетел как тя хока Георги Христов заради пакети и ваучери за почивка. Не било различно и отношението към Илиян Зафиров, който също е бил изпълнителен директор на банката, но в негово отсъствие Василев е говорел с голямо пренебрежение, обидни думи и го обвинявал за какво ли не. Въпреки недоволството на Василев Лазов посочи, че банкерът не е направил нищо за отстраняването на Зафиров от банката. Друг шеф в КТБ - Александър Панталеев, също е бил обект на подигравки от Василев и дъщеря му. Лазов каза, че Панталеев се е държал като човек, който не иска да бъде показван пред хората.  \"Сашо, ще ти дам пари да си купиш костюм, да си оправиш зъбите. Това е важно за човек, който работи в банка\", казал му веднъж Василев. Той си спомни как заради проблем със сделка Панталеев стоял пред Василев сякаш е в реанимация, тъй като върху него се изсипал порой от обвинения и обиди, за което дори на Лазов му станало жал, защото и той бил подлаган на същото. Основният свидетел по делото продължи разказа си с информация как дружества около Цветан Василев са получавали кредити от КТБ. Едната група компании били с реална търговска дейност. Те се финансирали с кредити, които нямали общо с дейността им. Други дружества, които получавали кредити от банката, били на приятели на Василев. Фирмите се използвали като добра фасада за осигуряване на финансиране за истински компании на Василев. Третата група фирми, които получавали кредити, нямали нито капитал, нито имущество. Кредити получавали и фирми с имущество. Примери за тази група дружества Лазов даде с \"Бромак\" и \"Инвест Мениджмънт\", в която били семейните имоти на Василеви. Лазов подчерта, че изпълнителните директори на КТБ като Христов, Панталеев, Зафиров, са излъчвали спокойствие и са подписвали документи, дадени им от Василев, без да ги четат.", "date": "2019.03.27", "title": "Свидетел №1: Цветан Василев ругаел подчинените си"}
{"url": "https://www.monitor.bg:443/bg/a/view/kali-ne-iskah-tazi-vryzka-da-prikluchva-160868", "text": "Поп-фолк дивата Кали вече открито говори за раздялата си с Влади, която всъщност се случи преди цели шест месеца. В актуално интервю тя заяви, че не е искала любовната приказка да приключва, просто защото не я е започнала с тази цел. Въпреки краха на отношенията им, певицата се чувства добре. „Чувствам се лежерно, чувствам се спокойна. Няма грам напрежение в живота ми. Много ми е добре, супер ми е. Така се завъртяха нещата. Не исках тази връзка да приключва. Аз не съм я започнала с намерението да я приключвам, а с намерението да бъде завинаги. Обаче когато нещата не вървят, човек не бива да издевателства над себе си.”, сподели пред Планета тв тя. Кали разказва, че е дала на децата си желание да учат, да спортуват, да се развиват, да бъдат честни и емоционално интелигентни. Това, че е имала три връзки, не е толкова страшно, колкото факта, че ги е оставила да живеят много дълго време в среда на тормоз. “Те утре като станат големи мъже ще кажат: “Това е нормално – да обиждаш жената и тя трябва да прости”. За съжаление това не е само в моя дом. Това е в дома на много български семейства. Затова жените, които седят и позволяват на мъжете да ги тормозят пред очите на децата им, могат да бъдат хиляда процента сигурни, че От това трябва да си тръгваш веднага. А мъжете, които са си позволили да се държат по този начин, да си отнасят последствията, а именно – да нямат уюта, топлината и обичта на семейството си. Това е най-голямото наказание”, допълни изпълнителката на „Копие“.", "date": "2019.03.27", "title": "Кали: Не исках тази връзка да приключва"}
{"url": "https://www.monitor.bg:443/bg/a/view/razkriha-nelegalna-rakidjijnica-v-belovo-160881", "text": "Нелегално съоръжение за дестилиране на алкохол и 493 литра алкохолни продукти, съхранявани в различни съдове, са били разкрити в частен имот, собственост на 69-годишния Христо П. от Белово. Незаконната ракиджийница била разположена в къщата на беловеца, а полицаите от сектор“ Противодействие на икономическата престъпност“ са обискирали и  прилежащите и стопански постройки в двора, където била открита готовата продукция, приготвена за продан. В ракитовското село Дорково униформени от Районното управление във Велинград заедно с колегите им от участъка в Ракитово проверили къща, собственост на 53-годишната А.М. Органите на реда се натъкнали също на нелегален алкохол- общо 180 литра спиртни продукти без бандерол, съхранявани в бидони.", "date": "2019.03.27", "title": "Разкриха нелегална ракиджийница в Белово"}
{"url": "https://www.monitor.bg:443/bg/a/view/izsledovatelskata-ekspedicija-abora-iv-trygva-ot-varna-160882", "text": "Кметът на Варна Иван Портних връчи на д-р Доменик Гьорлиц – ръководител на експедицията с тръстиков кораб „Абора IV“ подкрепително писмо, с което общината се ангажира в организацията и осъществяването на четвъртото по ред научно-изследователско плаване. „Преди дни получих официално писмо от Роланд Метлинг, кмет на Рощок – град, с който Варна е побратимен, с молба да окажем съдействие на изследователския екип, ангажиран с експедицията. Разбрах, че Рощок вече е подкрепил две предходни експедиции  и ще има активна роля в предстоящата в Черно море, която ще се проведе с участието на Регионалния исторически музей – Варна и Музея за култура и история на Рощок. В тази връзка искам да заявя, че Община Варна също ще подкрепи „Абора IV“, която има за цел да изследва морските контакти между цивилизациите от Източното Средиземноморие и Черноморския басейн през праисторическата епоха“, заяви кметът Портних на пресконференция в Регионалния исторически музей. Той допълни, че  очаква експедицията не само да популяризира богатото културно-историческо наследство на Варна и региона, но и да надгради приятелските контакти и сътрудничество със страните от региона. Освен подкрепителното писмо, д-р Доменик Гьорлиц получи от варненския кмет и реплика на  съкровището от Варненския халколитен некропол.  В момента изложбата „Най-старото злато на човечеството“, с богатствата от некропола, гостува в Рощок до края на месец април т.г. и се радва на огромен интерес. Асоциация Абора е международна организация, която вече е провела три експедиции – първаата е през 1999 г., когато е осъществено плаване от Сардиния през Корсика до устието на река  Елба, второто е през 2002 г. - плаване по затворен маршрут Египет - Ливан – Кипър, а третото - през 2007 г., когато е осъществено плаване от бреговете на Северна Америка до Азорските острови. „Абора IV“ ще започне плаването от Варна, от източния бряг на Черно море. Неговата цел е да докаже наличието на контакти между Средиземноморските и Черноморските народи още през праисторическата епоха, обясни д-р Гьорлиц. Плаването ще се извърши с модел на примитивен тръстиков кораб, който ще бъде построен в Белослав. Теренът е предоставен от частната компания Инхом. Строителството ще започне на 2 май, като за негов прототип ще бъдат използвани скални рисунки от Египет и Месопотамия. Корпусът на кораба ще бъде дълъг 14 метра, широк 4 метра и висок 2 метра. Всички части ще бъдат изработени в съответствие с изискванията на експерименталната археология. Екипажът ще се състои от 12 души. От Варна ще участва Теодор Роков – археолог от Археологическия музей, както и представители от Медицинския университет. Новата експедиция ще следва маршрута, използван в древни времена на Северния копринен път от Близкия изток през Черно море и Босфора до Егейско море. За основа на експедицията ще служат сведения на Херодот за търговски контакти между Древен Египет и народите по бреговете на Черно море и Източното Средиземноморие. По експериментален път ще бъде доказано, че тези контакти са съществували още от времето на каменно-медната епоха, в района на днешна Варна. ", "date": "2019.03.27", "title": "Изследователската експедиция „Абора IV“ тръгва от Варна "}
{"url": "https://www.monitor.bg:443/bg/a/view/rektoryt-na-mu-varna-prof-d-r-krasimir-ivanov-stana-pocheten-chlen-na-nemskoto-hirurgichesko-drujestvo-160884", "text": "Ректорът на Медицински университет – Варна проф. д-р Красимир Иванов бе обявен за почетен член на Немското хирургическо дружество по време на откриващата церемония на 136-тия конгрес. Проф. Иванов получи високото признание, заради постиженията си в колоректалната и миниинвазивната хирургия в национален и в международен мащаб, както и заради активната си научна дейност и изключителни заслуги в изграждането и развитието на медицинската школа във Варненския медицински университет и обучението на стотици немски студенти. В Медицински университет – Варна се обучават над 1600 чуждестранни студенти от 48 държави по света. За последните 7 години броят на новоприетите чуждестранни студенти е нараснал повече от три пъти и половина. Немските студенти в МУ-Варна са най-многобройната чуждестранна общност, като представляват повече от половината от всички чуждестранни студенти. Британските граждани са следващите по численост. С всяка година интересът на чуждестранните студенти към Варненския медицински университет нараства като през изминалата кандидатстудентска кампания за едно място във висшето учебно заведение се борят трима кандидати. Немското хирургическо дружество е основано през 1872 година и е едно от най-старите дружества на медицински специалисти в света. Целите на дружеството са да промотира „научните и практическите интереси на хирургията\". Днес дружеството обединява десет специалности от областта на хирургията. 136-тият конгрес на Немското хирургическо дружество се провежда от 26 до 29 март в Мюнхен.", "date": "2019.03.27", "title": "Ректорът на МУ-Варна проф.д-р Красимир Иванов стана почетен член на Немското хирургическо дружество "}
{"url": "https://www.monitor.bg:443/bg/a/view/ryst-na-prihodite-ot-organiziranija-loven-turizym-160883", "text": "На 7.5 млн. лева възлизат приходите от организирания ловен туризъм или с 900 000 лева повече в сравнение с 2018 г. Това каза министърът на земеделието, храните и горите Румен Порожанов по време на изложба в Пловдив. Ръст се отчита и в броя на ловците, които за 2017 г. са били 5 450. Само година по-късно те са станали 6 893 или това е увеличение с 1 500 дущи. По думите на Порожанов това се дължи на увеличението на дивечовите популациите през последната година, както и тенденцията за трайно нарастване на запасите.“Другото голямо предимство на страната ни са трофейните качества на дивеча. Нашият едър дивеч има изключително добри генетични заложби, гарантиращи и чудесни трофеи с високи оценки по световните стандарти”, каза още ресорният министър. 55 фирми участват в изложението “Природа, лов, риболов” в Пловдив, на което е съорганизатор Министерството на земеделието, храните и горите. Събитието се провежда за 25-ти път и на него се предлагат ловни оръжия, екипировка и оборудване.", "date": "2019.03.27", "title": "7,5 млн. лв. донесъл ловният туризъм през 2018-та"}
{"url": "https://www.monitor.bg:443/bg/a/view/ispancite-gnevni-che-meksiko-iska-izvinenie-za-konkvistadorite-160855", "text": "Испански политици днес реагираха гневно на настояването на мексиканския президент Андрес Мануел Лопес Обрадор страната му да получи от Мадрид извинение за злините, причинени от конкистадорите на коренното население на Мексико преди 500 години. Те определиха искането като обида към испанската история, предаде Ройтерс. \"Писмото на Лопес Обрадор е недопустима обида за испанския народ\", написа в Туитър лидерът на десноцентристка партия \"Сиудаданос\" Алберт Ривера. Социалистическото правителство на Испания заяви, че \"категорично отхвърля\" съдържанието на писмото и добави, че действията на испанците преди 500 години не могат да бъдат оценявани от гледна точка на съвременните схващания.  Пабло Касадо, лидерът на десноцетристката Народна партия, основната опозиционна сила в Испания, нарече писмото на Лопес Обрадор \"обида към Испания и историята й\". Испанските конкистадори пристигат в Мексико през 1521 г. и бързо унищожават империята на ацтеките. Мексико остава испанска колония до 1821 г. Вчера мексиканският президент Лопес Обрадор съобщи, че е изпратил писмо до испанския крал Фелипе и папа Франциск , в което ги призовава да поискат прошка от коренните жители на Мексико за нарушенията на човешките права, включващи масови убийства. Испания е един от най-големите източници на преки чуждестранни инвестиции за Мексико.", "date": "2019.03.27", "title": "Испанците гневни, че Мексико иска извинение за конквистадорите"}
{"url": "https://www.monitor.bg:443/bg/a/view/iznasjame-v-chujbina-po-edna-seks-robinja-na-den-160870", "text": "Изнасяме в чужбина средно по една сексробиня на ден, става ясно от данните на Националната комисия за борба с трафика на хора. Българите, които са станали жертва на трудова и сексуална експлоатация през 2018 г., са 443-ма, като първите са 59. Това означава, че всеки ден средно по една жена става сексробиня извън пределите на страната ни. „В Европа за периода 2015 -2016 г. жертви на трафик са били 20 532 души, като 56 на сто от тях са били сексуално експлоатирани, а 26 на сто трудово. 18% пък са били принудени да просят или да продадат органите си“, обясни Камелия Димитрова, секретар на Националната комисия за борба с трафика на хората. Трудовата експлоатация засяга най-вече мъжете – 80% от жертвите са от силния пол. Принудително се трудят жените предимно в обслужващите сектори. От всички 59 българи, които са били трудово експлоатирани, 47 са мъже и 12 жени. За сравнение през 2017 г. общият им брой е бил над 30, а през 2016 г. - 17. „Тенденцията както на национално, така и на европейско ниво сочи ръст. Само в рамките на ЕС произходът на жертвите е от 137 различни държави“, коментира Димитрова. Тя даде за пример безработен мъж от Северозападна България, на средна възраст с опит в строителството, който заминал да работи като строител в Германия по обява. Веднага след пристигането му трафикантите му дали да подпише документ, който не разбирал. Взели му личните документи и го настанили във фургон, докато един ден не успял да се измъкне и се върнал в родината. 27-годишна жена от силистренско село пък била примамена от закачена на дърво обява. И така започнала работа в завод за машини в Чехия, където била принудена да се труди между 10 и 12 часа дневно. Живеела на един адрес с много хора без документи и не я пускали да се върне в България. От тежката съдба я спасил пожарникар, на когото разказала историята си. Освен личните документи, на жертвите се отнемат и телефоните. Нашенците, които попадат в капана на трудовата експлоатация, обикновено са работоспособни, с ниска квалификация или образование, както и ограничен опит, обясняват експертите. Често жертви ставали и българи с ментални или умствени проблеми. Най-рисковите сектори пък са селско и горско стопанство, промишлено производство, хотелиерство и ресторантьорство. Основните дестинации са Испания, Чехия, Холандия, Великобритания и Белгия. По думите на експертите бум на трафикиране има в пролетно-летния сезон. Затова и у нас започна национална кампания срещу трафика на хора за трудова експлоатация, като фокусът е безопасното ползване на интернет. Причината е, че социалните мрежи били един от най-устойчивите механизми за въвличане на жертви.", "date": "2019.03.27", "title": " Изнасяме в чужбина по  една сексробиня на ден (ОБНОВЕНА)"}
{"url": "https://www.monitor.bg:443/bg/a/view/petko-ubieca-na-komandosi-prodal-kyshtata-si-ot-zatvora-160869", "text": "Петко Петков от Лясковец, който се прочу след като застреля един и рани четирима командоси, нахлули в дома му по време на спецакция през 2014 г. се е опитал да се отърве от имотите си като ги продаде от затвора. За целта Петко е издал пълномощно на своята майка Стефанка, която е продала семейния апартамент и мазето, намиращи се в центъра на Лясковец, за 6000 лв. на техен роднина пожарникар. Освен от жилището, по-рано, още през 2015 г. Петков се е освободил и от собствеността върху известно количество ниви в плевенско. Сделката за жилището обаче е атакувана в съда с жалби от майката, съпргата и дъщерята на убития от Стрелеца командос Емил Шарков. След разглеждането на случая, съдът е развалил сделката и я е обявил за нищожна. Според запознати с юридическите хватки и тънкости, най-вероятно извършената сделка по покупко – продажбата е била изцяло фиктивна. За това говори и смешната сума от 6000 лв. за която е продадено жилището на Петко, което е с големина доста над 100 кв.м. Петко Петков беше осъден на доживотен затвор без право на замяна, а също да заплати по 100 хил. лв. на близките на загиналия командос и по 10 хил. лв. на ранените барети. Досега той не е плтил нито лев, опвалдавайки се, че няма пари. А за сделката с дома си, той обяснил пред съда, че парите са му били необходими за да плати хонорарите на адвокатите си. всъщност още в началото на съдебния процес се заговори, че вече било уговорено Петко да се разплати за юридическата помощ с жилището си.", "date": "2019.03.27", "title": "Петко убиеца на командоси продал къщата си от затвора"}
{"url": "https://www.monitor.bg:443/bg/a/view/zemedelci-shte-probivat-na-pazara-v-kitaj-prez-sajtove-160871", "text": "Малките ни земеделци ще пробиват на пазара в Китай, ползвайки предимствата на електронната търговия. Това стана ясно след подписването на споразумение между Центъра за насърчаване на сътрудничеството в областта на селското стопанство между Китай и страните от Централна и Източна Европа и Земеделската кооперация „Единство“. То е част от проект, одобрен още миналата година, като задачата му е да се даде тласък на местните производители да увеличат приходите си. Това ще стане чрез изнасянето на продукти с висока добавена стойност. „Така ще създадем едно устойчиво селско стопанство у нас“, коментира изпълнителният директор на центъра Васил Гелев. Един успешно наложен модел на азиатския пазар е да се даде възможност на малките производители да реализират продукцията си посредством електронна търговия. „Страната ни е една от най-подготвените по отношение на електронна търговия с Китай“, смята Гелев. С откриването на логистичния център миналата година, а тази с експерименталния център в България, българските производители могат да изнасят стоките си на конкурентни цени, които се обуславят най-вече от експресната логистика. В момента изпращането на пакет от България до Китай до краен потребител за период от 3-5 дни с авиокарго струва на търговеца 1, евро. „Цената е безпрецедентна“, завърши Гелев, който поясни, че за осъществяването на обмен не е нужен двустранен подписан договор. „С тази цел ще се стремим да откроим тези култури, които могат да се реализират успешно на международните пазари“, поясни Гелев. За момента Китай е проявил интерес към шафрана, белия слънчоглед и към хибридния ориз. Доказателство за него е фактът, че само седмица по-рано Асоциацията на производителите на шафран у нас сключи договор с китайска компания, която в следващите 3 години ще получи 640 т шафран за 6, млн. евро. Проектът за създаване на експериментална зона все още няма точна локация, нито се знае с какво ще бъдат засети площите. „Надяваме се да се включат различни типове земеделски производители и научноизследователски центрове“, допълни Гелев. Свежите плодове и зеленчуци също са вариант за износ към Китай, където продажната цена на1 кг череши с високо качество и големина над 2 см е 50 долара. „Сътрудничеството ще донесе много ползи в бъдеще“, коментира шефът на земеделската кооперация Борислав Стефанов, който поясни, че до момента са изнасяли единствено към Турция и други европейски страни, но в малки количества.", "date": "2019.03.27", "title": "Земеделци ще пробиват на пазара в Китай през сайтове"}
{"url": "https://www.monitor.bg:443/bg/a/view/ubiecyt-ot-krajstchyrch-napravil-darenie-na-krajnodesni-v-avstrija-160876", "text": "Австрийските власти предприеха акция срещу крайнодясна група, която се предполага, че има връзки с нападателя от Крайстчърч Брентън Тарант, информира АП. Канцлерът на Австрия Себастиан Курц призова правителството \"безмилостно\" да разследва възможни връзки между австрийската националистическа група Движение за идентичността на Австрия и нападателя, след като излезе информация, че влиятелният крайнодесен активист Мартин Зелнер е получил голямо дарение от човек с фамилия Тарант. Апартаментът на Зелнер във Виена е бил претърсен и са иззети електронни устройства. Говорител на австрийската прокуратура коментира, че прокурори са се натъкнали на дарението като част от разследване срещу Зелнер за финансови престъпления. Самият крайнодесен активист отрича да е замесен в клането на 15 март. \"Нямам нищо общо с атаката\", каза той във видеоматериал, качен в YouTube. Той добави, че е дарил парите на благотворителна организация. Според него причината за дарението вероятно е, за да се провокират репресивни мерки срещу \"патриоти\". 28-годишният австралиец Брентън Тарант изби близо 50 души и рани десетки други при зверско нападение в две джамии в Крайстчърч, Нова Зеландия.  ", "date": "2019.03.27", "title": "Убиецът от Крайстчърч направил дарение на крайнодесни в Австрия"}
{"url": "https://www.monitor.bg:443/bg/a/view/uut-na-kamen-donev-se-nastani-na-vyrha-na-bg-boksofisa-160863", "text": "Режисьорският филмов дебют на Камен Донев „Уют“ се настани удобно на върха на родния боксофис, като привлече най-много любители на седмото изкуство в премиерния си уикенд на голям екран. Лентата, която проследява темата за парите и приятелите и е с участието на Захари Бахаров, самият Донев, Вальо Танев и др., е изгледана от близо 13 хиляди зрители, като реализира печалба в размер на 123 899 лв. Среброто в класацията по гледаемост отива при „Капитан Марвел“. Историята за първата жена супергерой се върти в киносалоните ни вече три седмици, в които е приквлякла интереса на близо 65 хиляди фенове на комиксовите персонажи. Така, от продажбата на билети филмът е увеличил печалбите си със 743 959 лв. Анимацията „Кралско Корги“ е на трето място в списъка с най-интересните за родните киномани филми. Белгийската рисувана история за любимеца на британската кралица, е гледан от 11 628 зрители и е спечелил 113 978 лв. от боксофиса. Топ 5 в класацията се допълва още от носителят на „Оскар“ „Зелена книга“ и „Семейни кютеци“.", "date": "2019.03.27", "title": "„Уют“ на Камен Донев се настани на върха на БГ боксофиса"}
{"url": "https://www.monitor.bg:443/bg/a/view/igra-na-tronove-ochakva-nad-550-kryvodariteli-160873", "text": "Средно 550 души у нас на ден имат нужда от преливане на кръв, поради което от кампанията на „Игра на тронове“ имат нужда най-малко от същия брой доброволци. Официални данни сочат, че кръводарителите у нас за 2018 г. са 169 633 или средно по около 465 дарителя на ден за цялата страна, което не е достатъчно.  Затова HBO България, в партньорство с Българския Червен Кръст и НЦТХ призовават телеманиаците да отпразнуват финалния сезон на хитовия сериал, като се включат в инициативата „Кръв за трона“ и популяризират редовното кръводаряване сред младите хора. Кръводарителската акция ще се проведе на 28-ми и 29-ти март между 10:00 и 14:00 часа в столичен мол, а ентусиастите ще бъдат възнаградени за доброто дело с тениска на героите и надпис Това е глобална кампания на НВО, която се провежда през месец март в различни градове в САЩ и в Европа. И докато проливането на кръв в името на Железния трон е история от света на Вестерос, то недостигът й за различни животоспасяващи интервенции е казус от реалния живот в световен мащаб. В България всеки ден около 200 деца се нуждаят от кръв, а редовните кръводарители у нас са на възраст между 25 и 50 години, като по-голям процент от са мъже.", "date": "2019.03.27", "title": "„Игра на тронове“ очаква над 550 кръводарители"}
{"url": "https://www.monitor.bg:443/bg/a/view/skok-na-jelaeshtite-da-jivejat-v-nova-zelandija-ot-syprichastnost-160854", "text": "Състрадателната реакция в Нова Зеландия към ужасяващите терористични атаки срещу две джамии в Крайстчърч, изглежда, е провокирала скок в интереса на мигрантите към страната, предаде ДПА. След атаките на 15 март броят на регистрираните кандидати за заселване и работа в Нова Зеландия се е повишил значително, каза пред ДПА говорителят на имиграционната служба на страната. \"Имаме 6457 регистрирани кандидати в десетдневката от 15 до 24 март, спрямо 4844 за предишната десетдневка\", отбеляза Грег Форсайт. Най-голямото увеличение на кандидатите идва от САЩ - 1165 души, спрямо 674 заявления през предходните 10 дни. Отбелязва се също голямо увеличение на молбите от Великобритания и Южна Африка. \"Имаме значителен ръст на регистрираните кандидати от няколко мюсюлмански държави, по-конкретно от Пакистан (333 регистрирани, спрямо 65 през предходната десетдневка) и Малайзия (165, спрямо 67 преди това)\", посочи Форсайт. Новозеландската премиерка Джасинда Ардърн спечели адмирации с реакцията си на атаките в Крайстчърч, включително нейната подкрепа за мюсюлманската общност в страната, както и предприетите стъпки за забрана на полуавтоматичните оръжия, по-малко от седмица след нападенията. Извършителят на нападенията срещу двете джамии - 28-годишният австралиец Брентън Тарант, на когото са повдигнати обвинения в убийство на 50 души - ще се яви в съда на 5 април. Същевременно стана ясно, че полицията във Виена е извършила обиск в дома на местния екстремист Мартин Зелнер. Служителите на реда са открили в компютъра на заподозрения данни за паричен превод в размер на 1500 евро, а изпращачът на средствата е бил подписан като Тарант. Зелнер е заявил, че няма нищо общо с австралиеца, обвинен в убийството на 50 души. \"Ние сме категорично против имигрантите, но нашите средства са изключително мирни\", е казал той.", "date": "2019.03.27", "title": "Скок на желаещите да живеят в Нова Зеландия от съпричастност"}
{"url": "https://www.monitor.bg:443/bg/a/view/cvetanov-imam-gotovo-reshenie-160874", "text": "„ГЕРБ за мен е кауза, оставам лоялен към нея и към премиера”. Това заяви Цветан Цветанов при пристигането си от САЩ. Той заяви, че вече има готово решение за това как да постъпи в разгара на скандала с имотите на властта. \"Съпругата ми вече го знае, предстои да го разбере и премиерът\", каза Цветанов, цитиран от Нова ТВ.  \"Винаги, когато съм водил някакъв политически разговор и има някакъв дебат, първо изчиствам със страната, с която трябва да говоря, и след това правя публични изявления\", каза още председателят на парламентарната група на управляващата партия. Той определи случващото се като \"добре планирано мероприятие във връзка с предстоящите евроизбори и във връзка с много решения и коментари, които съм правил през всичките тези години\". ", "date": "2019.03.27", "title": "Цветанов: Имам готово решение "}
{"url": "https://www.monitor.bg:443/bg/a/view/brazilija-obyrna-chehija-v-praga-kesheru-beleji-dva-za-rumynija-160875", "text": "Четирикратният световен шампион Италия разби у дома аутсайдера Лихтенщайн с 6:0 във втория си мач от Група J на квалификациите за Евро 2020. Ветеранът Фабио Куалярела (35-дузпа, 45+3-дузпа) вкара два гола за успеха на \"Енио Тардини\" в Парма и се превърна в най-възрастния нападател (36 години и 54 дни), отбелязвал гол за Италия. Той подобри постижението на Кристиан Панучи (35 години и два месеца), разписал се срещу Румъния през 2008 година. Победата на Италия с 6:0 пък е най-голямата за \"адзурите\" от близо 57 години насам. За последно италианците печелят с такъв резултат през декември 1962 година срещу Турция. В другите мачове от тази група Босна и Херцеговина завърши 2:2 с гостуващия тим на Гърция, а Финландия спечели с 2:0 срещу Армения. Лидер в класирането е Италия вс 6 точки, пред Гърция и Босна с по 4 точки, Финландия е с 3, а на дъното без актив са Армения и Лихтенщайн. В Група F фаворитът Испания нямаше проблеми и спечели с лекота с 2:0 визитата си на Малта, като и двата гола за иберийците бяха дело на Алваро Мората. В скандинавското дерби от тази група Норвегия и Швеция направиха зрелищно 3:3. Вечерта бе добра и за Румъния, която разби с 4:1 Фарьорски острови. Две попадения за успеха на северните ни съседи отбеляза нападателят на „Лудогорец“ Клаудиу Кешеру. В класирането лидер с пълен актив е Испания, шведите са втори с 4 точки, Румъния и Малта имат по 3, Норвегия е с една, а Фарьорски острови е с 0. Голова фиеста имаше и в Група D, където Швейцария и Дания също направиха 3:3. „Кръстоносците“ се виждаха победители и водеха с 3:0 в резултата, но „Червеният динамит“ избухна и вкара 3 гола за 9 минути, печелейки първа точка в групата си. Лидер с 6 точки е Ейре, след като спечели с 1:0 срещу Грузия. Емоции имаше и за съперника ни в квалификациите Чехия. В Прага домакините приеха Бразилия в контрола и дори успяха да поведат в резултата, но след голове на Фирмино и Габриел Жезус (2) „селесао“ стигна до победата с3:1.", "date": "2019.03.27", "title": "Бразилия обърна Чехия в Прага, Кешеру бележи два за Румъния"}
{"url": "https://www.monitor.bg:443/bg/a/view/maturata-po-jelanie-mejdu-28-i-i-31maj-160872", "text": "Държавните зрелостни изпити по желание ще се проведат между 28-и и 31- май. Това става ясно от заповед на просветния министър Красимир Вълчев относно датите на матурите от сесията май-юни. Тазгодишните зрелостни изпити започват на 21 май, когато гимназистите ще полагат матура по българки език и литература. Два дни по-късно – 23 май, е и втората задължителна матура по предмет по избор. Последната седмица май в рамките на 4 дни е и третата избираема матура. На 28-и са изпитите по три предмета - биология и здравно образование, физика и астрономия, философски цикъл. На следващия ден- 29 май са езиковите изпити – по английски, испански, италиански, немски, руски и френски. Зрелостниците имат възможност да се явят на матура по география и икономика и химия и опазване на околната среда на 30-и май. Първата сесия приключва с изпити по математика и история и цивилизация. Те ще се проведат на 31-и май. До 31 май( включително) всички изпитните работи от матурите по желание трябва да бъдат предадени от регионалните комисии за организиране и провеждане на ДЗИ на комисиите за засекретяване и разсекретяване, става ясно от заповедта.", "date": "2019.03.27", "title": "Матурата по желание между 28-и и 31май"}
{"url": "https://www.monitor.bg:443/bg/a/view/mo-go-pro-e-portativno-razvlekatelno-ustrojstvo-160852", "text": "Китайската компания Xgimi, известна със своите проектори Z4 и CC Aurora, сега набира средства в Indiegogo, за своя нов, всичко – в – едно прожекционен апарат MoGo Pro. Проектора с размери подходящи за раница работи с Android, предлага 1080p качество на картината и вградени високоговорители Harmon Kardon. MoGo Pro използва DLP технология за проекция и светодиоден източник на светлина, предоставящи 1.2: 1 Full HD изображенията с размери до 76 инча от само 2 м разстояние до стената и яркост от 250 ANSI лумена. Освен това, компанията твърди, че има 225% подобрение на качеството на изображението при 720p проекция и поддръжка на 4K вход. Портативният проектор разполага с автофокус и автоматична корекция на трапецовидното изкривяване. Този преносим развлекателен център с размери 146 x 105.5 x 94.5 мм, използва процесори Amlogic T950X2 и графика Mali G31, поддържани от 2 GB оперативна памет и 16 GB SSD за съхранение на данни. MoGo Pro също предлага Bluetooth 5.0 и Wi-Fi 802.11n, а USB 2.0 и HDMI осигуряват връзките с кабел. Xgimi стартира кампания в Indiegogo, за да финансира производството на MoGo Pro, като цените за предварителна поръчка започват от $ 349 и може да се очаква, доставките да започнат през октомври.  ", "date": "2019.03.27", "title": "MoGo Pro е портативно развлекателно устройство"}
{"url": "https://www.monitor.bg:443/bg/a/view/petima-raneni-pri-eksplozija-v-stokholm-160859", "text": "Петима души са получили леки наранявания при експлозия тази нощ в индустриална зона в северозападната част на шведската столица Стокхолм, предаде Асошиейтед прес. Говорител на полицията каза, че взривът е станал малко след полунощ в промишлена сграда в стокхолмския район Винста. Стъклата на сградата са се пръснали, изпочупили са се и стъклата на намиращ се в близост хотел. Пострадали са няколко автомобила. \"Нищо не подсказва, че става въпрос за тероризъм. Смятаме така поради часа, в който се е случило. Може да е някаква повреда или друго, но не и тероризъм\", каза говорителят. Той уточни, че трима души са получили медицинска помощ на място, а другите двама са били откарани в местна болница. Районът е отцепен.", "date": "2019.03.27", "title": "Петима ранени при експлозия в Стокхолм"}
{"url": "https://www.monitor.bg:443/bg/a/view/zakopchaha-ruski-eksministyr-zavljakyl-energijni-kompanii-s-55-mln-160864", "text": "Ексминистърът по въпросите на „Откритото правителство“ на Русия Михаил Абизов бе арестуван - бившият висш чиновник е обвинен в  организиране на престъпна групировка, откраднала у сибирски енергийни компании 4 млрд. рубли или 55 млн. евро. Задържаният не признава вината си и твърди, че „действията му са преведени в наказателната плоскост по изкуствен начин“. По първоначални данни, обвинението срещу Абизов е построено около една сделка: ексминистърът и неговите партньори продали на държавното предприятие „Алмазювелирекспорт“ акции от четири сибирски енергийни компании на стойност, превишаваща 20 пъти реалната. Така бившият чиновник и съучастниците им спечелили споменатите 4 млрд. рубли, които превели зад граница по сметката на офшорната компания „Блексирис“. Следствието е категорично, че действията на Абизов са „поставили в опасност устойчивото икономическо развитие и енергийна сигурност на Новосибирска област и Алтайския край“.           46-годишният ексминистър бил задържан в Москва във втората половина на деня във вторник, като арестът му съвпаднал с рождения ден на бившия вицепремиер Аркадий Дворкович, но който трябвало да присъства.", "date": "2019.03.27", "title": "Закопчаха руски ексминистър, завлякъл енергийни компании с €55 млн. "}
{"url": "https://www.monitor.bg:443/bg/a/view/papata-prizovava-za-duhovno-vyzrajdane-na-rim-160861", "text": "„Нека Рим бъде винаги на висотата на своето призвание и на своята история, фар на цивилизацията и учител по гостоприемство!“ – това пожелание отправи папа Франциск към общинските съветници и жителите на италианската столица. Светият отец посети кметството, където бе посрещнат от първата гражданка на Рим Вирджиния Раджи, сина й Матео и нейния съпруг Андреа.  След като разгледа разположената на Капитолийския хълм сграда, построена преди почти пет века по проект на Микеланджело Буонароти, Франциск говори пред събралите се в прочутата зала „Юлий Цезар“ общинари и техните семейства. В пространното си слово папата наблегна преди всичко върху необходимостта от морално и духовно възраждане на Рим с цел отстраняване на долавящата се напоследък из него опасност от упадък и разруха. Другият акцент в речта на Светия отец бе приемането във Вечния град на мигранти, прогонени от войни, страдания и недоимък по родните им места. „Рим трябва да пребъде като град на мостовете и никога на преградните стени“ – подчерта Светият отец, допълвайки: „През своята дълга почти 2800 години история Рим успя да приеме и да интегрира народи и хора от всички краища на света, принадлежащи към всевъзможни социални и икономически групи, но без да заличи техните различия, без да унижи и без да смачка присъщите им особености и идентичност!“ В заключение Франциск пожела на жителите на Рим да преодолеят страховете си, за да може градът им, напоен с кръвта на мъчениците на християнството, да разцъфне отново, създавайки нови възможности за цивилизовано културно, икономическо и социално развитие. В кратко слово кметицата Вирджиния Раджи увери Светия отец, че Рим ще продължи да бъде отворен град и средище на многостранното и мултикултурно общуване между народите.", "date": "2019.03.27", "title": "Папата призовава за духовно възраждане на Рим "}
{"url": "https://www.monitor.bg:443/bg/a/view/kalin-vrachanski-ne-iska-svatba-160858", "text": "Калин Врачански, който забавлява редовия зрител с участието си в комедийния сериал „Господин Х и морето“, призна, че не вярва в брака и никога не се вижда със смокинг в ролята на младоженец. смята актьорът. Пред сп. Diva той е откровен, че е влюбен и има жена до себе си. Въпреки това не вижда пищна сватбена церемония в бъдещето си. „Ще кажа само, че е страхотна“, лаконичен е Врачански, като добавя, че с годините е станал по-предпазлив, когато става въпрос за личния му живот. Актьорът признава, че прилича на героя си в „Господин Х и морето“ по това, че и двамата не приемат живота прекалено насериозно. За разлика от Деян обаче той не се възприема като сваляч. „Той е манипулатор, който успява да открие страховете на жените, това от което имат нужда и да се възползва от тях“, казва Калин по повод превъплъщението си в криминалната комедия на Нова тв. Сюжетът на поредицата се завърта именно около неговия персонаж, познат в криминалните среди като Хамелеона. Той извършва голям обир в столицата и отива да се укрива във Варна. След нелеп инцидент, той си присвоява самоличността на учител - българин, работил дълги години във Финландия, който тепърва ще трябва да усвоява тънкостите на образователната система, за да остане под прикритие.", "date": "2019.03.27", "title": "Калин Врачански не иска сватба"}
{"url": "https://www.monitor.bg:443/bg/a/view/pytuvame-poveche-kym-francija-germanija-avstrija-i-sysedite-160860", "text": "Ръст на пътуванията на балгарските граждани през февруари са регистрирани към Франция, Германия, Австрия и съседните държави, сочат данни на НСИ. Общо пътуванията са 396,6 хил. или с 4,5% повече на годишна база. Към Франция ръстът е най-голям над 11%. Следват - Турция със 7,7%, Австрия - с 6%, Гърция - с 5,6%, Сърбия - с 4,9%, Германия - с 4,7%, Румъния - с 3,2%, и други. Същевременно намаляват пътуванията ни към: Испания - с 8,1%, Белгия - с 5,1%, Чехия - с 3.8%. Най-голям брой пътувания са осъществени към: Турция - 82.9 хил., Гърция - 65.0 хил., Румъния - 45.3 хил., Сърбия - 38.1 хил., Република Северна Македония - 29.3 хил., Германия - 22.4 хил., Австрия - 15.2 хил., Франция - 13.2 хил., Испания - 12.4 хил., Италия - 11.9 хиляди Най-голям относителен дял от общия брой пътувания на български граждани в чужбина през миналия месец са свързани - с гостуване, обучение, посещение на културни и спортни мероприятия - 49.8%, следвани от служебните командировки - 27.3%, и почивките и екскурзиите - 22.9%. От общия брой чужденци, посетили България през февруари делът на гражданите от ЕС е 46,%, или с 4,6% повече в сравнение със същия месец на предходната година. Увеличават се посещенията от Обединеното кралство - с 50,3%, Полша - с 26,3%, Италия - с 11,1%, Германия - с 4,9%, Австрия - с 0.9%, и други. Същевременно намаляват посещенията от Испания - с 27%, Белгия - с 9%, Гърция - с 5,4%, Румъния - с 2,6%, и други. Посещенията на граждани от трети страни се увеличава с 6%, като най-голямо е увеличението на посещенията от Сърбия - с 9,7%. През февруари 2019 г. преобладава делът на посещенията с цел почивка и екскурзия – 41,8%, следвани от пътуванията по друг повод - 38,5% служебните командировки – 19,7% Най-много чужденци са пътували до България гражданите от: Турция - 81.1 хил., Румъния - 64.7 хил., Гърция - 56.3 хил., Сърбия - 52.9 хил., Република Северна Македония - 43,4 хил., Обединеното кралство - 30.8 хил., Израел - 15,7 хил., Германия - 15 хил., Украйна – 14,2 хил., Русия - 10 хил.", "date": "2019.03.27", "title": "Пътуваме повече към Франция, Германия, Австрия и съседите"}
{"url": "https://www.monitor.bg:443/bg/a/view/maraja-keri-izdava-memoari-160862", "text": "Поп звездата Марая Кери ще издаде пикантни подробности от личния и професионалния си път в мемоари. Това призна самата тя по време на свой концерт в Ню Йорк. След като изпълни песента си Fantasy, 48-годишната красавица попита феновете дали знаят, че навремето е посещавала училище за красота. Някои от тях отговориха утвърдително, докато други бяха озадачени. \"Е, добре, В нея ще може да прочетете много неща, свързани с мен.\", намигна певицата. Миналия ноември Кери загатна, че ще започне да пише автобиографична книга. Междувременно изпълнителката на We Belong Together се готви да тръгне на европейско турне, за да популяризира албума си Caution.", "date": "2019.03.27", "title": "Марая Кери издава мемоари"}
{"url": "https://www.monitor.bg:443/bg/a/view/valeri-simeonov-bez-cvetanov-ns-shte-raboti-trudno-160857", "text": "Без Цветан Цветанов определено в парламента ще се работи по-трудно, ако въобще НС работи. Тази теза защити лидерът на НФСБ Валери Симеонов в кулоарите на парламента. Поводът за коментарът му е казуса с апартаментите на властта от строителната компания \"Артекс\" на занижени и преференциални цени, което доведе до няколко оставки. Все още обаче съдбата на шефа на ПГ на ГЕРБ Цветан Цветанов не  е решена. Днес той се прибира от визита в САЩ, като веднага след това трябва да има среща с премиера и лидер на ГЕРБ Бойко Борисов, където да стане ясно дали Цветанов ще напусне парламента и ще остане на постовете си в ГЕРБ По-късно следобед се очаква да бъде свикана и Изпълнителната комисия на ГЕРБ. Според Симеонов обаче ролята на Цветанов е изключително важна, значима и дори \"незаменима\" като \"един посредник\" между различните групи и между различните крайни полюси по различни законопроекти и решения. По думите на Симеонов Цветанов е човек, който всяка година се усъвършенства \"в ролята си политически посредник и обединител\". \"Трудно ще бъде да бъде заменен Цветанов\", убеден е Симеонов. Той даде да се разбере, че всяка партия си решава кадровите въпроси сама и не иска да се меси във вътрешните има въпроси. Той е убеден, че липсата на Цветанов от НС ще доведе до трусове.  Не е невъзможно, отговори пък Симеонов на въпроса дали ще доведе и до предсрочен вот.", "date": "2019.03.27", "title": "Валери Симеонов: Без Цветанов НС ще работи трудно"}
{"url": "https://www.monitor.bg:443/bg/a/view/ludogorec-se-razdeli-s-radi-zdravkov-i-galin-ivanov-160846", "text": "Ръководството на \"Лудогорец\" прие оставката на старши треньора на втория отбор Ради Здравков и на неговия помощник Галин Иванов. Причина за оставките е неубедителната игра на тима във Втора професионална лига и загубата на точки в мачовете от шампионата. Здравков пое \"Лудогорец II\" през януари 2017 г.  и го води до днес.  \"Лудогорец\" благодари на Ради Здравков и Галин Иванов за работата им в клуба и им желае успех за в бъдеще. В предстоящия мач срещу \"Добруджа\", \"Лудогорец II\" ще бъде воден от директора на Детско-юношеската школа Радослав Комитов. Негов помощник ще бъде треньорът на \"Лудогорец U19\" Тодор Живондов.", "date": "2019.03.27", "title": "\"Лудогорец\" се раздели с Ради Здравков и Галин Иванов"}
{"url": "https://www.monitor.bg:443/bg/a/view/andrea-zashtiti-kobrata-160865", "text": "Поп-фолк фурията Андреа защити своя любим – боксьорът Кубрат Пулев, след като мнозина го упрекнаха за скандалната целувка с репортерката Джени Суши. Терен за изявлението й дадоха социалните мрежи. „Има дни, в които ми се иска да имам вълшебната пръчка на времето, за да избирам епохата, в която искам да живея. Последните дни си мисля за миналия век, който роди сексуалната революция, направи Мерилин Монро и Мадона икони на сексапила, и в който а не „насилствен опит за сексуален тормоз“, написа изкусителната блондинка. Тя обърна специално внимание и на медията Vegas Sport Daily, която определя Джени като „наранена и шокирана жертва“. „Как е възможно човек, който сам си качва подобно видео, да твърди колко е наранен от него. За мен това е една шега и по-скоро комична ситуация!“, допълни изпълнителката на „Неблагодарен“. С това певицата тушира слуховете, че двамата с Кобрата са се разделили или поне - че не са запазили приятелския тон в отношенията си. Част от феновете на Андреа, както и бившата тв водеща Николета Лозанова, показаха подкрепа към казуса. Перифразирано по моему: Животът е прекалено кратък, за да ти пука за щяло и нещяло. Обичам те“, включи се с коментар Ни Ло. Други пък са категорични, че Пулев е унижил нежната си половинка пред целия свят. В профила на изпълнителката във Фейсбук не липсват и оферти от чужди мъже, които са готови да заемат мястото на най-известния ни боксьор в сърцето й. Припомняме, че Кубрат Пулев също излезе с позиция във връзка със скандала, който се заформи след победата му над румънеца Богдан Дину преди няколко дни. Спортистът обясни, че Джени е негова приятелка и я целунал от вълнение. По-късно същата вечер тя се присъединила към него и приятелите му, за да отпразнуват заедно успеха. Шефът на Джени Суши - Майк Диксън, обаче разкри, че тече разследване на случая.", "date": "2019.03.27", "title": "Андреа защити Кобрата"}
{"url": "https://www.monitor.bg:443/bg/a/view/jaguar-xe-se-razhubavi-i-napredna-tehnologichno-160827", "text": "Британската марка Jaguar представи обновения си седан XE, който е станал още по-привлекателен за потребителите. Моделът е с обновен външен вид със съвременни дизайнерски щрихи, вдъхновени от спортния F-TYPE. Изцяло новият луксозен интериор е обзаведен с първокласни материали, които правят салона по-уютен и практичен. Новият Jaguar XE е най-интелигентният и най-свързаният автомобил на марката досега. Моделът се предлага с екологични и икономични бензинови и дизелови турбодвигатели. Отпред Jaguar XE изглежда по-широк и по-нисък от преди, с по-големи отвори, дръзки графични линии и атлетични форми. Още по-целеустремен външен вид създават новите изцяло LED предни фарове с характерни дневни светлини с J-образен контур. В задната част има броня с нов дизайн и по-тънки изцяло LED светлини с обновена характерна графика, акцентираща върху визуалната ширина на XE. Моделите R-Dynamic включват допълнителни елементи във външния дизайн, като детайли от тъмна мрежа на задния дифузьор и алтернативни стилове джанти. Изцяло новият луксозен интериор е обзаведен с меки на допир материали, първокласни фурнири и изцяло нови облицовки на вратите, които правят салона по-практичен. Интериорът осигурява повече комфорт, качество и свързаност за всички пътници. На обновената централна конзола са разположени заимстваните от F-TYPE спортен селектор за смяна на предавките и превключвателят за режимите. Новият волан съдържа невидими преди да светнат графики и капацитивни бутони за контрол на основните функции. В интериора на моделите R-Dynamic продължават спортните препратки със седалки в спортен стил с контрастен шев, пера за смяна на предавките в цвят сатиниран хром и прагове на вратите с логото R-Dynamic. Новият Jaguar XE е най-интелигентният и най-свързаният автомобил на марката досега. За първи път в модела е налична информационно-развлекателната система Touch Pro Duo на Jaguar, която предоставя инстинктивен контрол чрез два елегантно интегрирани сензорни екрана с висока резолюция. За първи път при XE се появяват безжично зареждане на устройства и технология Smart Settings. Първото в сегмента вътрешно огледало за обратно виждане подобрява безопасността и удобството, като осигурява на водача свободен изглед към пътя отзад. С помощта на обърната назад широкоъгълна камера системата подава изображения към екрана с висока резолюция върху вътрешното огледало за обратно виждане без рамка, така че високите пътници отзад, затруднената видимост или дъждът не са препятствие при маневриране. Новият Jaguar XE се предлага с гама от екологични и икономични бензинови и дизелови турбомотори Ingenium. Бензиновият турбодвигател е 2,0-литров 4-цилиндров и е наличен в две версии - P250 с мощност 250 к.с. и P300 съответно с 300 к.с. Икономичният 4-цилиндров турбодизелов мотор Ingenium D180 предоставя мощност от 180 к.с. и 430 Нм въртящ момент, а комбинираният разход на гориво е едва 4,9 л/100 км. Всички двигатели стандартно са съчетани с 8-степенна автоматична трансмисия. Моделът се предлага със задвижване на задните колела или на всички колела 4х4, което подобрява динамиката, тягата и увереността на водача при всякакви метеорологични условия. Клиентите могат да избират между нива на оборудване S, SE и HSE, като всяко от тях е налично и със спортен облик R-Dynamic. Първото ниво на оборудване на Jaguar XE сега съдържа автоматична трансмисия, 18-инчови джанти, електрически кожени седалки, изцяло LED предни фарове и задни светлини с нова графика, преден и заден парктроник, камера за обратно виждане и асистент за придържане в лентата. Цените на новия Jaguar XE за България започват от 81 800 лева.", "date": "2019.03.27", "title": "Jaguar XE се разхубави и напредна технологично"}
{"url": "https://www.monitor.bg:443/bg/a/view/vyrnaha-niskija-prag-za-preferenciite-deputatite-v-spor-za-agitacijata-na-majchin-ezik-160849", "text": "Депутатите окончателно върнаха ниския праг за валидност на преференциите от 7 % за местни и парламентарни избори и 5 % за евровота. Това решиха народните представители при гласуването на второ четене на промените в Изборния кодекс, който бяха приети с 88 гласа „за“, само 12 „против“ и нито един „въздържал се“. Промените за преференциите бяха изгласувани без дебати и спорове. Бе отхвърлена идеята на НФСБ прагът за преференцията за общински съветници да се вдигне на 20 на сто, вместо досегашните 7 %, тъй като според тях в момента листите се пренареждат много лесно. Лют спор обаче се разрази между ДПС и „Обединени патриоти“ за забраната за агитацията на майчин език по време на кампанията. От ДПС за пореден път предлагат да отпадне, но тази идея бе отхвърлена от мнозинството. Темата предизвика размяна на реплики между двете формации, дори и размяна на поздрави на иврит в пленарна зала. Александър Сиди поздрави на иврит депутатите и обясни, че това е бащиния му език. Той поясни, че официалният език е българският, а всеки избирател по конституция има задължението да има образование и да знае езика. Българският език е официален в държавата и трябва да е такъв и в кампанията, защото провеждането на избори е официално събитие\", допълни той. „Шалом, г-н Сиди“, отвърна му пък Хамид Хамид от ДПС. Той също цитира конституцията, като заяви,че тя гарантира правото на изучаване и ползване на майчин език. „Защо трябва да ви глобяват, че сте казали Шалом на избирателите си или в кварталното кафене, попита той. Колегата му Йордан Цонев пък цитира също на иврит първото изречение от първата глава на Стария завет и обясни, че е учил езика в Богословския факултет. По думите на Цонев вижда псевдопатриотично напомпване на българското самосъзнание, от което според него ние нямаме нужда. В спора се намеси Юлиян Ангелов от ВМРО, който обясни, че конституцията дава индивидуални права на гражданите, а не на общности или на малцинства и всеки е свободен да говори на майчин език в кафенето, но не и на официални събития като избори и кампания. По думите му ДПС трябва да са първите, които да призоват това като български граждани и и представители на българска партия. От ДПС на свой ред отговориха, че не ДПС, а Венецианската комисия и ОССЕ отправят препоръка за отпадане на този текст, който според тях е дискриминационен. \"Те ни препоръчват да признаем 31 пола, гейбракове, Истанбулската конвенция, Пакта за миграция... Видели сме много безумия в Европа...\", коментира на свой ред пък Юлиян Ангелов. Павел Шопов от „Атака“ пък определи ДПС като \"турската националистическа партия в България\". \"Езикът е богатство. Научете се на турски, няма да загубите. Научете английски, няма да загубите“, обърна се пък Рамадан Аталай към депутатите от мнозинството и намекна,че в следващия НС няма да са в същия състав. \"Щастлив съм, когато ДПС ни погребва. Какво стана на последните избори - ние за първи път отстранихме ДПС от третото място\", отговори му на свой ред патриота Юлиан Ангелов.Въпреки спора, предложението на ДПС бе отхвърлено, както наред с другите им идеи – за секциите в чужбина, за отпадане на уседналостта, за камерите в секциите и други.", "date": "2019.03.27", "title": "Върнаха ниския праг за преференциите, депутатите в спор за агитацията на майчин език"}
{"url": "https://www.monitor.bg:443/bg/a/view/obshtestvenite-toaletni-v-plovdiv-bezplatni-160848", "text": "Обществените тоалетни в Пловдив стават безплатни от 1 април, съобщи директорът на ОП „Чистота“ Иван Стоянов. И досега майки с деца, пенсионери и инвалиди не заплащаха 50-те стотинки вход, но от понеделник таксата се отменя за абсолютно всички пловдивчани и гости на града, уточни той. По думите му безплатното ползване на тоалетните в никакъв случай няма да се отрази негативно върху доброто поддържане на хигиената и редовното зареждане с консумативи. Около 20-те служителки на предприятието, които бяха пряко заети с тази дейност, ще продължат редовно да почистват тоалетните, но и прилежащите пространства, обещават от общинското предприятие. Към момента в Пловдив работят 9 обществени тоалетни: в подлеза на Централна гара, парк „Белите брези“, Цар-Симеоновата градина  (до Пеещите фонтани), Дондуковата градина, подхода към Стария град от Понеделник пазара, както и откъм ул. „Съборна“, стадион „Пловдив“  (пред бариерата), Гребния канал, градинката на ул. „Капитан Райчо“. С преминаването към лятното часово време повечето от тях работят всеки ден от 08:30 ч. до 19:00 ч. Тоалетната до Пеещите фонтани в Цар-Симеоновата градина е отворена всекидневно от 06:30 ч. до 21:00 ч. С работно време от 08:30 ч. до 17:00 ч. и почивни дни събота и неделя са тоалетните на Понеделник пазара и в градинката на ул. „Капитан Райчо“. Денонощно работят автоматизираните самопочистващи се тоалетни на ул. „Железарска“, където цената за ползване е 1 лев, която такса ще остане и след 1 април.", "date": "2019.03.27", "title": "Обществените тоалетни в Пловдив безплатни"}
{"url": "https://www.monitor.bg:443/bg/a/view/tusk-da-dadem-shans-na-britancite-da-glasuvat-za-parlament-na-es-160867", "text": "Нарастващият брой британци, които искат да останат в Европейския съюз, заслужават възможност да гласуват на изборите за Европейски парламент, заяви председателят на Европейския съвет Доналд Туск пред евродепутатите. \"Не може да предадем 6-те милиона, които подписаха петицията за отмяна на член 50, този един милион хора, които участваха в шествие за вот на народа или увеличаващото се мнозинство хора, които искат да останат в Европейския съюз\", каза Туск, цитиран от ДПА. \"Те може да смятат, че не са достатъчно представени в британския парламент, но трябва да усетят, че са представени от вас в тази камара, защото са европейци\", добави Туск, обръщайки се към евродепутатите.. Великобритания трябва да реши до 12 април дали да поиска по-голяма отсрочка на датата за Брекзит. В съобщение в Туитър, публикувано след краткото му изказване, Туск добави, че Европарламентът трябва да е готов за дълга отсрочка, ако Великобритания пожелае да преосмисли стратегията си, предаде Ройтерс.  ", "date": "2019.03.27", "title": "Туск: Да дадем шанс на британците да гласуват за парламент на ЕС"}
{"url": "https://www.monitor.bg:443/bg/a/view/a1-predlaga-naj-novite-modeli-na-huawei-p30-i-p30-pro-160856", "text": "А1 вече предлага най-новите модели смартфони на Huawei – P30 и P30 Pro. Броени часове след своята премиера двата флагмана са налични в търговската мрежа на А1, като Huawei P30 може да се закупи за 829,99 лева в брой или за 37,99 лева на изплащане с план A1 One Unlimited 5XL, а цената на Huawei P30 Pro със същия план е 1 079,99 лева в брой или 49,99 лева на изплащане. и са изработени от иновативни материали. Двата модела идват с FHD+ Dewdrop дисплей с резолюция 2340x1080, като този при P30 е с размер 6.1 инча, а този на P30 Pro е 6.47-инчов. В екрана на двата флагманa има вграден сензор за пръстови отпечатъци, който дава максимална сигурност и позволява бързо отключване. Те ще се предлагат в класическо черно и два нови преливащи цвята – Breathing Crystal и Aurora Blue. Новата серия на Huawei идва на пазара с мисията да промени правилата на фотографията с високо технологична система от камери, която пряко конкурира професионалните фотоапарати. P30 Pro разполага с четворна Leica камера, която включва 40 MP широкоъгълен обектив с апертура f/1.6 и оптична стабилизация, 20 MP ултраширокоъгълен обектив с апертура f/2.2, 8 MP телефото обектив, при който също има оптична стабилизация, а отворът на блендата е f/3.4 и Time-of-Flight (TOF) камера, поддържаща автофокус и система за стабилизиране на изображението AIS. P30 разполага с тройна Leica камера, която обединява 40 MP широкоъгълен обектив с апертура f/1.8, 16 MP широкоъгълен обектив с апертура f/2.2 и 8 MP телефото обектив с апертура f/2.4 и оптична стабилизация. Основните камери на новата серия на Huawei могат да уловят детайли в кадъра дори при липса на светлина. и възможност за селфита с прецизна яркост и острота. Тя успява да изкара детайли в кадъра и при по-слаба фонова светлина или по време на нощно парти. Новата серия на Huawei работи с процесор Kirin 980 с двойна невронна мрежа. И двата модела разполагат с 6 GB оперативна и 128 GB вътрешна памет. А1 ще предлага и топ изпълнението на P30 Pro, което е оборудвано с 8GB оперативна и 256 GB вътрешна памет. Батерията при P30 Pro е с мощност 4200 mAh, а тази при P30 – 3650 mAh. Новата серия може да се похвали със система за бързо зареждане, а P30 Pro позволява и бързо безжично зареждане.", "date": "2019.03.27", "title": "A1 предлага най-новите модели на Huawei – P30 и P30 Pro "}
{"url": "https://www.monitor.bg:443/bg/a/view/vuchich-bojko-mi-e-prijatel-no-borbata-za-folksvagen-e-boj-za-syrbija-160850", "text": "Президентът на Сърбия Александър Вучич заяви в телевизионно интервю снощи, че страната му се бори при най-тежки условия с още четири страни - България, Румъния, Турция и Украйна, за фабрика на „Фолксваген“ в Сърбия, съобщи БТА. \"Знам колко се бори Бойко (Борисов), Ердоган, (Ливиу) Драгня, всички сме приятели, но това е бой, борба за Сърбия. В този ден, ако това се случи, ще си сваля очилата, ще се разплача и ще кажа - свърших си работата\", каза Вучич. Идването на „Фолксваген“ би променило всичко в Сърбия, каза Вучич и напомни, че това е най-голямата автомобилна компания в света и само фабриката в Европа има 18 000 работници. \"Имат неофициален министър на външните работи, който е във връзка с всички най-важни хора в Германия. Всички тях ги молих да ни осигурят контакти\", продължава Вучич. Той добави, че се бори за идването на още една компания, но не иска да каже нищо за това.", "date": "2019.03.27", "title": "Вучич: Бойко ми е приятел, но борбата за „Фолксваген“ е бой за Сърбия"}
{"url": "https://www.monitor.bg:443/bg/a/view/pokazvat-tyrgovski-inventar-otpredi-vek-v-muzeja-v-pazardjik-160851", "text": "Търговски инвентар, документи и снимки, отразяващи търговията в Пазарджик още от времето на османската администрация в Татар Пазарджик, ще бъдат показани в изложба в местния Регионален исторически музей. Сред уникатите от по-новата история пък са подредени вещи на търговци от града и инвентар от магазините тогава-  кантари, каса-машина „Национал“ от 20-те години, произведена в Германия, вносни манифактурни стоки, етикети-мостри на продавани захарни изделия и вино. Представени са документи на османската администрация в Татар Пазарджик от навечерието на Освобождението, снимки на пазарджишки търговци с принос към обществения живот като Георги Консулов, Кара Никола Ангелов, Хаджи Вельо Иванов и др. Във фонда на музея се съхраняват семейни фотографии на търговци и ханджии, както и документация, водена през годините от пазарджишките търговци Никола Коларов, Никола Ножаров, Никола Маринов, Андрей Манев и др. В изложбата са представени снимки и документи – свидетелства за дейността на Бакало-кръчмарското съсловие в Пазарджик. Експонирани са табла със снимки и документи, започващи от годините преди Освобождението, представящи търговията и пазара в града в епохата на Третото българско царство и завършващи с периода около средата на ХХ в. Изложбата включва и картини на художниците Стоян Василев, Димитър Кантарев, Димитър Каменов и Марин Маринов, отразяващи духа на епохата, към която се отнася основната част от експонатите, представени в изложбата. Картините са от Художествения фонд на музея. Изложбата се открива на 2 април и ще бъде отворена за посещение до 16 май т.г. с работното време на музея, съобщи директорът на институцията Борис Хаджийски.", "date": "2019.03.27", "title": "Показват търговски инвентар отпреди век в музея в Пазарджик"}
{"url": "https://www.monitor.bg:443/bg/a/view/mandi-mur-poluchi-zvezda-na-alejata-na-slavata-160808", "text": "Актрисата и певица Манди Мур беше почетена със своя звезда на прочутата Алея на славата в Холивуд. На церемонията по откриването й звездата от сериала „Това сме ние“ отдаде почит към своя близък приятел, актьора Шейн Уест, с когото си партнират в романтичната драма \"Незабравимата\". Присъединявайки се към актрисата, Уест на свой ред сподели колко се гордее с \"невероятно талантливата\" си приятелка. Усмивката ти озарява всяко място, на което се появиш. Винаги съм знаел, че си невероятно талантлива и ще постигнеш много. Ето, че вече си обезсмъртена на булевард \"Холивуд\". Постижението ти ме кара да се чувствам много горд и щастлив. Обичам те\", заяви 40-годишният Шейн. Сред гостите на откриването на звездата на Манди бяха също съпругът й Тайлър Голдсмит, режисьорът на \"Незабравимата\" Адам Шенкман и колегите й от \"Това сме ние\" Майло Вентимиля, Стърлинг К. Браун, Джон Хуертас, Джъстин Хартли, Криси Мец и Сюзън Келечи Уотсън. Звездата на 34-годишната красавица е 2658-мата на прочутата алея.", "date": "2019.03.27", "title": "Манди Мур получи звезда на Алеята на славата"}
{"url": "https://www.monitor.bg:443/bg/a/view/veber-iska-mehanizym-za-sankcii-zaradi-zloupotrebi-s-evrofondove-160853", "text": "Европейският съюз има нужда от нов, политически независим механизъм, със сериозни санкции като орязване на еврофондовете, когато едно национално правителство отклонява страната от демократичния път, заяви в интервю за румънския информационен сайт Зиаре Манфред Вебер, кандидат на Европейската народна партия (ЕНП) за председател на Европейската комисия. По отношение на активирането на Член 7 от Договора на ЕС, каквато процедура вече е стартирана по отношение на Унгария и Полша, Вебер заяви, че това е важен инструмент и трябва да бъде запазен. \"Но съществува впечатлението, че не произвежда желаните резултати или не достатъчно бързо. Затова имаме нужда от независим механизъм за правовата държава вътре в Европейския съюз (. . .) Имаме нужда от независима оценка ежегодно за всяка страна членка, не само за новите членки, но и за старите\", заяви Вебер. Той изтъкна три критерия, на които би трябвало да се базира тази оценка: борба срещу корупцията, независимост на съдебната система и независимост на пресата.  \"Можем да помислим за механизъм, който да спре европейското финансиране в подобни случаи (при нарушаване на правовата държава), но това трябва да бъде компенсирано от националните бюджети. Така тези, които разчитат на еврофондовете, например фермерите, ще си получат парите, няма да загубят нищо, а правителството ще бъде принудено да намери компенсаторни решения\", обясни кандидатът на ЕНП за председател на ЕК. По отношение на ситуацията в Румъния Вебер коментира кандидатурата на бившата ръководителка на румънската антикорупционна агенция Лаура Кодруца Кьовеши за главен прокурор на Европейската прокуратура и изтъкна, че \"случаят Кьовеши е знак, че в Румъния има проблеми\". \"Нормално е в една страна като Румъния правителството би трябвало да е гордо, ако първият европейски главен прокурор е личност от Румъния, с доверие, със силни козове, която успя да убеди Комисията по граждански свободи, правосъдие и вътрешни работи (LIBE) да я подкрепи. Мисля, че е чест за Румъния да има някого, който да привлича голяма подкрепа от европейските политици. Бих очаквал правителството да я подкрепи\", подчерта Вебер.", "date": "2019.03.27", "title": "Вебер иска механизъм за санкции заради злоупотреби с еврофондове "}
{"url": "https://www.monitor.bg:443/bg/a/view/italianska-trupa-gostuva-v-satirata-160802", "text": "Пиесата „Земя, последно повикване“ от Марко Казагранде и Джани Лиотоне ще се играе на 29 март в Сатиричния театър. Постановката е на италианската театрална компания GTM с режисьор Джани Лиотоне. Освен него в спектакъла участват още Лино Мандиле, Роберта Феранте, Мартина Маизано, Тонино Педали, Федерика Сарти, Анджела Руджеро. Репетицията на една театрална трупа, протичаща сред врява и препирни, внезапно е прекъсната от появата на жена, твърдяща, че идва от бъдещето с мисията да предупреди света за неизбежния крах на живота на Земята. Сред подмятането на ободряващи шеги между скептичните актьори, място намират и размислите върху реалната перспектива за екокатастрофа. Финалът е своеобразен призив за действия, насочени към опазването на околната среда, за което всеки може да даде своя принос, дори с малки жестове и стъпки. Представлението ще се играе на италиански със субтитри на български език.  ", "date": "2019.03.27", "title": "Италианска трупа гостува в Сатирата"}
{"url": "https://www.monitor.bg:443/bg/a/view/bankovata-nesystojatelnost-mina-na-pyrvo-chetene-prez-ns-160840", "text": "Синдиците на КТБ да не плащат първоначални държавни такси при водене на дела за връщане на откраднато от трезора. Това предвиждат промените в Закона за банковата несъстоятелност, което НС гласува на първо четене. Измененията бяха гласувани без дебати и приети с почти пълно единодушие – със 109 гласа „за“, без нито един против и само 5 „въздържали се“. Другите текстове предвиждат даване на правомощия на синдиците да продават имущество чрез пряко договаряне, ако преди това е имало три публични търга и те не са довели до резултат. Останалите предложения се отнасят за т.нар. особени представители, които се назначават от съда при дело. Техните възнаграждения ще минават по закона за правната помощ, предвиждащ хонорарите да са до 450 лв. Сред другите идеи е служебно вписване на кредиторите в списъците на приетите от синдиците вземания. Това ще гарантира правата на кредиторите при недействителност на направени прихващания. Иначе депутатите започнаха работа без пробелми и дори с отсъствието на шефа на ПГ на ГЕРБ Цветан Цветанов събраха нужния кворум. При първоначалната регистрация се събраха 123 депутати.  След като гласуваха поправките в банковата несъстоятелност, НС гласува и удължаване с 3 месеца на срока за работа на временната комисия за българското гражданство, което бе създадена след скандала с ареста на шефа на Агенцията за българите в чужбина Петър Харалампиев. ", "date": "2019.03.27", "title": "Банковата несъстоятелност мина на първо четене през НС"}
{"url": "https://www.monitor.bg:443/bg/a/view/novijat-stadion-na-inter-i-milan-gotov-do-2023-24-160843", "text": "\"Интер\" и \"Милан\" са готови да построят нов стадион в близост до \"Джузепе Меаца\", който ще бъде съборен, когато строежът приключи.    \"Новият стадион ще бъде издигнат на мястото на паркингите до \"Джузепе Меаца\" и ще има капацитет от 60 000 места. Би трябвало да бъде частично покрит, за да се намали акустиката в квартала. Стадионът ще струва 600 млн. евро (300 млн. на клуб)\", съобщава Gazzetta dello Sport. Изданието допълва, че съоръжението трябва да бъде готово в срок от 30 месеца. Очаква се стадионът на бъде готов за сезон 2023/24. Междувременно \"Интер\" и \"Милан\" ще играят на \"Джузепе Меаца\". Новият стадион в никакъв случай няма да носи името на легендарния нападател и по-скоро ще бъде продадено, както направи \"Ювентус\" със своя \"Алианц Стейдиъм\".", "date": "2019.03.27", "title": "Новият стадион на \"Интер\" и \"Милан\" готов до 2023/24"}
{"url": "https://www.monitor.bg:443/bg/a/view/lubo-kirov-u-nas-ima-zakonodatelstvo-za-avtorsko-pravo-problemyt-e-v-prilaganeto-mu-160797", "text": "Какви са правомощията им, когато някой поиска да запише името си върху нарисувана от тях картина или когато творбата им се появи нерегламентирано онлайн? Отговор на тези въпроси получиха учениците от Национално училище за изящни изкуства „Илия Петров” в София в рамките на кампанията на БАМП и Министерство на културата „В час по интелектуална собственост“. В рамките на един учебен час децата научиха основите на авторското право от продуцентката Саня Армутлиева и юриста и музикант Велизар Соколов - Заки, а специален гост на събитието бе поп звездата Любо Киров. \"Днес от авторски права получаваме в пъти повече, отколкото преди 10 години. Сега съвсем спокойно мога да реализирам два видеоклипа от отчисленията от правата си за година\", обясни пред младите творци изпълнителят на „Както преди“. На въпроса колко от тях мислят, че в бъдеще могат да изкарват прехраната си чрез изкуство, в препълнения салон в НУИИ се появи гора от вдигнати ръце. „Това е добре, в музикалното училище само двама отговориха положително“, намигна още Киров. Като най-голем проблем, свързан с интелектуалната собственост у нас обаче, той отбеляза: „Всеки, който иска да използва или променя вашето произведение трябва да получи разрешението ви. Ще ви дам един смешен пример – преди известно време българска компания за тоалетна хартия искаше да сложи в рекламата си песента на Рой Орбисън Pretty Woman. Тъй като той вече не е между живите, правото да даде зелена светлина или откаже се пада на неговата съпруга, която категорично отказа. Обяснението беше, че според мнението й Рой Орбисън никога не би се съгласил песента му да звучи в реклама на тоалетна хартия. В резултат, компанията замести песента с мелодия, която звучи по почти същия начин. Това също не е позволено“, обясни в рамките на „Час по интелектуална собственост“ Армутлиева. Тогава се сблъскахме с казуса откъде и как трябва да получим разрешение да изпълним популярно парче, но да му направим нов аранжимент, да го запишем наново и да го публикуваме в собствения си албум. Това се случи даже с първия албум на група „Те“. Има една песен на групата Curiosity Killed The Cat, която се казва Name And Number. Тогава поискахме официално правата и ни разрешиха. Оттам нататък започнах да се интересувам от моите собствени авторски права“, обясни пред „Монитор“ Киров, който освен да позира за селфита с учениците след лекцията намери време и да разгледа част от творбите им. „В час по интелектуална собственост“ стартира в началото на месеца с лекция в столичното музикално училище, където звездните гости бяха Ерсин Мустафов и Ташо Колев от Jeremy?. Следващата спирка на Армутлиева и Соколов е в Класическата гимназия, където за авторски права с учениците този път ще си говорят рапърите Павел и Венци Венц. Датата на събитието е 8 април, а сред следващите школа, които експертите по интелектуална собственост ще посетят, са гимназията по приложни изкуства и професионалната гимназия по полиграфия и фотография . „Това е първата вълна на проекта. В следващата вълна на кампанията сме предвидили да говорим в още три училища в София и музикалните училища в страната.“, разкри още за „Монитор“ Армутлиева, която е председател на Управителния съвет на Българската асоциация на музикалните продуценти.", "date": "2019.03.27", "title": "Любо Киров: У нас има законодателство за авторско право, проблемът е в прилагането му"}
{"url": "https://www.monitor.bg:443/bg/a/view/stivi-uondyr-shte-byde-hedlajner-na-festivala-v-hajd-park-160807", "text": "Легендарният соул певец Стиви Уондър е последният оповестен хедлайнер на фестивала \"Бритиш съмър тайм\" в лондонския Хайд парк през лятото. 68-годишният музикант ще представи на музикалната сцена шоуто си The Stevie Wonder Song Party: A Celebration of Life, Love & Music, посветено на дългогодишната му кариера. Специален гост на соул легендата ще бъде друг именит изпълнител - Лайънъл Ричи. Има още хиляди прилагателни, но сред тях не можем да открием думата, която точно да опише какво ще се случи на 6 юли в Хайд парк. Стиви Уондър ще изпълни най-големите си хитове и за всеобщо удоволствие, радост и възхищение ще доведе своя добър приятел Лайънъл Ричи\", казва Джим Кинг от промоутърската компания AEG Presents. Под светлината на прожекторите на летния фестивал \"Бритиш съмър тайм\" в лондонския Хайд парк ще застанат още Селин Дион, Барбра Стрейзанд, Боб Дилън, Нийл Йънг и Роби Уилямс.", "date": "2019.03.27", "title": "Стиви Уондър ще бъде хедлайнер на фестивала в Хайд парк"}
{"url": "https://www.monitor.bg:443/bg/a/view/borisov-za-paketa-mobilnost-pechelim-malki-bitki-160844", "text": "Mакар и много трудно, продължаваме да печелим малки битки по пътя да защитим справедливостта във връзка с пакета “Мобилност”. С тези думи премиерът Бойко Борисов откри правителственото заседание. Въпреки че шефът на Европейския парламент Антонио Таяни оттегли точката за пакета от дневния ред на заседанивто на ЕП, Борисов заяви, че не трябва да се радваме предварително. Премирът коментира и липсващите български евродепутати по време на първото гласуване на дневния ред. “Да се надяваме, че при следващото гласуване всички евродепутати ще са там. Засега успяваме, но то не е даром и е много трудно. Всичко това можеше да мине още онзи ден, ако всички български депутати бяха отишли там да с дадат гласа”, каза Борисов. ", "date": "2019.03.27", "title": "Борисов за пакета “Мобилност”: Печелим малки битки"}
{"url": "https://www.monitor.bg:443/bg/a/view/rabotjat-po-syzdavane-na-vaksina-sreshtu-afrikanskata-chuma-po-svinete-160845", "text": "Работи се по създаването на ваксина срещу разпространението на болестта Африканска чума, но все още не е ясно кога тя ще стане факт. При най-оптимистичния вариант ваксината ще бъде готова след около 10 години.  Това съобщи д-р Георги Чобанов – директор Дирекция „Здравеопазване и хуманно отношение към животните и контрол на фуражите” в Българската агенция по безопасност на храните (БАБХ) в рамките на конференция на тема „Африканската чума по свинете и предизвикателствата пред стопанисващите дивеча”, която се проведе в Международен панаир – Пловдив. „Очакваме създаването на ваксина, но няма изгледи до 10 години да имаме готова ваксина, което е песимистичният вариант. Тоест, в борбата срещу африканската чума по свинете ще разчитаме на ограничаване на популацията и на регистриране на нови случаи”, обясни обаче той пред Агенция Монитор. По думите му по създаването на ваксината се работи усилено и се преодоляват различни трудности, като все повече организации се включват в разработката. „Така че, ако все пак оптимистичният сценарий се сбъдне до 10 години да имаме ваксина, то тогава ще можем да управляваме доста по-лесно заболяването. Но при всички случаи през това време, докато се измисли ваксината, ние имаме доста работа, която трябва да свършим и доста средства, които трябва да се изхарчат”, каза още той. Статистиката сочи, че популацията на дива свиня у нас трябва да бъде намалена с 2/3-ти. В момента, според данни от Изпълнителната агенция по горите, популацията  у нас на диви свине, е над 90 000 бройки, които трябва да бъдат драстично намалени. „Отстрелът, който върви в страната на година, е в порядъка на около 45 000 – 50 000 диви свине. Всички тези проби трябва да се изследват, а това е ловът, който говорим, че е недостатъчен. На практика, след като имаме 90 000 популация на година, то трябва да се отстрелват на година повече от 90 000 диви свине, за да се редуцира популацията”, уточни д-р Чобанов. Това означава, че ловците трябва да отстрелят целия приплод за тази година, за да бъде спряна заразата. „Тоест, говорим за около 100 – 120 000 диви свине на година, които трябва да се отстрелят. А всяко отстреляно диво прасе трябва да бъде тествано в лаборатория. Можете да си представите за какви суми става въпрос”, обясни още той. От началото на тази година у нас има нови 10 случая на заразени с Африканска чума диви свине и едно огнище в домашна ферма във варненското село Тутраканци, което е било констатирано през миналия август. От Европейската комисия следят стриктно как се справя страната ни с ограничаването на болестта. По време на конференцията бе даден пример с Чехия, където се справили с болестта и забраните от Европа били вдигнати. „Ако до 6 месеца се справим със заразата, то забраните и при нас ще се вдигнат”, стана ясно на конференцията. Това обаче  у нас е трудно, защото в съседните страни също има разпространение на заразата. Болните диви свине идват предимно от Румъния, като прекосявали безпроблемно река Дунав. В Румъния заразата се разпространила и сред домашните стопанства, тъй като там имало ферми и с по 150 прасета. В рамките на конференцията експертите дадоха разяснения на присъстващите ловци как да претърсват ефективно районите на дружинките си и какво да направят, ако открият труп на дива свиня. Бе обсъдено и залагането на капани, които ще са за сметка на ловните дружинки. Съветът към ловците бе капаните да не се залагат в инфектираните, а в буферните зони, за да може, след съответните изследвания, месото да може да бъде консумирано. От БАХБ обещаха създаването на по-добра организация, така че пробите за Африканска чума да бъдат изготвяни по-бързо. Ловците са длъжни при всяка отстреляна дива свиня да пращат проба за своя сметка за изследване за трихинелоза, а оттам по служебен път се пращала проба за изследване и за Африканска чума. „Трябва да се предприемат незабавни мерки за ограничаване на заразата”, бяха категорични експертите. На конференцията присъстваха експерти по лова в Държавните предприятия, експерти по лова в Регионалните дирекции по горите, директори на държавните ловни стопанства,представители на НЛРС-СЛРБ, БЛРС, ЛТУ, БАБХ, МЗХГ и ловни сдружения.  ", "date": "2019.03.27", "title": "Работят по създаване на ваксина срещу африканската чума по свинете"}
{"url": "https://www.monitor.bg:443/bg/a/view/oficialno-otlagat-za-1-april-glasuvaneto-po-paket-mobilnost-160842", "text": "Председателят на Европейския парламент Антонио Таяни съобщи, че отлага за 1 април гласуването на промените в правилата за дейността на международните превозвачи. ЕП днес само ще обсъди предложените промени. Предвижда се гласуването на 1 април да бъде в Брюксел. Таяни обясни, че заради множеството предложения за промени в текстовете се налага ново заседание на парламентарната комисия по транспорта. Той отбеляза, че са постъпили 1224 предложения за изменения на първоначалните текстове. Таяни поясни, че при подобно количество текстове възможностите за допускане на грешки при гласуването са твърде големи. Парламентарните групи вече признаха, че разделението сред евродепутатите по промените в правилата е голямо.", "date": "2019.03.27", "title": "Официално: Отлагат за 1 април гласуването по пакет \"Мобилност\""}
{"url": "https://www.monitor.bg:443/bg/a/view/5-metrovi-palmi-i-magnolii-na-cvetna-prolet-v-plovdiv-160847", "text": "5-метрови палми и 4-метрови магнолии показват за първи път на изложбата „Цветна пролет 2019” в пловдивския Панаир. Изложителите са над 40, а ангажираните от тях площи са с 52% повече от миналата година, съобщиха от панаира. „Цветна пролет“ продължава една от основните линии на  селскостопанската изложба „Агра“ с предлагането на посадъчен материал за създаване на плодови и зеленчукови насаждения.  Повечето видове овошки – основно череша, кайсия, слива, праскова, са от сортове, даващи по-големи плодове, което ги прави много подходящи за натурални сокове. Може да се видят и новите разработки на Института по овощарство за по-богата и по-качествена реколта. Вниманието грабва колекцията от десетки видове разсад за градински и стайни цветя, произведени в Гърция. Те се отличават с по-едри цветове и по-наситени багри. Изложбата демонстрира  цялостни решения за зеления дизайн. Предлага се богата гама от аксесоари за аранжиране на външни и вътрешни пространства. Тук може да се намерят занаятчийски произведения от дърво и керамика,  саксии и кашпи с разнообразни форми и цветове, арт предмети. Специализираната изложба за цветя, декоративна растителност, градинско оборудване и аксесоари отново дава възможност на професионалисти и любители да се запознаят с иновациите в тази област, с модерните тенденции във флористиката и озеленяването. Участниците показват традиционни и екзотични цветя, семена и разсад, декоративна растителност, различни видове овошки, инструменти и принадлежности, препарати за растителна защита и торове, саксии и керамични изделия, ръчно изработени сувенири,  биопродукти, както и украса за Великден. „Цветна пролет 2019“  се организира в рамките на Дните на семейството, свободното време, хобито и модата, които ще продължат до 31 март и включват още: Международна изложба „Природа, Лов, Риболов“ (от 27 март), Европейски панаир на предприятия от социалната икономика (от 28 март), Италиански фестивал на красотата и прическата (от 29 март),  киноложки изложби (от 30 март).  Красивите пъстрите експозиции може да се видят от 9 до 18 ч., в неделя – до 14 часа, срещу билет от 5 лева, който дава достъп до всички прояви, а за ученици, пенсионери и инвалиди струва два лева.", "date": "2019.03.27", "title": "5-метрови палми и магнолии на „Цветна пролет” в Пловдив"}
{"url": "https://www.monitor.bg:443/bg/a/view/slabo-zemetresenie-na-granicata-sys-severna-makedonija-160841", "text": "Земетресение с магнитуд 2,5 по скалата на Рихтер е регистрирано на територията на България, близо до границата със Северна Македония. Земният трус е усетен в 0,25 ч. тази нощ с епицентър на 10 км източно от Делчево, Северна Македония и на 90 км югозападно от София, с дълбочина 10 км. Няма данни за материални щети.", "date": "2019.03.27", "title": "Слабо земетресение на границата със Северна Македония"}
{"url": "https://www.monitor.bg:443/bg/a/view/testvat-sistemata-za-elektronni-vinetki-160829", "text": "На 27 и 28 март ще се проведат тестове на системата за продажба на електронни винетки в интервала от 22.00 часа до 04.00 часа, съобщават от пресцентъра на Агенция \"Пътна инфраструктура\". Заради провеждането на тестовете е възможно потребителите да изпитат затруднения при покупката на винетка. От АПИ съветват клиентите, които желаят да купят е-винетка в този период и системата се окаже недостъпна, да опитат отново.", "date": "2019.03.27", "title": "Тестват системата за електронни винетки"}
{"url": "https://www.monitor.bg:443/bg/a/view/proverjavat-jenata-na-lozan-kak-e-platila-za-apartamenta-na-arteks-160839", "text": "Закупуването на луксозен апартамент от 172 кв. м. и два гаража в елитния столичен квартал \"Изгрев\" от фирмата на съпругата на председателя на Върховния касационен съд (ВКС) Лозан Панов – Елисавета, е реализирано на силно занижени спрямо пазарните към 2013 г. цени. Това разкритие на \" \" от понеделник се потвърждава и от съдържанието на нотариалния акт, подписан между Елисавета Панова (към онзи момент все още Ганева - бел. ред.) и Весела Мирянова, собственик на натрупалата популярност в последната седмица като строителната фирма на властта – \"Артекс\".  Обясненията за преференциалната цена може да се търсят във факта, че собствениците на \"Артекс\" - семейството архитекти Весела и Пламен Мирянови, се оказват кумове на Елисавета и Лозан Панови при сключването на гражданския брак между двамата на 14 февруари 2015 г., две седмици след избора на Панов за председател на ВКС.   От нотариалния акт (НА) по сделката, сключена на 14 април 2013 г., се разбира, че при данъчна оценка за отстъпеното право на строеж върху общо 211 кв. м. от 93 000 лв., фирмата на Панова – \"Ганева 2000\" ЕООД, плаща на \"Артекс Инженеринг\" символичната цена от 1000 евро. Как следва да се обясни това сериозно разминаване, би трябвало да се установи от проверката на Националната агенция за приходите, откъдето вече съобщиха, че проверяват строителя и неговите клиенти.   За самата строителна услуга в НА е посочено, че Елисавета Панова трябва да заплати на два пъти общо 80 000 евро. Съпругата на председателя на ВКС Елисавета Панова твърди пред сайт, собственост на подсъдимия издател Иво Прокопиев, че това е реалната цена на имота й. Според обясненията на Панова, която не отговори на многократните телефонни позвънявания на \"Правен свят\", цената била толкова изгодна, защото платила по-висока първоначална вноска. Става въпрос за сумата от 53 420 евро за 172 кв. м. и два гаража, съответно по 19,5 и 19,7 квадрата.   Още в понеделник \"Правен свят\" показа, че към момента на сделката – март-април 2013 г., според един от най-големите сайтове за недвижими имоти, цената на квадратен метър в район \"Изгрев\" е била 1101 евро, т.е. около четири пъти повече от това, което Панова твърди, че е платила – 382 евро на квадрат. Дори и да се приеме за вярно това твърдение, то значи, че строителната компания е продала имота или без нито стотинка печалба, а вероятно дори и на загуба. Още повече, че сграда \"Елемаг Дипломат\" е сред най-луксозните в своя клас и дори е отличена в конкурса \"Сграда на годината\" 2014 г. Освен това, пак според записаното в нотариалния акт, фирмата на Панова става собственик освен на жилищата и гаражите, но и на идеалните части от правото на собственост върху урегулирания поземлен имот.   Справка в Имотния регистър на произволно избрани собственици на имоти в същата сграда на ул. \"Елемаг\" 32 показа, че известна българска дизайнерка е купила апартамент от 112 кв. и двоен гараж от 33 кв. м. на цена два пъти по-висока от тази на Панова. За това какви са пазарните цени в \"Елемаг Дипломат\", може да се съди и по актуална обява в сайт за недвижими имоти, според която и в момента се продава луксозен апартамент на цена от близо 2500 евро за квадрат. Разбира се, в нея са включени довършителните работи и обзавеждането, което, макар и луксозно, е частично.   За това каква би могла да е реалната сума, платена от Елисавета Панова за закупуването на имота, говори една от клаузите в нотариалния акт. Според нея – в случай, че купувачът бъде отстранен от някой или от всички недвижими имоти, то дружеството-продавач дължи връщане в двоен размер на всички получени суми – цената за покупка на правото на строеж и стойността на строителни работи, плюс неустойка в размер на 110 000 евро. Дори и да се приеме, че е практика платено капаро да се възстановява в двоен размер, то изникват поредица от въпроси – защо \"Артекс\" приема да дължи едни 110 000 евро на \"Ганева 2000\" ЕООД - сума, която сериозно надвишава размера на цената, на която е изповядана сделката? Означава ли това, че Панова е извършила плащания, които не са реализирани по банков път, което би било нарушение на данъчното законодателство, т.е. укриване на данъци? И каква, в крайна сметка, е реалната цена, която Елисавета Панова е платила на бъдещите си кумове за апартамента, в който сега живеят с Лозан Панов \"под наем\"? Точно така – семейство Панови плаща наем от 500 евро на месец на фирмата на Елисавета Панова – \"Ганева 2000\" ЕООД.   Изглежда, че въпросите за произхода на средствата при Елисавета и Лозан Панови трудно получават отговори, а когато все пак такива има, то те пораждат още по-големи съмнения за интегритета на най-висшия магистрат в държавата.", "date": "2019.03.27", "title": "Проверяват жената на Лозан как е платила за апартамента на \"Артекс\""}
{"url": "https://www.monitor.bg:443/bg/a/view/evroparlamentyt-iska-syzdavane-na-finansova-policija-160832", "text": "Европейският парламент (ЕП) препоръча на Европейската комисия да започне подготовка за създаването на Европейската финансова полиция. \"Европейският парламент прие във вторник подробна карта на движението към по-честно и ефективно данъчно облагане, както и за борба с финансовите престъпления\", се казва в официално съобщение на ЕП. В него се подчертава, че евродепутатите биха желали да видят в действие европейска финансова полиция и финансово разузнаване. Препоръките, приети с 505 гласа „за“ и 63 гласа „против“ на пленарната сесия, бяха подготвяни повече от един месец от Специалния комитет по финансовите престъпления към Европейския парламент. Тези препоръки призовават Европейската комисия „незабавно да започне работа по предложението за европейската финансова полиция и звеното за финансово разузнаване на ЕС“, се казва в съобщението. Освен това, той препоръчва създаването на глобален данъчен орган в рамките на ООН и прекратяването на предоставянето на т. нар. „златни\" визи и паспорти в ЕС.", "date": "2019.03.27", "title": "Европарламентът иска създаване на финансова полиция "}
{"url": "https://www.monitor.bg:443/bg/a/view/italija-gazi-a-kualjarela-s-dva-gola-i-rekord-160835", "text": "Поредно силно представяне, счупен рекорд и шест гола белязаха мача на Италия с Лихтенщайн в двубой от евроквалификациите от Група J. \"Скуадра Адзура\" победи своя опонент с 6:0 на \"Тардини\", а ветеранът Фабио Куалярела вкара два гола за успеха (35', 45') - и двата след точно изпълнение на дузпа. Останалите четири гола във вратата на гостите отбелязаха Стефано Сенси (17), Марко Верати (31), Мойс Кийн (70) и Леонардо Паволети (76). Фабио Куалярела се превърна в най-възрастния нападател (36 години и 54 дни), отбелязвал гол за Италия. Дон Фабио подобри постижението на Кристиан Панучи (35 години и два месеца), който се разписа във вратата на Румъния през 2008 година.  Големите драми обаче бяха в мачовете Норвегия - Швеция и Швейцария - Дания. И двата сблъсъка предложиха страхотни емоции и завършиха при резултат 3:3. Резултати и голмайстори в калификациите за Евро 2020 - втори кръг: Група \"D\": От 21:45 часа: Ейре - Грузия 1:0 1:0 Хуриан (36) Швейцария - Дания 3:3 1:0 Фройлер (19) 2:0 Джака (66) 3:0 Емболо (76) 3:1 Йоргенсен (84) 3:2 Гиткяер (88) 3:3 Далсгаард (90+4)   Група \"F\": От 21:45 часа: Малта - Испания 0:2 0:1 Мората (31) 0:2 Мората (73) Норвегия - Швеция 3:3 1:0 Йонсен (41) 2:0 Кинг (59) 2:1 Клаесон (70) 2:2 Куайсон (86) 2:3 Куайсон (90+1) 3:2 Камара (90+7) Румъния - Фарьорски острови 4:1 1:0 Деац (26) 2:0 Кешерю (29) 3:0 Кешерю (33) 3:1 Давидсен (40) 4:1 Пушкаш (63) Група \"J\": От 19:00 часа: Армения - Финландия 0:2 0:1 Йенсен (14) 0:2 Сойри (78) От 21:45 часа: Босна и Херцеговина - Гърция 2:2 1:0 Виска (10) 2:0 Пянич (15) 2:1 Фортунис (64) дуз. 2:2 Коловос (85) Италия - Лихтенщайн 6:0 1:0 Сенси (17) 2:0 Верати (32) 3:0 Куалярела (35) дуз. 4:0 Куалярела (45+3) дуз. 5:0 Кийн (70) 6:0 Паволети (76)", "date": "2019.03.27", "title": "Италия гази, Куалярела с два гола и рекорд"}
{"url": "https://www.monitor.bg:443/bg/a/view/sled-presledvane-hvanaha-izvesten-avtokradec-v-sofija-160833", "text": "Полицията в София задържа известен автокрадец, познат с прозвището Пери. Той е арестуван от спецотряда \"Кобра\" след преследване в квартал \"Хиподрума\", информира БНР. Операцията е проведена, след като познатият на полицията мъж е откраднал пореден луксозен автомобил в столицата. Той е отказал да спре на сигнал на служители на МВР. Започнало преследване. Така в операцията е включен спецотряда \"Кобра\". В резултат мъжът е заловен, но откаран в болница, тъй като при бягството се е ударил в автомобил на полицията. Разследването продължава.", "date": "2019.03.27", "title": "След преследване хванаха известен автокрадец в София"}
{"url": "https://www.monitor.bg:443/bg/a/view/sa-sht-prashtat-chovek-na-lunata-do-5-godini-160834", "text": "САЩ възнамеряват до пет години техни астронавти отново да кацнат на Луната, мисията ще включва и жена. Това обяви в НАСА американският вицепрезидент Майк Пенс, цитиран от ДПА и Асошиейтед прес. Пенс заяви, че целта на мисията ще бъде да се създаде база на Луната, която да позволи да бъде изпратена и \"евентуална (пилотирана) мисия до Марс\". Вицепрезидентът, който пое водещата роля по космическите теми, добави, че до една година отново ще започнат да се използват ракети американско производство за космически мисии. \"Първата жена и следващият мъж на Луната ще бъдат американски астронавти, изстреляни с американски ракети от американска земя\", каза Пенс в център на НАСА. \"Сега е моментът да направим следващата голяма стъпка и да върнем американските астронавти на Луната, да направим постоянна база там и да разработим технологиите, които да ни позволят да изпратим американски астронавти на Марс и отвъд Марс. Това е следващата голяма стъпка\", каза вицепрезидентът. В своя стремеж да парират възхода на Китай и възраждането на Русия САЩ все повече действат като при съревнование между велики сили, отбелязва ДПА. Неотдавна китайската космическа програма осъществи първото кацане на космически апарат на обратната страна на Луната.", "date": "2019.03.27", "title": "САЩ пращат човек на Луната до 5 години"}
{"url": "https://www.monitor.bg:443/bg/a/view/cenzuriraha-bohemska-rapsodija-v-kitaj-160785", "text": "Блокбастърът „Бохемска рапсодия“, посветен на Фреди Меркюри и легендарните Queen, получи цензура в Китай. Биографичната лента се котира в киносалоните в страната от няколко дни, а разочаровани фенове споделиха, че важни моменти от историята липсват. Всички препратки към това, че Меркюри е имал различна сексуална ориентация са отрязани от филма. Единствената представена негова любовна нишка, която фигурира, пък е тази с дългогодишната му приятелка Мери Остин. Думага „гей“ също е премахната, като липсва дори сцената, в която групата снима клипа към хита I Want to Break Free в женски дрехи. Цензурирана е и страшната диагноза СПИН, която води до края на живота на Фреди. Хомосексуалността не е незаконна в Китай, но е забранен показът на „абнормални сексуални поведения“ в киното и телевизията. Припомняме, че през февруари китайската стрийминг платформа Mango TV си навлече гнева на част от киноманите при излъчването на церемонията по раздаването на наградите „Оскар“. При излъчването от пратформата замениха думата „гей“ с", "date": "2019.03.27", "title": "Цензурираха „Бохемска рапсодия“ в Китай"}
{"url": "https://www.monitor.bg:443/bg/a/view/ot-uve-njama-drama-s-kristiano-160826", "text": "Италианскяит шампион \"Ювентус\" анонсира, че травмата на португалската суперзвезда Кристиано Роналдо е много лека. Петкратният носител на Златната топка бе заменен в 30-тата минута по време на евроквалификацията срещу Сърбия (1:1), след като получи проблем в бедрото. Веднага излязоха информации, че CR7 ще пропусне първия мач срещу \"Аякс\" от четвъртфиналите на Шампионската лига, ала торинският клуб побърза да опровергае тези вести. Лекарският щаб на \"Юве\" е направил разглеждане на проблема на Кристиано, който е третиран като “очевидно леко нараняване” и се очаква да бъде здрав за първия мач срещу тима от Амстердам. Все пак се очаква №7 да премине през още един тест, след като се завърне в Торино, като след него ще стане ясно колко точно време ще отсъства.", "date": "2019.03.27", "title": "От \"Юве\": Няма драма с Кристиано"}
{"url": "https://www.monitor.bg:443/bg/a/view/djokovich-se-provali-i-v-majami-160837", "text": "Световният №1 Новак Джокович преживя нов шок в турнирите от сериите “Мастърс” на американска земя. След като преди десетина дни сръбският тенисист отпадна в четвъртия кръг в Индиън Уелс, сега осминафиналите се оказаха непреодолимо препятствиеза него и в Маями. Сърбинът бе изхвърлен от надпреварата от Роберто Баутиста Агут, който осъществи невероятен обрат срещу шесткратния шампион в турнира.  Поставеният под номер 22 испанец навакса кошмарно начало и в крайна сметка триумфира като победител след 1:6, 7:5, 6:3. Началото на мача изобщо не предвещаваше такъв развой за шесткратния шампион Джокович, който стартира със серия от 5 поредни спечели гейма и стигна до 6:1 в сета само за 30 минути. Поставеният под №22 испанец обаче отрази 4 възможности за пробив във втория сет, а в 12-ия гейм спечели подаването на сърбина и изравни резултата. В решаващата трета част Агут дръпна с 5:2 и запази аванса си до края. Мачът беше почти пълно копие на финала между двамата съперници в началото на сезона в Доха (Катар). За испанеца това ще е първи четвъртфинал на турнира в Маями. В него той ще срещне защитаващия титлата си американски гигант Джон Иснър, който отстрани британеца Кайл Едмънд със 7:6(5), 7:6(3). Кевин Андерсън (РЮА), 7-и в в схемата, навакса изоставане от 1:4 в двата сета срещу спрелия Григор Димитров Джордан Томас (Авл), за да го отстрани със 7:5, 7:5. Южноафриканецът играе с победителя от двубоя Роже Федерер - Данийл Медведев. Денис Шаповалов (Кан) също е на 1/4-финал, след като отстрани осмият поставен - Стефанос Циципс (Гър) с 4:6, 6:3, 7:6(3). Той среща Франсис Тиафо (САЩ), бил Давид Гофен (Бел) със 7:5, 7:6(6). При жените изненадата поднесе Ашли Барти (Авл), като елиминира третата в света Петра Квитова (Чех) с 7:6(6), 3:6, 6:2. Следващата й съперничка е Анет Контавейт (Ест), записала 3:6, 6:2, 7:5 срещу Су Вей Сие (Кит).", "date": "2019.03.27", "title": "Джокович се провали и в Маями"}
{"url": "https://www.monitor.bg:443/bg/a/view/sa-sht-obmisljat-zabrana-na-vnosa-na-njakoi-modeli-i-phone-ot-kitaj-160836", "text": "В Комисията на САЩ по международната търговия обмислят че импортът на някои модели iPhone он Китай може да бъде забранен, съобщава Bloomberg. Причината е, че Apple нарушава един от патентите на производителя на микропроцесори за мобилни устройства Qualcomm. През декември миналата година съд в китайския град Фучжоу наложи предварителна забрана на продажбата в най-голямата комунистическа държава на 7 модела на Apple именно заради нарушаването на патентните права на Qualcomm. По-късно от Apple обжалваха мярката и спирането на продажбите остана извън обхвата на съдебното решение. Наскоро Reuters съобщи за планове на Apple да обнови програмното осигуряване на смартфоните си и така да реши проблемите с патентните претенции и опасността от забрана на някои от моделите на iPhone в Китай. Също в последния месец на миналата година съд в Мюнхен е издал решение, според което Apple нарушава патент на Qualcomm за монтирането в iPhone на определени компоненти. От своя страна, през януари Qualcomm внесе обезпечение от 1,34 млрд. евро, за да може да бъде наложена временна забрана за продажбата на някои модели iPhone в Германия.", "date": "2019.03.27", "title": "САЩ обмислят забрана на вноса на някои модели iPhone от Китай"}
{"url": "https://www.monitor.bg:443/bg/a/view/prof-valentin-kazandjiev-studenata-i-suha-prolet-shte-pogubi-ovoshkite-160795", "text": "Сушата ще забави засяването на слънчогледа и царевицата, казва в интервю за \"Монитор\" ръководителят на секция „Агрометеорология“ в НИМХ - Всъщност нека да започнем от това, което вече наблюдаваме като процес. От вторник започна понижение на температурите. Вече навсякъде има нацъфтели овошки, особено от костилковите - череши, джанки... В четвъртък ще бъде пикът на най-ниските температури, като се очаква да стигнат до 2 градуса под нулата. Това особено се отнася за Западна България и високите котловинни полета - Софийско, Пернишко, Кюстендилско. Ако прогнозата се сбъдне, ще бъдат нанесени сериозни щети на цъфналите овощни дървета. Освен това сушата, която започна още с нетипично топлото време през февруари, продължава и през март. Очаква се април да бъде по-студен и по-сух от нормалното. Първото десетдневие на месеца ще започне също с хладно и неустойчиво време, но без очаквания на валежи. В началото на месеца също ще има отрицателни температури. Това ще нанесе допълнителни щети на цъфналите овошки. Сушата има отношение към възстановяването на вегетацията на есенните култури, които в момента се намират във фаза братене. Става дума за пшеницата и ечемика. Отсъствието на влага в почвата ще задържа тяхното развитие. По-ниските температури няма да им навредят, но ще стопират развитието им. Сушата също ще повлияе неблагоприятно. Тя ще попречи на навременното засяване и поникване на слънчогледа. В момента текат оптималните срокове за това в равнинната част на страната. Ако сушата продължи и се задълбочи и през април, това ще окаже негативно въздействие и върху сеитбата на царевицата. Така че в общи линии сме поставени в доста неблагоприятна обстановка и картината, която се очертава, не предвещава поне засега високи резултати от дейността на земеделските производители. - Да, зимата беше относително топла. В началото беше влажна, но пък февруари се оказа сух и много по-топъл от нормалното. В резултат на това някои от есенните култури излязоха от състояние на покой и преминаха към частична вегетация. Така се постигна доста положително за този момент изравняване на развитието на есенните култури, които също бяха закъснели поради есенната суша. Така че нищо не е загубено. - Ако разчитаме само на природата, отговорът е да, но не се знае в каква степен. Тук е ролята на човека, който може да регулира този процес. Не можем да си позволим да провеждаме модерно напоително земеделие, тъй като системата за изкуствено напояване в по-голямата си част е разрушена. Разчитайки на природата обаче, поне засега тя не обещава да компенсира отсъствието на вода. - Най-засегнати от сушата засега са районите в Северозападна България, също така Централна, Североизточна и Югоизточна. Както виждате, почти цялата страна е засегната от засушаването, но най-голям е проблемът в Северозапада. - Сега обаче ще бъде хладна и не толкова дъждовна. - Това се дължи на промяна в общата атмосферна циркулация, която не се диктува само от времето и климата на нашата страна, а има планетарен мащаб. В момента например в Австралия има непоносими горещини. Всичко това е резултат от тази нарушена циркулация, а на какво пък се дължи тя, това вече предизвиква много въпроси. Отговорите на специалистите обаче най-общо са, че се касае за антропогенното въздействие на хората. Особено в индустриално развитите страни. Там антропогенното въздействие силно нарушава равновесието в природата и води до тези процеси, на които сме свидетели. Става дума за ураганни ветрове, бързи и резки промени на времето. - Не, те си остават четири. Ние се намираме в умерената климатична зона, но се наблюдава скъсяване на продължителността на преходните сезони пролет и есен. Минаваме много бързо от зима към лято. Есента се оказва само месец или месец и половина и бързо преминаваме към зимата. „Тук е заровено кучето“ и затова не успяваме да се пригодим. Адаптацията изисква гъвкави системи за реакция. - Отговорът не може да е еднозначен, но дори в момента се намираме в неестествени климатични явления. Както споменах, февруари беше ненормално топъл, март също. Освен това дойде астрономическата пролет, а времето захладня. Всичко това са аномалии. - Не бих казал, защото не се очакват резки повишения на температурите. Във всички планини има доста големи количества сняг, който наваля през декември и януари. До наводнения може да се стигне, когато има рязко повишение на температурите, съпроводено с валежи. Това е условието, защото в такива случаи компенсационните водни басейни, каквито са язовирите, се оказват пълни и започва изпускане на водата. На този етап няма индикации за това. - Мога да отговоря по следния начин - през третото десетдневие най-вероятно ще се запази динамиката на атмосферата, като ще останат условията за валеж. Но те ще са в следобедните часове, краткотрайни и с петнист характер, с различна интензивност и придружени от гръмотевични бури. - Може да се направи прогноза отсега, но в повечето случаи тя се основава на климатична информация и може да се окаже неточна. Заради това се въздържам да правя такива. Такива прогнози нямат претенции за точност. Завършил е Лесотехническия университет Работил е в системата на горите От 1980 година след конкурс работи в НИМХ Там кариерният му път е от младши научен сътрудник до професор в секция „Агрометеорология” на националния институт", "date": "2019.03.27", "title": "Проф. Валентин Казанджиев: Студената и суха пролет ще погуби овошките"}
{"url": "https://www.monitor.bg:443/bg/a/view/pol-syridj-napuska-kavali-160770", "text": "Дизайнерът Пол Съридж обяви, че подава оставка като творчески директор на италианската модна къща \"Кавали\". Той работи за световноизвестния бранд от 2017 г., а като причина за напускането си посочи своето желание за да постигне общите си цели с групировката на Роберто Кавали\". Компанията, основана в началото на 70-те години на миналия век, беше придобита от италианската инвестиционна фирма \"Клесидра\" през 2015 г. През октомври \"Клесидра\", която притежава 90 % от \"Кавали\", ангажира Ротшилд да намери миноритарен партньор за модната къща. След това реши да разгледа оферти и за мажоритарния дял, защото продажбата се оказа по-трудна от предвижданото. От 2016 г. изпълнителен директор на \"Кавали\" е Джан Джакомо Ферарис. Под неговото ръководство компанията разширява предмета си на дейност в лайфстайл дизайна като нов източник на приходи. Ферарис каза през октомври миналата година, че \"Кавали\" е на път към нетни печалби през 2019 г.", "date": "2019.03.27", "title": "Пол Съридж напуска „Кавали“"}
{"url": "https://www.monitor.bg:443/bg/a/view/cathay-pacific-dava-628-mln-za-mestnija-avioprevozvach-hong-kong-express-160838", "text": "Една от най-големите авиокомпании в Азия, базираната в Хонконг Cathay Pacific обяви днес плановете си да придобие от китайския конгломерат HNA Group фирмата за авиопревози от местно значение Hong Kong Express. Сумата на покупката се оценява на 4,93 млрд. хонконгски долара (628 млн. щатски долара), сочи съобщение на фондовата борса в бившата британска колония. Очаква се сделката да бъде приключена до края на годината. По този начин Cathay Pacific ще притежава три от четирите авиокомпании, базирани в Хонконг. Неотдавна купувачът обяви печалба за 2018 г. от 298,7 млн. щатски долара, срещу загуби от 160,4 млн. долара за 2017-та. Hong Kong Express обаче е приключила миналата година „на червено” с 18 млн. долара. След новината за сделката акциите на Cathay Pacific на фондовата борса в Хонконг са поскъпнали с 2%.", "date": "2019.03.27", "title": "Cathay Pacific дава $628 млн. за местния авиопревозвач Hong Kong Express"}
{"url": "https://www.monitor.bg:443/bg/a/view/predstojat-topli-proletni-dni-160828", "text": "Над източната половина от страната и в планините времето ще остане предимно облачно в сряда,на места ще има слаби превалявания. Над северозападната част от страната ще има значителни разкъсвания и намаления на облачността. През нощта вятърът временно ще отслабне.    Ще духа до умерен северозападен вятър, който по-късно ще се ориентира от север-североизток. Минималните температури ще са от 3 до 8 градуса. Дневните ще се понижат още и максималните ще са между 12 и 17 градуса. Над Черноморието ще е предимно облачно, на места със слаби валежи от дъжд. Преди обяд ще духа до умерен вятър от северозапад, който по-късно ще се ориентира от североизток. Максималните температури ще са 12-13 градуса. Температурата на морската вода ще е 9-10 градуса. Вълнението на морето ще бъде около 2 бала. Над планините ще е предимно облачно, главно преди обяд, на отделни места - с превалявания от дъжд, над около 1500 метра - от сняг. След обяд облачността ще започне да се разкъсва и намалява и ще е почти без валежи. В четвъртък, 28 март, от север-североизток понижението на температурите ще продължи. Ще бъде почти без валежи, с разкъсана облачност, над много райони - до слънчево. Ще е най-хладно, с преобладаващи максимални температури между 8 и 13 градуса, а минималните ще са между минус 3 и 2 градуса. В петък, 29 март, времето ще се задържи без съществена промяна.  Развалянето на времето през следващите дни, обаче, няма да е толкова сериозно и за дълго, още събота слънцето се завръща и през уикенда ще се радваме отново на хубавото пролетно време.", "date": "2019.03.27", "title": "Предстоят топли пролетни дни"}
{"url": "https://www.monitor.bg:443/bg/a/view/kamarata-na-predstavitelite-ne-katurna-vetoto-na-trymp-za-izvynrednoto-polojenie-160831", "text": "Камарата на представителите не събра достатъчно подкрепа срещу ветото на президента Доналд Тръмп, съобщиха световните информационни агенции. Резолюцията събра 248 гласа \"за\" срещу 181 \"против\". Необходими бяха най-малко 290 гласа. Само 14 републиканци подкрепиха искането за отмяна на указа на президента. Тръмп благодари в \"Туитър\" на съпартийците си за подкрепата и отново нападна демократите за защитата им на престъпността, наркотрафика и отворените граници. Неуспехът на долната камара идва след проучване на INSIDER, което показа, че почти два пъти повече американци подкрепят усилията на Конгреса да отхвърли ветото на президента. Президентът на САЩ наложи преди седмици вето върху отмяната на извънредното положение по южната граница на страната. Това е първият случай в двегодишното му управление, при който той се възползва от възможността да наложи вето върху акт на законодателната власт. До тази ситуация се стигна, след като 12 републикански сенатори се присъединиха към инициативата на демократите и гласуваха за отмяна на извънредното положение. Така законът беше приет от Сената, където републиканците имат мнозинство. В Камарата на представителите, доминирана от демократите, документът беше приет през февруари. Тръмп обяви национално извънредно положение, за да може да финансира строителството на граничната стена, която беше сред основните му предизборни обещания.", "date": "2019.03.27", "title": "Камарата на представителите не катурна ветото на Тръмп за извънредното положение"}
{"url": "https://www.monitor.bg:443/bg/a/view/ep-njama-da-glasuva-paketa-mobilnost-160830", "text": "„Председателят на Европейския парламент Антонио Таяни тази нощ е изтеглил досието „Мобилен пакет” от пленарна зала и го е върнал на транспортната комисия. Гласуване по пакет „Мобилност” днес няма да има. Този парламент не би следвало да гледа това тежко и разделило Европа досие”. Това заяви Йордан Арабаджиев от Съюза на международните превозвачи пред NOVA. По-рано излезе информация, че Европейският парламент е насрочил за сряда обсъждане и гласуване на промени в правилата за международните пътни превози. Обсъжданията в последната година очертаха различия във виждането на евродепутатите и на транспортните министри за необходимите промени. Представители на парламентарните групи потвърдиха, че обсъжданите текстове водят до видимо разделение по оста изток-запад. Пред сградата на ЕП в Страсбург е насрочен протест на превозвачи от България, Румъния, Полша, Литва и Словения. Българските превозвачи подготвят щурм на Европейския парламент в Страсбург срещу пакета \"Мобилност\". Те наеха и самолет, с който ще отпътуват за протеста по-късно днес. От България тръгват 110 души. От Румъния ще отпътуват 3 самолета, в подкрепа на родните шофьори. От бранша заявиха, че започва икономическа война срещу сектора. „Ние отиваме да окажем подкрепа на нашите евродепутати, които свършиха огромна работа. Те наистина работиха много и това даде резултат. Ще отидем да поздравим разума, който най-сетне проговори в ЕП”, каза Арабаджев.  ", "date": "2019.03.27", "title": "ЕП няма да гласува пакета „Мобилност“"}
{"url": "https://www.monitor.bg:443/bg/a/view/london-glasuva-dnes-alternativi-za-brekzit-160783", "text": "Британският парламент днес ще гласува серия от предложения по Брекзит, включително за оставане в единния пазар, за втори референдум, за Брекзит без сделка, за запазване на членството на страната в Митническия съюз на ЕС и Единния европейски пазар и дори за отмяна на излизането от ЕС. Това стана след като в нощта срещу вторник, след многочасови дебати и с крехко мнозинство от 27 гласа камарата на общините даде знак, че тя ще определи какъв ще е разводът в ЕС, съобщи АП. Дебатът трябва да започне  . Председателят на Камарата на общините Джон Бъркоу ще избере кои от предложенията ще бъдат поставени на гласуване. Той ще трябва да избира сред множество позиции, внесени от депутати, които са: 1) Международно търговско споразумение, което позволява на Великобритания да участва в митнически съюз с ЕС след Брекзит. 2) Сделка за Брекзит, която трябва да включва най-малкото ангажимент за договаряне на постоянен и всеобхватен митнически съюз с ЕС за цялото Обединено кралство. 3) Оттегляне на декларацията по Член 50 на Лисабонския договор, ако парламентът не се съгласи на излизане без сделка. 4) Обществен вот за одобряване на сделка за Брекзит, преди тя да бъде ратифицирана от парламента. 5) Запазване на членството в Европейската икономическа зона и внасяне на повторна кандидатура за присъединяване към Европейската асоциация за свободна търговия. 6) Общ пазар 2.0, усъвършенствана сделка в норвежки стил, която ще включва членство в общия пазар на ЕС, както и митническо споразумение с ЕС. 7) Плана на опозиционната Лейбъристка партия за тесни икономически отношения с ЕС, включително всеобхватен митнически съюз и близко съгласуване с общия пазар. 8) План А на \"компромиса Малтхаус\" - близък до сделката на Тереза Мей, но замества предпазния механизъм на ирландската граница с механизъм, основан на споразумение за свободна търговия с нулеви митнически ставки, който разчита на технически решения за изместване на проверките на стоките далеч от границата. 9) Излизане без сделка. 10) Изискване правителството на Обединеното кралство да осигури съгласието на шотландския парламент и уелското събрание, преди да настъпи Брекзит. Депутатите ще имат право да гласуват за повече от едно от предложенията. Дебатът трябва да приключи  , след което депутатите ще имат 30 минути за гласуване. Очаква се председателят на Камарата да обяви резултата след 21 часа по Гринуич. Възможно е никое от предложенията да не събере мнозинство, както е възможно и няколко и дори всички предложения да съберат мнозинство. Членовете на долната камара планират да поемат  , за нов дебат за излизането от ЕС. Ориентировъчните гласувания в Долната камара  . Премиерът Тереза Мей каза в понеделник, че тя не може да ангажира кабинета си с осъществяването на какъвто и да било вот, защото парламентът може да гласува за нещо, което не може да бъде договорено с ЕС или което е в противоречие с изборните обещания на партията й от 2017 г. Консервативният депутат Ник Боулс каза пред Би Би Си, че ако правителството откаже да отговори на желанията на парламента, депутатите могат да приемат законодателство, с което да се опитат да го принудят. Депутатът консерватор Оливър Летуин, оглавил процеса по изземане на контрола от правителството, каза пред парламента в понеделник, че депутатите ще трябва да подкрепят повече от една опция, за да постигнат мнозинство. В понеделник Тереза Мей каза, че не може да ангажира кабинета с резултата от никой от вотовете, тъй като парламентът би могъл да гласува за нещо, по което не може да се преговаря с ЕС или което противоречи на предизборните обещания на партията й от 2017 г. В понеделник вечерта депутатът консерватор Ник Боулс каза пред телевизия Би Би Си, че ако правителството откаже да вземе предвид желанията на парламента, законодателите могат да приемат законодателна мярка, с която да се опитат да го принудят.", "date": "2019.03.27", "title": "Лондон гласува днес алтернативи за Брекзит (ТАЙМИНГ)"}
