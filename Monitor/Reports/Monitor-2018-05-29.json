{"url": "https://www.monitor.bg/bg/a/view/stanislav-vrytna-banica-za-100-000-lv-v-master-chef-101042", "text": "Сладка баница с модерен прочит донесе голямата награда на Станислав Райчев на финала на  MasterChef.  След оспорвана битка между пожарникаря и юристката Цветомира Ванчева, която остана на една щипка сол разстояние от заветното първо място, десертът се оказа решаващ. Станислав, който ще остане в историята на кулинарната надпревара с докачливи изрази като „А, не бе, вафла!“, грабна чека за 100 000 лв. и си осигури обучение в Le Cordon Bleu в Лондон. Наградата му връчи лично шеф Емил Минев, който ще му преподава в престижния институт. бяха първите думи на Райчев. Победата на 32-годишния бургазлия бе заслужена, но трудна. Последната битка в актуалния сезон на предаването стартира с тримата финалисти, които трябваше да впечатлят журито с амюз буш. Юристът Николай Немигенчев не успя да изпълни заявката си да остави на Лео Бианки и шефовете Андре Токев и Петър Михалчев и отпадна. Цвети се класира за решаващия двубой с азиатска, вегетарианска и месна хапка,  подправени с изненадващо подходящ сос от кайсии. Станислав отправи поклон към журито, приготвяйки по една специфична хапка за Бианки, Токев и Михалчев – съответно италианска, френска и азиатска. Двубоят между Райчев и Ванчева се състоя в тристепенно авторско меню. За предястието си нахаканата варналийка отново почете родния си град с морска трилогия, но шеф Михалчев не хареса леко пресготвения й октопод, който пък беше точно по вкуса на шеф Токев. Станислав заложи на интернационална кухня с български почерк и приготви севиче от фагри,  като кожата на рибата беше изпечена с шарена сол. хвърли ръкавицата Цвети, а той й отвърна, че нейното предястие е много тежко. При представянето си на основното ястие двамата финалисти отново бяха на кантар. Цвети приготви опашки от омар с кокосово олио, чипс от лотус и гриловани краставици. Морските животинки, които уби пред публиката, тя тържествено кръсти на най-близките си в кухнята на MasterChef – Даниел, Кольо и Николай Немигенчев. Тук отново месото й се нуждаеше от една минута допълнително готвене, по мнение на журито. Станислав приготви – телешко бонфиле с крем от целина и пяна от лилав морков. След впечатляващите си представяния, двамата получиха по 90 минути за десерт, който да  им осигури титлата MasterChef на България. Цветомира бе дръзка и приготви кексче със зелен чай и матча, но не получи желаната форма. Станислав наклони везните в своя полза със сладка баница с печен лешник и свежи плодове.", "date": "2018.05.29", "title": "Станислав врътна баница за 100 000 лв в MasterChef "}
{"url": "https://www.monitor.bg/bg/a/view/ombudsmanyt-iska-bojkot-na-dvojnija-standart-101028", "text": "Освен срещу разликата в качеството на храните омбудсманът Мая Манолова ще предприеме мерки и за отпадането на двойният стандарт при цените. Общественият защитник се обяви срещу огромната разлика в стойността на стоките у нас и в останалите страни в Европа, която понякога достига до 300 на сто, по време на кръгла маса „Храните – вкус, качество или мода“, организирана от Съюза на хранителната промишленост. По думите й надценката не се прави от големите хранителни вериги, техните цени са същите като тези на малките магазини. „Някои от големите производители, включително на детски храни, нямат представителства, а дистрибуцията им се извършва от друга фирма т.е. коментира Манолова. Все пак тя се съгласи, че няма как в пазарна икономика и общ пазар институциите, та дори и европейските, да регулират цените. Омбудсманът предлага алтернативно решение на проблема: да се създаде виртуално табло на позора на всички продукти, които са в пъти по-скъпи, за да може потребителите да се информирани. Тя припомни, че предстои да се работи за промяна в директивата за нелоялните търговски практики, като коментира, че предлагането на стоки с един и същи бранд с различно качество е недопустимо. „България доказа, че може да е страна, която да формира политики. И може да защити още 100 млн. европейски граждани – това са хората, засегнати от двойните стандарти. Убедена съм, че и останалите 400 млн. не са против отпадането на двойните стандарти. Защото наистина е абсурдно в нашия общ европейски дом до гражданите на една част от Европа да достигат коментира още Манолова. Под съмнение обаче е дали националните органи за безопасност на храните може да се справят с осъществяване на контрола на транснационалните компании. „Много уважавам БАБХ, но съгласете се, че не е по силите на националните контролни органи да се противопоставят на могъщи транснационални компании, които имат бюджет, който е колкото на няколко европейски държави. Затова настоявам контролният орган да бъде на европейско ниво“, посочи Мая Манолова.", "date": "2018.05.29", "title": "Омбудсманът иска бойкот на двойния стандарт"}
{"url": "https://www.monitor.bg/bg/a/view/za-da-ne-jiveesh-do-30-pri-mama-101008", "text": "Пенсионери работят през лятото по родното Черноморие в ресторантите и капанчетата на плажа. Така те само за 3-4 месеца успяват да изкарат пенсиите си за месеци напред и най-вече да преживеят зимата. За собствениците на заведенията това е изгодно, тъй като пенсионерите не претендират и не мрънкат за високи заплати с осигуровки. Така общо взето и двете страни са доволни. Спомням си дори как преди години мой познат ми се похвали, че почивката на морето едно лято му излязла почти без пари. Докато домочадието почивало в бунгалото и се къпело през деня в морето, главата на семейството още първия ден успял да си намери почасова работа в наш курорт. При това не на едно, а на цели две места. Успял да се уреди като барман на едно капанче на плажа през деня, а нощно време като охранител на едно от местните заведения. Така в края на двете седмици благодарение на гениалността и трудолюбието на бащата семейството дори било на плюс от лятната ваканция. „За следващата година вече съм се договорил да остана целия сезон на тези две работи. Така докато другите харчат, аз ще успея да се върна с най-малко 2-3 бона печалба и ще съм си изкарал почивката без да се лишавам от нищо. Морето ми море, плажът ми плаж. Е, ще поработвам малко, ама то идеална почивка няма”, похвали се тогава той. Не само пенсионерите обаче разчитат на летния отпускарски сезон, за да изкарат допълнително средства. Топлите месеци докарват на морето и стотици млади хора, някои от които току-що напуснали класните стаи и дошли тук да си заработят пари за бъдещата учебна година или за някои екстри като силикон да речем. Не е тайна, че това се превърна в заветна мечта за почти всяка абитуриентка. Подобно на пенсионерите, непълнолетните лолитки също са често предпочитани от собствениците на заведения и хотели, тъй като в повечето случаи работят без договор и осигуровки и предпочитат парите да им се дават на ръка след края на работния ден или нощ. Или пък работят почасово на ниски възнаграждения. Доколко се справят, е друг въпрос. Май свикнахме, когато ни сервират в някой ресторант, да ни подхвърлят начумерено чинията. Затова хотелиерите отново ще бъдат принудени да си внасят работници от Украйна и Молдова. Според хотелиерите те били по-приветливи и работливи, дисциплинирани и не се мръщели на 700 лева заплата. Някои родители пък предпочитат децата им да работят някъде най-вече за да придобият трудови навици и да се научат да ценят парите. Все пак лесно се харчат, но трудно се изкарват. Така че това си е полезна мярка. По-добре, отколкото да лентяйстват цяло лято. Иначе ще продължим да се чудим защо според изследванията българинът живеел до 30 години при мама.", "date": "2018.05.29", "title": "За да не живееш до 30 при мама"}
{"url": "https://www.monitor.bg/bg/a/view/kobrata-trjabva-da-izmesti-spektakyla-za-gundi-za-boj-na-nacionalnija-stadion-101035", "text": "Боксов мач на Кубрат Пулев срещу Дилиън Уайт на стадион \"Васил Левски\" на 18 август едва ли ще има. Това става ясно веднага, ако погледнем програмата, според която на следващия ден, 19 август, е спектакъла на футболния клуб \"Левски\", посветен на 75-годишнината от рождението на Георги Аспарухов-Гунди. За приятелски мач със \"сините\" пристига и звездният тим на \"Бока Хуниорс\", който ще трябва да тренира на същия стадион. Няма как да бъде подготвено за това съоръжението, ако предишната нощ на него са били боксовите фенове. Новината за боя с Уайт потвърди сам Кобрата в своя facebook профил, като спомена датата 18 август, но не и точно стадион \"Васил Левски\". “Мачът ще бъде там, където може да отидат и да го гледат възможно най-много хора\", написа той. Най-вероятно ако дата остане същата, двубоят с британеца ще е в зала \"Арена Армеец\", където се събират над 15 000 души. Победителят ще стане претендент №1 за световната титла на IBF, който държи Антъни Джошуа, заедно с тези на WBA, WBO и IBO, които също ще бъдат заложени в този мач.", "date": "2018.05.29", "title": "Кобрата трябва да измести спектакъла за Гунди за бой на Националния стадион"}
{"url": "https://www.monitor.bg/bg/a/view/nacionalkite-izletjaha-nadyhani-za-oshte-3-pobedi-101033", "text": "Женският ни национален отбор по волейбол излетя за Баку, където днес от 17.00 ч. среща тима на Азербайджан в мача реванш от Златната лига на Европа. Волейболистките бяха в отлично настроение и признаха, че са надъхани за още 3 победи в групата при гостуванията си, след като вече записаха 3 като домакини. \"Отиваме мотивирани да постигнем още три победи, каза на заминаване Мария Каракашева. - Отборът на Азербайджан в къщи определено може би ще играе по-спокойно, по-освободено и ние сме се настроили за по-тежък мач, в сравнение с този, който беше тук в София.\" Мачът с азерките е ключов, защото може да реши класирането на нашите за финалната четворка на турнира. Двата тима са основните претенденти за първото място в група А, което българките заемат в момента след 3:0 с Португалия и Украйна и 3:1 с Азербайджан. В състава на селекционера Иван Петков само Борислава Съйкова е сменила контузената Добриана Рабаджиева. \"Надявам се да се представим на добро ниво, призна Иван Петков. - Мачът с Азербайджан се оказва решаващ. Там се играе трудно. Започнахме да пренасяме вътре в отбора идеите, които имаме. Но пътят е дълъг и много труден. В момента е важно да печелим, не е важно по какъв начин.\" В отлично настроение сме след победите, които направихме, добави пък Гергана Димитрова. - Както казах след последния ни мач, най-добрият отбор в групата сме и не мисля, че ще имаме кой знае какви трудности.\" Мачът с Украйна е на 2 юни, а с Португалия - на 6-и.", "date": "2018.05.29", "title": "Националките излетяха надъхани за още 3 победи"}
{"url": "https://www.monitor.bg/bg/a/view/trenior-nameri-greshka-na-grisho-pri-servisa-101036", "text": "Бившият треньор на Григор Димитров - Патрик Муратоглу коментира проблемите на на най-добрия ни тенисист, който излиза днес срещу Джарет Доналдсън (САЩ) на турнира \"Ролан Гарос\". Муратоглу призна, че следи изявите на Гришо и е забелязал проблем при втория му сервис, което води до загуба на точки. \"Губи една четвърт от подаванията си и определено страда, когато трябва да бие втори сервис, каза шведът, който е треньор на Серена Уилямс, с която живя, преди американката да се омъжи. - Не му достига скорост, а това е заради позицията на лакътя. Федерер има подобна техника при сервис, но лакътят е по-високо и нещата му се получават. Когато не изпълниш добре сервис, се налага да влагаш повече усилия за спасяване на точката и не винаги стигаш до успех.\" Рафаел Надал пък записа своята 80-а победа на \"Ролан Гарос\", като надигра с 6:4, 6:3, 7:6 (9) Симоне Болели в мач, прекъснат при 0:3 в третия сет заради дъжда. 10-кратният шампион игра първия си тейбрек в Париж от 2013 г. насам. Той среща в следващия кръг Гуидо Пея (Арж), спрял Жоао Соуса (Пор) с 6:2, 6:3, 6:4.", "date": "2018.05.29", "title": "Треньор намери грешка на Гришо при сервиса"}
{"url": "https://www.monitor.bg/bg/a/view/obsyjdat-na-5-uni-modernizacijata-na-armijata-101038", "text": "На 5 юни ще бъдат разгледани от комисията по отбрана към НС проектите за модернизацията на сухопътните войски и ВВС. Това обяви шефът на парламентарното звено ген. Константин Попов. Той взе днес участие в седмата по ред летателна тренировка „Тракийски орел“, като дори направи съвместен полет на изтребител Ф15 заедно с полковник Пирад от ВВС на САЩ. След полета генерал Попов каза,  че е много важно човек да не забравя от къде е започнал.  Пилотската професия е изключително важна и отговорна и политиците трябва да знаят това и да направят необходимото за да осигурят нормалната подготовка на пилотите. Полковник Пирад пък сподели, че са достигнати изключителни способности в съвместните учения с пилотите от българските военновъздушни сили.", "date": "2018.05.29", "title": "Обсъждат на 5 юни модернизацията на армията"}
{"url": "https://www.monitor.bg/bg/a/view/radev-prisyedinjavaneto-kym-evrozonata-e-strategicheska-cel-101039", "text": "„Присъединяването към еврозоната е стратегическа цел на България. Това присъединяване ще ни гарантира България да бъде в ядрото на европейските интеграционни процеси“. Това заяви в интервю за БТА президентът Румен Радев. Той допълни обаче, че „трябва да сме наясно кога, при какви условия, на каква цена ние ще можем да станем част от тези единни европейски процеси“. На въпрос за визитата му в Русия, държавният глава посочва, че пожелава на правителството да оползотвори доверието, което е изградил при посещението си.  „Мисля, че и проектът „Български поток“, и газов хъб „Балкан“ ще станат реалност“, коментира още Радев, но допълва: „За да има хъб обаче, трябва да има газ. А газ няма и липсата рискува този многомилионен проект да гълта пари за разработка и строежи, без да е ясно точно как и с какво ще функционира този проект. Газовият хъб може само да спомогне за диверсификацията на нашето собствено снабдяване с газ и то твърде условно“. Той посочва също в отговор на въпрос, че АЕЦ „Белене“ трябва да бъде построена, но без финансово обвързване и при ясна правна рамка, както и „при надеждни механизми за контрол на ядрения риск“. В интервюто си Радев посочва също, че диалог между институциите според него няма. „Срещата между Европейския съюз и Турция бе договорена с чужд канцлер, без да бъде уведомен българският президент, при положение, че се кани президент на съседна държава. Българският президент не беше поканен на Срещата на върха на нашето европредседателство. Българският президент научава за визитата на нашия премиер в Русия от чужди държавници“, подчертава той. Заявява също, че „някой тегли каруцата към автокрация“, а той е „убеден застъпник на демокрацията“.  ", "date": "2018.05.29", "title": "Радев: Присъединяването към еврозоната е стратегическа цел"}
{"url": "https://www.monitor.bg/bg/a/view/carjat-predstavi-vyv-vrana-albuma-v-slujba-na-bylgarija-101041", "text": "Албумът „В служба на България” запълва една празнота в българската история, която я има от години. Това каза Симеон Сакскобургготски по време на представянето на албума „В служба на България”, цитиран от „Фокус“. Амбумът е посветен на 130 години от основаването на българската царска династия и 80 години от рождението на царя и бивш премиер, които той навърши през 2017 г.. „Искам да изкажа дълбоката си благодарност за този албум, който е един съвместен труд. И дори и нескромно да звучи той отразява 73 години служба на родината. И тъй като в него по неволя съм протагонист, бих искал да подчертая заслугата на други факти от нашата история – въобще всичко, което е свързано със самата страна, и много теми, които са били или забравени, или умишлено заличени. Такъв албум има ефекта на събуждане и на възстановяване на една истина – независимо дали ни харесва в даден момент или не, историята е такава, каквато е, и си има своята тежка дума. Надявам се историята един ден да даде представа за една друга България, която е съществувала от Освобождението до 1944 г.“, каза още Сакскобургготски. Той изказа благодарност и на целия екип, който е работил по възстановяването на двореца „Врана“. „Не ще скрия, че до преди няколко години това беше руина. И с извънредно много усилия, умения, знания, добра воля и саможертва сега стоим пред нещо, което е впечатляващо. И това показва, че дори да няма средства, може да се постигне много. И като премиер съм усещал и съм забелязвал, че е най-лесно да се каже, че няма пари за нещо и да се оправдаем. Но ето, че това е факт и без средства, само с помощта на няколко души с чувство за миналото и за истината сме възстановили нещо, което в крайна сметка е собственост на всички. Защото общата история на България се свежда до подобни паметници“, коментира той.", "date": "2018.05.29", "title": "Представиха във Врана албума за царя \"В служба на България\""}
{"url": "https://www.monitor.bg/bg/a/view/chalgapevica-trupa-slava-na-gyrba-na-vapcarov-obzor-101040", "text": "Май се оказа двойнокритичен месец за творчеството на Вапцаров. След като зрелостниците се упражняваха върху поезията му в опит да минат матурите и да влязат в университет, сега чалгапевица превърна едно от най-нежните произведения в родната лирика - „Прощално“, в заложник на напъните й да натрупа слава. Мрежата гръмна от последната манифактура на wannabe фолкдивата Антонина– чалгаритъм, излязъл все едно от зората на жанра и сексуални сцени, на фона на които тя рецитира: „Понякога ще идвам във съня ти като нечакан и неискан гостенин“. Скандалът, тръгнал от студиото на Нова TV, бързо набра скорост, като форумите прегряха от коментари, а продуцентът, изпълнител и адвокат Велизар Соколов-Заки дори обясни, че в момента, в който чул творението на Антонина, започнал да брои дали не може да я даде на съд за накърнено авторско право. „Много сериозно се накърнява личното достойнство на автора на произведението и това е културна ценност, която не можем да си позволим да бъде подмятана”, коментира адвокатът  Велизар Соколов-Заки, който повече от 20 години се занимава с интелектуална собственост. „Първият ми рефлекс беше да почна да броя. Авторското право е, докато авторът е жив, и 70 години след неговата смърт. Бях стреснат, защото Вапцаров е починал  през 1942 г., т.е. правата са изтекли през 2012-а”, обясни Соколов. А това по закон означава, че произведението му става обществено достояние и може да бъде ползвано от всеки.", "date": "2018.05.29", "title": "Чалгапевица трупа слава на гърба на Вапцаров (ОБЗОР)"}
{"url": "https://www.monitor.bg:443/bg/a/view/nojer-shte-pazi-za-germanija-sreshtu-avstrija-101023", "text": "Капитанът на националния отбор на Германия Мануел Нойер ще играе за световните шампиони за първи път от октомври 2016 година. Това ще стане в събота на предстоящата контрола срещу Австрия в Клагенфурт. Новината беше потвърдена от треньора на вратарите на „маншафта“ Андреас Кьопке. В момента тимът на Йоаким Льов е на лагер в Южен Тирол. „Към момента е ясно, че Мануел ще играе. Това е истинският тест за него. Той има нужда от подобни мачове. Едва след мача ще можем да преценим дали Нойер е готов и дали може да го вземем на световното първенство“, заяви Кьопке. Както е известно, заради контузия Нойер пропусна почти целия сезон в Бундеслигата и изигра само три мача през август и септември 2017 г. В момента той е възстановен и попадна в разширения състав за световното първенство. Йоаким Льов предварително извика четирима вратари – Нойер, Марк-Андре тер Щеген, Бернд Лено и Кевин Трап. До 4 юни селекционерът на „маншафта“ трябва да обяви окончателната листа от 23 играчи.", "date": "2018.05.29", "title": "Нойер ще пази за Германия срещу Австрия"}
{"url": "https://www.monitor.bg:443/bg/a/view/30-hiljadi-meksikanci-shturmuvat-rusija-za-mondiala-101024", "text": "Около 30 хиляди мексиканци ще посетят Русия за световното първенство по футбол това лято. Това обяви министърът на външните работи в страната Карлос де Икаса, позовавайки се на продадени билети и издадени визи, като подчерта, че ще направи всичко възможно, за да гарантира безопасността на гражданите на страната. \"Очаква се близо 30 хиляди мексиканци да посетят световното първенство и ние сме готови да им осигурим консулска закрила в Русия\", каза той и добави, че 6 хиляди души ще пътуват от Мексико, а останалите ще го направят от САЩ и европейски държави. На руска територия за тях ще се грижат четири консулства. Мексико започва световното първенство на 17 юни на стадион \"Лужники\" срещу Германия. В същото време мексиканците стартираха с нулево равенство срещу Уелс същинската си подготовка за участие на Мондиал 2018. Контролната среща се проведе на стадион „Роуз Боул“ в американския град Пасадина. Преди началото на първенството мексиканците ще играят контроли още с Шотландия и Дания.", "date": "2018.05.29", "title": "30 хиляди мексиканци щурмуват Русия за мондиала"}
{"url": "https://www.monitor.bg:443/bg/a/view/kzk-sprja-obshtestvenata-porychka-na-mz-za-novite-linejki-101026", "text": "Комисията за защита на конкуренцията спря обявената от Министерството на здравеопазването обществена поръчка за закупуване на 400 броя линейки за обновяване на автопарка на спешните центрове. Това съобщиха от здравното ведомство. Причината е подадена в КЗК жалба от \"Вайнман Технолоджи\" ЕООД. След направена справка в Търговския регистър се установява, че дружеството, подало жалбата, е регистрирано на 26 април 2018г. с капитал 100 лева. Това е второ спиране на процедурата заради подадена жалба. Първият път жалбата не беше разгледана от Комисията за защита на конкуренцията поради невнесена държавна такса от жалбоподателя. Обществената поръчка за закупуването на 400 броя линейки е във връзка с мащабния инвестиционен проект за модернизация на системата за спешна медицинска помощ в цялата страна. Общият бюджет по проекта е над 163 млн. лв. Средствата са по Оперативна програма „Региони в растеж“ 2014-2020. Освен закупуването на новите санитарни автомобили проектът предвижда модернизация на 237 обекта от системата за спешна медицинска помощ в страната.    ", "date": "2018.05.29", "title": "КЗК спря обществената поръчка на МЗ за новите линейки "}
{"url": "https://www.monitor.bg:443/bg/a/view/ep-utvyrdi-komandirovkite-no-bez-shofiorite-101027", "text": "Срокът за командироване на работници в Европейския съюз вече ще бъде до 12 месеца, с възможно удължаване от 6 месеца, реши Европейският парламент. След изтичането на една година изпратените в чужбина служители ще получават заплащане като местните и ще плащат същите осигуровки и данъци като тях. Командировката може Новите правила, които бяха приети с 456 гласа „за“ срещу 147 „против“ и 49 въздържали се, имат за цел да осигурят по-добра защита на командированите работници и справедлива конкуренция за компаниите. Предвижда се засилено сътрудничество при разследването на възможни измами с правилата. Държавите в ЕС имат срок от две години да въведат промените в националното си законодателство. Командированите работници са наети в една държава от ЕС и са изпратени от техния работодател временно в друга държава от Общността, за да изпълнят дадена поръчка. За разлика от хората, които си намират постоянна работа в друга държава, правата на командированите се определят от социалното законодателство в страната, в която са наети, а не там, където работят. През 2016 г. като техният брой е нараснал с близо 70 на сто от 2010 г. От всички командировани работници 45 на сто са заети в строителството, 24 на сто - в други отрасли на промишлеността, 29,4 на сто - в услугите, а 1,5 на сто - в селското стопанство и риболова. В страните от Западна Европа са изпратени 83 на сто от всички командировани служители. Временно за шофьорите в товарните превози промените няма да бъдат прилагани, докато за тях бъде прието отделно законодателство, което включва пакет „Мобилност“ Междувременно на вчерашното си заседание правителството одобри официална позиция в подкрепа на българските превозвачи. Решението идва в изпълнение на решение на Народното събрание от 11 май тази година. Тогава депутатите възложиха на кабинета да обсъди законодателния пакет за мобилност на Европейската комисия. След това правителството трябваше да приеме недвусмислена позиция в подкрепа на исканията на българските превозвачи и в защита на техните и тези на българските граждани права и интереси.", "date": "2018.05.29", "title": "ЕП утвърди командировките, но без шофьорите"}
{"url": "https://www.monitor.bg:443/bg/a/view/manchini-debutira-s-pobeda-za-italija-baloteli-se-vyrna-s-gol-101025", "text": "Роберто Манчини дебютира с победа като селекционер на италианския национален тим по футбол. „Скуадра адзура” надви участника на Мондиал 2018 Саудитска Арабия с 2:1 в приятелска среща, която се игра на стадион „Кибунпарк” в швейцарския град Санкт Гален. Завърналият се в състава на „адзурите” Марио Балотели (21) откри резултата, а след почивката заменилият го нападател на “Торино” Андреа Белоти (68) удвои аванса на Италия. Балотели не бе играл за \"скуадра адзура\" от 2014 година. Италианците не се класираха за световното първенство в Русия, но въпреки това в следващите дни ще изиграят сериозни контроли срещу Франция (1 юни) и Холандия (4 юни). На арабите пък им предстоят проверки срещу Перу (3 юни) и Германия (8 юни) в подготовката за Мондиала, където в групата си играят срещу домакина Русия на откриването, Уругвай (20 юни) и Египет (25 юни). След мача Балотели посвети гола си на починалия тази пролет италиански национал Давиде Астори с послание в Instagram. “Знам, че е късно и че вече си там горе, но съм сигурен, че си гледал мача. Въпреки че голът не беше от значение, го посвещавам на теб!”, написа италианският нападател за Астори. Селекционерът Роберто Манчини пък не спести суперлативи за изявите на италианските национали и заяви, че е доволен от мача. “Балотели беше много добър. Като цяло отборът показа чудесни неша в атака и защита. Лично мое мнение е, че срещу по-силните съперници ще бъдем още по-силни“, коментира Манчини. Един от фаворитите за световната купа – Франция, пък тръгна с 2:0 в контролите преди старта на мондиала. „Петлите” очаквано доминираха на свой терен и стигнаха до успеха с голове на Оливие Жиру (40) след добавка и Набил Фекир (44) след асистенция на Килиан Мбапе. Футболистите на Дидие Дешан можеха да запишат още по-убедителен успех, но направиха няколко пропуска до края на мача. Без голямата си звезда Кристиано Роналдо пък европейският шампион Португалия направи равенство 2:2 срещу Тунис в контрола, която се игра в Брага. И двата тима се готвят за участието си на световното първенство в Русия. Роналдо още не се е присъединил към съотборниците си след участието с „Реал“ (Мадрид) във финала на Шампионската лига. Следващите контроли на португалците са срещу Белгия (2 юни) и Алжир (7 юни), а след това им предстоят мачовете от груповата фаза на Мондиал 2018 срещу Испания (15 юни), Мароко (20 юни) и Иран (25 юни). За Тунис следващите проверки са срещу Турция (1 юни) и Испания (9 юни), а срещите в групата им на световното са срещу Англия (18 юни), Белгия (23 юни) и дебютанта Панама (28 юни).", "date": "2018.05.29", "title": "Манчини дебютира с победа за Италия, Балотели се върна с гол"}
{"url": "https://www.monitor.bg:443/bg/a/view/bojan-jordanov-se-vyrna-kontuzen-ot-kryga-v-kitaj-101030", "text": "Боян Йорданов, който се завърна в националния отбор по волейбол след 10-годишно отсъствие, се прибра контузен в София след първия кръг от Лигата на нациите в Китай. Старши треньорът Пламен Константинов обаче се надява диагоналът да се възстанови за турнира в София този уикенд. \"На една от тренировките Боян се приземи на един крак и му се появи възпаление на залавното място на сухожилието под капачката, каза селекционерът при пристигането на нашите на аерогара София. - Мисля, че до няколко дни с помощта на терапии болката ще отшуми.\" На левичаря Йорданов се залагаше много на поста диагонал, след като Цветан Соколов претърпя операция и може би ще отсъства дълго. Той и Николай Учиков бяха избрани да го заменят. Йорданов игра в Нинбо само 3 гейма срещу Китай и направи 17 точки, преди да го смени Учиков, който записа отлични мачове срещу САЩ и Аржентина и стана нападател №2 в индивидуалната класация. В петък, събота и неделя нашите играят със Сърбия, Австралия и Русия и двамата ще бъдат нужни на отбора. В Нинбо волейболистите ни записаха две победи - с 3:2 над Китай и 3:1 над Аржентина и паднаха от САЩ с 1:3. \"Можеше да се гони и нещо повече срещу американците, но реално те бяха по-добре подготвени, призна Константинов. - Като за първи турнир съм доволен като резултат, като влагане. Имаме си проблеми, но ще ги изчистваме. Ако изчистваме по един-два във всеки турнир, ще бъде добре. Първият е взаимодействието на разпределителите с нападателите. Имаме драстични спадове и възходи. От 30% атака, на 70% в следващия гейм. Срещу Русия и Сърбия трябва да добавим сервис. Не ги ли мръднем от мрежата, ще берем ядове. Играем мач за мач, целта ни е да бием във всеки. Това ни е програма максимум, а дали ще стане, ще видим на турнира в петък, събота и неделя.\" Националите пристигнаха много уморени от 20-часовия полет. \"Пребит съм. Чувствам се разглобен. Тези пътувания се издържат много трудно, призна Учиков. - Изключително трудно е за двуметрови волейболисти да изкарат тези дълги дестинации. В крайна сметка стискаме зъби, но ни предстои още едно такова дълго пътуване до Япония.\"", "date": "2018.05.29", "title": "Боян Йорданов се върна контузен от кръга в Китай"}
{"url": "https://www.monitor.bg:443/bg/a/view/zaradi-nedostiga-na-kadri-pensioneri-opyvat-charshafite-na-turistite-101032", "text": "Масово наемане на пенсионери за обслужващ персонал тече в хотелите и ресторантите по морето. Това съобщи пред „Монитор“ директорът на Института за анализи и оценки в туризма Румен Драганов. Причината за назначаването на хора в пенсионна възраст за оправяне на легла и миене на чинии е липсата на кадри в курортите. Наемането им обаче не решава проблема, тъй като с напредването на възрастта служителите ставали по-неработоспособни. Освен това се появяват ред здравословни проблеми, които не им позволявали да изпълняват задълженията си. Към момента липсата на персонал по морето е около 15%, но реалният недостиг ще си проличи в началото на юни, когато започва и активният сезон, обясняват експертите. Основен проблем за стагнацията в туризма е прекъсната връзка между образование и реализация на учениците. „Голяма част от завършващите езикови гимназии не знаят, че имат професионално образование, т.е. те могат да работят като екскурзоводи“, обясни Драганов. Проверка на „Монитор“ показа, че бизнесът по морето има нужда от хора с френски, английски, немски, чешки и полски езици. Най-сериозно раздвижване в обявите за работа се наблюдава в сектор ресторантьорство.", "date": "2018.05.29", "title": "Заради липсата на кадри: Пенсионери опъват  чаршафите на туристите"}
{"url": "https://www.monitor.bg:443/bg/a/view/gazova-butilka-se-vzrivi-i-obgori-semejstvo-101029", "text": "Газова бутилка се е взривила в дома на семейство в  пазарджишкото село Калугерово, съобщиха съседи на пострадалите. Инцидентът е станал днес около обяд в дома на Исмаил Милев, жител на селото. Бутилката била в остъклено помещение на къщата и най-вероятно от свързващия  гумен маркуч е изтичал въздух. Само бързата намеса на огнеборците  от Районната служба „ Пожарна безопасност и защита на населението“ е предотвратила голям пожар и по-сериозни щети. Има обаче пострадали хора. Те са с обгаряния, откарани са с линейки в Спешното отделение в пазарджишката областна държавна болница.", "date": "2018.05.29", "title": "Газова бутилка се взриви и обгори семейство"}
{"url": "https://www.monitor.bg:443/bg/a/view/bylgarija-pregovarja-s-tri-dyrjavi-za-belodrobni-transplantacii-101022", "text": "България преговаря с три държави за извършване на белодробни трансплантации. Това съобщи заместник-здравният министър Бойко Пенков и уточни,че става въпрос за Австрия, Франция и Великобритания. Пациенти излязоха на мълчалив протест пред МЗ. Хората изразяваха безпокойство, че в България не се присажда бял дроб. Зам.-министър Пенков и директорът на Изпълнителната агеанция по трасплантациите д-р Мариана Симеонова разговаряха с тях. България има договор с Евротрансплант, той не е прекъсван и страната ни продължава да бъде член на организацията, за да се осъществяват трансплантации на бял дроб, обясни д-р Пенков. В момента страната ни преговаря с център, в който да се извършват трансплантации на бял дроб, тъй като договорът, който е имала България с Австрия, е изтекъл. Причината за отказите да бъдат трансплантирани български граждани до момента е проблемът с донорството на органи в цяла Европа, поясни той. Д-р Симеонова посочи, че за да не се рискува животът на нито един пациент, се преговаря и с болници в Англия и във Франция, откъдето има уверение че ще извършат спешните трансплантации. По думите й до две седмици се очаква положителен отговор и от клиниката във Виена да поеме български граждани. От Евротрансплант потвърждават, че за годините България е подала осем органа повече от броя на пациентите, които са трансплантирани, което означава, че към момента могат да бъдат извършени трансплантации. Министерството на здравеопазването не дължи пари на австрийската болница, в която са правени трансплантациите на бял дроб до началото на тази година. Според зам.-министър Бойко Пенков дългосрочното решение на този проблем е развиването на дейността и обучението на кадрите в болница „Лозенец“ и в Университетската „Св. Екатерина“, които имат лиценз за трансплантация на сърце и бял дроб.", "date": "2018.05.29", "title": "България преговаря с три държави за белодробни трансплантации"}
{"url": "https://www.monitor.bg:443/bg/a/view/mirela-i-ivet-se-puskat-na-diamantenata-liga-v-rim-101031", "text": "Двете звезди на леката ни атлетика - Мирела Демирева и Ивет Лалова потвърдиха участието си в кръга от Диамантената лига в Рим на 31 май. Олимпийската вицешампионка в скока на височина от Рио 2016 г. Демирева стана втора в първия кръг в Шанхай със 194 см и сега ще има шанс да вземе реванш от носителката на световните титли в зала и на открита Мария Ласицкене (Рус), която преодоля в Китай 197 см. „Смятам, че потенциалът ми е голям, сподели по скайпа от Холандия за Нова ТВ Мирела. - Физически и психически съм готова. Разбира се, правя някои технически грешки, за които ми трябват състезания, за да ги изчистя. Трябва ми малко повече опит и време. Идеята е да използвам всяко едно състезание, за да мога да доразвивам разбега си и да свиквам с все по-големите височини. Смятам, че всяка една височина в момента е възможна, включително и опити над два метра. Просто чисто технически трябва да овладея разбега си.“ След като направи 2 състезания за турския си тим ЕНКА, Ивет Лалова ще срещне далеч по силна конкуренция в Рима, където ще бяга на 200 м. Тя има вече 22,94 сек. този сезон. В столицата на Италия нейни съпернички ще са Мари-Жозе Та Лу (Кот д′Ивоар), Мужинга Камбунджи (Швейц), Джоана Аткинсън (САЩ), Фелисия Браун (САЩ), Кира Джеферсън (САЩ), Кристъл Емануел (Кан) и Ирене Сирагуса (Ит).", "date": "2018.05.29", "title": "Мирела и Ивет се пускат на Диамантената лига в Рим"}
{"url": "https://www.monitor.bg:443/bg/a/view/nova-zdravna-karta-ili-nov-proval-101015", "text": "Не можем да не отчетем усилията, които се положиха за приемането на новата здравна карта. Но дали наистина пациентите няма да бъдат връщани от болниците и че леглата в лечебните заведения дори били повече? Едва ли не ни начертаха светло бъдеще от юни заедно с всички реформи, които уж се правят. В същото време лекари и медицински сестри протестират, съсловни организации отправят критиките си за състоянието на сектора и всичко това под реалната угроза за нови фалити на болници и напредващи разследвания за корупция. Проблемите в здравеопазването не са от вчера и те са били предизвикателство за всяко едно правителство. И каквито и мерки да се предприемат, проблемите винаги си остават на дневен ред. С оптимистични прогнози не може да се прикрие засилващия се бюрократизъм, отнемането на права на пациентите и закрепостяването им по местоживеене. Механичното ограничаване на разходите на Здравната каса може и да е добро за нея, но не и за пациентите и лекарите. Пазарният механизъм изисква друго – пациентът да отива там, където ще е доволен от лечението си. А дали здравната карта ще дава такава възможност? Едва ли. Истината е, че усилията трябва да бъдат насочени в друга посока – решаването на болезнения въпрос със застрашените от фалит болници, чиито брой нараства. Трябва да се реши по какви пазарни механизми ще се развива здравеопазването. (А не едните да гледат и дори да се радват на това как другите се провалят). Само с обединени усилия може веднъж завинаги да се приключи с досегашното, миришещо на късен социализъм “подпомагане” на закъсали звена. В противен случай вместо да се изпишат вежди, ще се избодат очи, както е казал народа.  ", "date": "2018.05.29", "title": " Нова здравна карта или нов провал"}
{"url": "https://www.monitor.bg:443/bg/a/view/tyrnovci-se-vdignaha-v-zashtita-na-emilijan-stanev-101012", "text": "Търновски интелектуалци се обявиха в защита на писателя Емилиян Станев и срещу отпадането на произведенията му от учебната програма на учениците в средното училище. Според Радка Пенчева, завеждащ къщата музей на писателя във В. Търново, отпадането на творбите му е недопустимо, тъй като това е един от най-големите родни класици и един от най-превежданите наши автори по целия свят. А 2007 г. е обявена от ЮНЕСКО за година на Емилиян Станев като признание за приноса му в световната литература. Според преподавателя по литературознание доц. Владимир Донев пък, авторът на „Чернишка” и „Крадецът на праскови” е последният класик в българската литература, който ще бъде „изтръгнат” от учебните програми. Според учения това е недопустимо тъй като творчеството на Станев е изключително всеобхватно и обхваща една пъстра палитра от историческа, социално-политическа, любовна и анималистични теми. Доц. Донев има и конкретно предложение – животинските разкази на Емилиян Станев да се изучават в 6 клас, а в 12 клас учениците да се запознаят и с „Крадецът на праскови”. Представителите на Националното сдружение носещо името на писателя ще изпратят отворено писмо до МОН, в което ще посочат възраженията и предложенията си. копие от това писмо ще получат и местните депутати и управляващи в Търново.  ", "date": "2018.05.29", "title": "Търновци се вдигнаха в  защита на Емилиян Станев"}
{"url": "https://www.monitor.bg:443/bg/a/view/pogrebvat-bremennata-severina-i-myja-j-v-burgas-101016", "text": "33-годишната Северина Коралска и съпругът й Ивайло Минчев, които загинаха в жестока катастрофа с тир на магистрала Тракия  ще бъдат погребани в сряда в Бургас. Двете траурни церемонни ще се извършат заедно, както са пожелали близките им. Северина е била бременна в осми месец, а семейството чакало първата си рожба в края месец юни. В злополучния ден бъдещите родители пътували към София, където Северина имала записан час за преглед при гинеколог. Младата жена и съпругът и загинаха на място, след като тежкотоварен камион скъса мантинелата, навлезе в насрещното движение и смаза колата им. \"Бяха много щастливи, с нетърпение очакваха първото си дете. Имаха големи планове за бъдещето си. Всички сме покрусени от тази голяма трагедия\", разказаха съседи на Северина, която е родом от Карнобат. В дома на баба й вчера се бяха събрали близки и приятели на семейството, които не можеха да спрат сълзите си. \"Чакаме да ги докарат днес, бащата на Северина отиде да прибере телата. Той не е на себе си, изгуби единственото си дете. Преди два дни правихме 18-години от смъртта на жена му, а сега и детето му отиде при нея\", ридаеха почернените близки.  Северина била 15-годишна, когато майка й починала. Отгледал я баща й, който е общински служител на щат в претоварната станция за битови отпадъци, но помагала и бабата. Възрастната жена е на успокоителни и не иска да повярва, че обичаната й внучка е загинала.  Северина завършила фармация и дълги години работела в Бургас като аптекар. Наскоро сменила работата си и станала медицински представител към голяма фармацевтична компания. Съпругът й Ивайло пък работел за частна фирма. От няколко години двамата живеели в Бургас.   ", "date": "2018.05.29", "title": "Погребват бременната Северина и мъжа й в Бургас"}
{"url": "https://www.monitor.bg:443/bg/a/view/syprug-bie-lekarka-izkarvala-poveche-pari-ot-nego-101020", "text": "Известна лекарка в Пловдив получавала ежедневен пердах у дома, защото изкарвала повече пари от своя съпруг. Мъжът не можел да се примири с това, че жена му има успешна кариера и е уважаван медик. Вечерно време си изкарвал комплексите върху нея с юмруци. Случаят е от преди години, но и днес е особено актуален, подчертаха на пресконференция Рада Еленкова – Рашева и адвокат Милена Кадиева от неправителствената организация „Джендър алтернативи”. По думите им домашното насилие според българското законодателство не е криминализирано и за да получат защита, жертвите трябва да водят сами граждански дела срещу бияча си. Само ако той наруши издадена съдебна заповед да не доближава жертвата си, жилището й, работата й и местата й за социални контакти, тогава може да бъде арестуван. Но дори в тези случаи се отървавал с най-лекото наказание, наложено от съда, а именно пробация. Съдът може да постанови насилникът да посещава сеансите с психолог във фондацията, но и това не се случвало често. От началото на тази година до момента само софийският районен съд е постановил бияч, който е пловдивчанин, да разговаря с психолога на „Джендър алтернативи” с идеята, че чрез тези сеанси може да преосмисли поведението си. През 2017 година в Районен съд Пловдив са били заведени 232 дела за домашно насилия. 80 % от тях са завършили с успех за жертвите – насилникът е получил забрана за определен период от време да се среща с тях. Само между 5 и 8 човека годишно, осъдени за домашно насилие, са били задължени от съдебните състави да посещават сеансите с психолога на фондацията. Психологът е преминал специално обучение за работа със случаи на домашно насилие по италиански стандарт, обясни адвокат Кадиева. Тя уточни, че през миналата година у нас 29 жени са били убити в домовете си от съпрузи, гаджета, близки и роднини. Само 7% от убийствата на жени у нас са били извършени от непознати за тях хора. От „Джендър алтернативи” започват работа по нов проект – за превенция и преодоляване на домашното насилие в малки и отдалечени населени места. По проекта, който ще приключи този ноември ще бъдат обхванати 4 училища в селата Брестовица, Цалапица, Крумово и Браниполе. Проектът се изпълнява по договор за безвъзмездна финансова помощ, сключен с Министерството на правосъдието.", "date": "2018.05.29", "title": "Съпруг бие лекарка - изкарвала повече пари от него"}
{"url": "https://www.monitor.bg:443/bg/a/view/livyrpul-vze-brazilski-nacional-za-50-miliona-evro-101021", "text": "Финалистът в Шампионската лига „Ливърпул“ обяви първото си лятно попълнение. Това е бразилският халф Фабиньо, който идва от „Монако“. Двата клуба не разкриха детайли около сделката, но според британските и френските медии става въпрос за 50 милиона евро, от които 5 милиона са под формата на бонуси. „Манчестър Юнайтед” и ПСЖ също бяха спрягани като варианти за бъдеща дестинация на бразилеца, но самият той е предпочел да играе под ръководството на Юрген Клоп.  „Това е нещо, което винаги съм искал. Наистина съм щастлив от този трансфер. Искам да изградя моята история в този клуб и да спечеля трофеи. Идвам в огромен клуб, дори не се замислих, когато дойде офертата”, сподели Фабиньо, който има 4 мача за бразилския национален тим. С огромна роля за трансфера му пък е друг бразилски национал – Роберто Фирмино, който е основна фигура в „Ливърпул“. „Изключително съм доволен, че изпреварихме конкуренцията за подписа на Фабиньо. Той е страхотен футболист, който ще ни бъде изключително полезен“, сподели пък мениджърът на мърсисайдци Юрген Клоп. В същото време контузията на Мохамед Салах по време на финала срещу „Реал“ (Мадрид) продължава да е водеща новина за световните медии. Отношение по темата взе дори Европейската федерация по джудо. Специалистите по бойни спортове разясниха хватката, която Серхио Рамос приложи на Салах, като подчертаха, че тя е изключително опасна и винаги води до тежка травма. Именно поради тази причина този прийом е забранен в джудото, но явно не и във футбола. „ Ваки-гатаме е опасна техника, която често води до чупене на ръка. Затова тя е забранена в джудото\", написаха от Европейската федерация в профила си в „Туитър“. В Испания звездата ще бъде придружен от президента на федерацията, лекаря на националния отбор на Египет и медици на “Ливърпул”. “Мохамед Салах започна възстановителната си програма в неделя, когато по телефона потвърди пред щаба на отбора, че е в добро настроение и е амбициран бързо да се завърне в редиците на тима”, се казва в официално съобщение на сайта на федерацията. Очакванията са Салах да се възстанови точно за началото на Мондиал 2018, който започва на 14 юни.", "date": "2018.05.29", "title": "„Ливърпул“ взе бразилски национал за 50 милиона евро"}
{"url": "https://www.monitor.bg:443/bg/a/view/dostavkite-na-gaz-i-hyba-balkan-obsyjda-borisov-pri-vizitata-si-v-moskva-101011", "text": "Газовите доставки към България и проекта за газов хъб „Балкан“, тези теми ще бъдат сред основните въпроси, които ще обсъди премиерът Бойко Борисов с руския президент Владимир Путин в руската столица Москва, съобщиха от „Дондуков“1. Министър-председателят заминава за двудневна визита в Русия. Той отлита за Москва утре и се връща обратно в София на 31 май. Двамата с руския държавен глава ще обсъдят сътрудничеството между България и Русия в няколко важни области – енергетиката, икономиката, туризма. Наред с това двамата лидери ще разговарят и по актуални международни въпроси. Именно в тази връзка Бойко Борисов ще води в делегацията си четирима министри. Това са вицепремиерът Томислав Дончев, министърът на енергетиката Теменужка Петкова, на финансите Владислав Горанов, на туризма Николина Ангелкова, предвид, че всяка година броя на руските туристи у нас се увеличава, както и министърът на културата Боил Банов. Заедно с тях в делегацията обаче е включен и изпълнителният директор и член на Управителния съвет на „Булгартрансгаз“ ЕАД Владимир Малинов. В руската столица премиерът ще проведе и среща с представители на българската общност, уточниха от пресцентъра на кабинета. Междувременно в началото на другата седмица премиерът Борисов заминава за Албания, където ще се види с президента Еди Рама. След това двамата ще присъстват на конференция, посветена на сигурността в региона на Западните Балкани, на която ще присъства и краля на Йордания.  ", "date": "2018.05.29", "title": "Доставките на газ и хъба „Балкан“ обсъжда Борисов при визитата си в Москва"}
{"url": "https://www.monitor.bg:443/bg/a/view/kompostirashta-instalacija-za-nad-3-7-mln-lv-v-berkovica-i-vyrshec-101014", "text": "Изграждат компостираща инсталация за разделно събирани зелени и биоразградими отпадъци в общините Берковица и Вършец. Договорът бе подписан вчера от министъра на околната среда и водите Нено Димов. Съоръжението ще бъде с капацитет 3 700 тона годишно и се очаква да обслужва около 23 500 жители. Общият размер на инвестицията е над 3.7 млн. лв., като 2,8 млн. лв. от тях са безвъзмездна финансова помощ по Оперативна програма „Околна среда 2014 – 2020г.“.Срокът за изпълнение на проекта е 24 месеца. Очакванията са компостиращата инсталация да допринесе за подобряване на ресурсната ефективност. Социално-икономическите ползи от изпълнението на проекта са насочени към подобряване качеството на околната среда чрез намаляване на вредните емисии, които са свързани с депонирането на отпадъците. Освен това ще бъдат разкрити и нови работни места.    ", "date": "2018.05.29", "title": "Компостираща инсталация за над 3.7 млн. лв. в Берковица и Вършец"}
{"url": "https://www.monitor.bg:443/bg/a/view/spored-novata-zdravna-karta-leglata-v-bolnicite-s-608-poveche-obzor-101018", "text": "С 608 повече са леглата в болниците според новата здравна карта, която бе приета от МС. Това стана ясно от думите на здравния министър Кирил Ананиев в МС. Досега леглата са били 32 873, а сега са заложени 33 482 броя. Малко по-късно стана ясно, че Българският лекарски съюз ще я оспорва в съда.  Хората, които имат нужда, няма да останат без лечение, каза Ананиев и допълни, че няма да има бг гражданин, на който да бъде отказано лечение на база неразкрити легла. По думите му през миналата година една трета от леглата в болниците не са били ползвани. Занапред 41 000 пациенти повече ще могат да бъдат приемани за лечение, увери той. Проверка на Националната здравноосигурителна каса (НЗОК) и Министерството на здравеопазването (МЗ) показала, че 24 700 легла не са били използвани през 2017 г. Това не означава, че те ще бъдат орязани и касата няма да сключва договор за тях. Новата здравна карта дава възможност на 41% от населението да минат поне веднъж на лечение годишно в болница, което означава всеки трети българин да бъде хоспитализиран, изчисли министър Ананиев. Картата ще играе ролята на своеобразен регулатор, за да не се разпиляват средства, заяви зам.-здравният министър д-р Бойко Пенков. Това означава, че ще се сложи край някои лечебни заведения да отчитат, че на едно легло един връз друг по едно и също време за лежали петима, допълни той. Според новия документ за всяка специалност в болницата ще бъдат определени брой легла. Ако обаче се случат повече болни, те пак ще бъдат приемани и лекувани, но в друго отделение. Например, ако при петместа в пулмологично отделение дойде шести болен с астма, той ще бъде приет и настанен в гастроентеорологията и ще бъде лекуван по клинична пътека за астма. От отчета обаче ще става ясно, че той е бил в друго отделение, защото местата са били заети. Така ще се знае, че няма надписване на пациенти, а отчетените лечения са реални. Зам.-министър Пенков припомни, че за 2018-а бюджетът на НЗОК предвижда 100 000 хоспитализации повече спрямо миналата година. По тоази начин Националната здравна карта определя настоящо състояние фактическото състояние на системата от една страна и съответните потребности от медицинска дейност, която е необходимо да се предостави на населението на нашата страна, коментира Ананиев. Той даде да се разбере, че здравната карта нито открива, нито закрива легла. „Второто нещо, което е също много важно - броят на леглата не определят механизма на финансиране на лечебните заведения за болнична помощ”, каза Ананиев. Зам.-министърът на здравеопазването Жени Начева пък обясни, че отпада изискването за ниво на компетентност за болници в региони, където има дефицит на определени специалисти. Например, ако няма детски хирург, а само хирург в общинска болница, тя ще може да сключва договор с касата.  Българският лекарски съюз ще оспори в съда Националната здравна карта, съобщиха от съсловната ловната организация. Съществуващите диспропорции в параметрите на НЗК са прекалено очевидни, за да бъдат подминати, заявяват от там. Съсловната организация смята, че Националната здравна карта не следва да бъде рестриктивен инструмент за пациенти и лечебни заведения, а подход за анализ на потребностите на нацията от лечение по области и база за проследяване на здравния статус на държавата по региони.  Според председателят на БЛС д-р Венцислав Грозев съществуват реални предпоставки вместо здравната карта да е подпомагащ здравната система стълб, да се окаже поредният финансов инструмент за лимитиране и едностранчиво бюджетиране на системата. Той поясни, че старият брой легла е бил определен на база 75 % използваемост. Те са осигурили 2,401 млн.хоспитализации, осъществени през 2017 г. Сега, след забележки от страна на съсловните организации, техническите грешки били отстранени и в новата здравна карта леглата са с 608 отгоре. Ананиев обясни, че БЛС са искали запазване на броя на леглата, определени в здравната карта от 2016 г., която падна в съда. Сега с новия документ тези легла за 2018 са с 13 повече, отколкото заложените в здравната карта за 2016 г. „При население от близо 7 млн.души, ние ще осигурим поне една хоспитализация на всеки гражданин. Т.е на 45 % от българските граждани ще получат една хоспитализация”, каза Ананиев и обясни, че това включва и резерва. „Ние имаме сериозен резерв. Вие знаете че има свободно движение на пациентите. Там където се яви необходимост от откриване на допълнителни легла, ние ще дадем съгласие”, каза Ананиев.", "date": "2018.05.29", "title": "Кабинетът прие здравната карта, БЛС я дава на съд (ОБЗОР)"}
{"url": "https://www.monitor.bg:443/bg/a/view/tijnejdjyr-ot-kazanlyk-sviri-na-284-godishna-guarneri-101003", "text": " 15-годишен музикант от Казанлък изсвири Партита №2 от Йохан Себастиан Бах на 284 годишна цигулка , изработена от гениалния майстор Бартоломео Гуарнери дел Джезу. осещаващия уроци по цигулка  от 5-годишен Александър Тянов не скри вълнението си от досега с инструмента, на който до смъртта си през 2012 година е свирил световноизвестният американски цигулар от италиански произход  Руджеро Риччи. Хлапакът не вярваше на късмета си да му поверят която в момента притежание на пожелал анонимност бизнесмен от Китай. Донеслият в Казанлък инструмент  директор на пекинската консерватория и председател на Съюза на лютиерите в Китай проф. Дзенг Куан не пожела да разкрие подробности около продажбата на легендарната цигулка. По думите му сделката е била направена в тесен приятелски кръг, в момента тя била предоставена на спечелилия наградата  на името на Николо Паганини 50-годишен виртуоз  Сю Чин Лю. На просвирването присъстваха легендарните майстори на струнни инструменти   Лориан Леонхард от Великобританиа, италианците Джорджио Скалори, Роберто Вилла,  Карло Веттори и Гуалтиеро Николини, японката Икуко Сузуки и американецът Грег Алф , които ще оценят представените над 100 инструмента от 11 страни на провеждащия се в Града на розите международен конкурс за съвременно лютиерство. Буквално до последния момент организаторите на конкурса получаваха нови и нови цигулки, виоли и чела, във вторник на митницата пристигна контейнер с 20 инструмента от Франция, който се забавил заради стачката на пилотите, коментира казанлъшкият лютиер Едрьо Едрев. Церемонията по награждаването на отличените ще бъде на 2 юни в Музея на розата, там ще бъдат изнесени и Гостуването на цигулката „Гуарнери“ в Казанлък макар и само за 24 часа е по повод 100-годишнината от съществуването на лютиерското изкуство в България, първата работилница за изработка на класически струнни инструменти на майстор Димитър Георгиев отваря врати през 1918 година, 6 години по-късно започва да работи и фабрика „Кремона“, където и до днес се произвеждат инструменти със същата марка. Международни конкурси по лютиерство са се провеждали в Казанлък и през 80-те години на миналия ХХ век, сред техните лауреати през 1987-а и бил и проф.Куан, припомни Едрьо Едрев.", "date": "2018.05.29", "title": "Тийнейджър от Казанлък свири на „Гуарнери“ за 16 млн."}
{"url": "https://www.monitor.bg:443/bg/a/view/priemni-semejstva-otglejdat-168-deca-s-uvrejdanija-101017", "text": "168 деца с увреждания се отглеждат в приемни семейства през април. Това съобщи заместник-министърът на труда и социалната политика Росица Димитрова по време на работен семинар на тема „Приемна грижа за деца с тежки множествени увреждания – възможност или утопия“. Причината за липса на кандидати за приемни родители вероятно е несигурността по отношение на достъпа и ползването на здравни, образователни и социални услуги, обясни ресорният зам.-министър. Тя подчерта, още че социалната услуга е припозната като най-добрата в случаите, когато децата не могат да останат в биологична среда, както и за превенция на институционализацията. Според нея приемната грижа, като алтернативна социална услуга, трябва да се развива, като целта е да стане по-разпознаваема. „С всички изградени до момента услуги и с изграждането на допълнителни Дневни центрове за деца с тежки множествени увреждания и Центрове за социална рехабилитация и интеграция се надявам да направим необходимото и адекватно географско покритие и да се увеличи достъпността и възможностите за ползване на тези услуги“, коментира зам.-министър Димитрова.  ", "date": "2018.05.29", "title": "Приемни семейства отглеждат 168 деца с увреждания "}
{"url": "https://www.monitor.bg:443/bg/a/view/doklad-opisva-nedostatyci-v-preodoljavaneto-na-radikalizacijata-v-es-101019", "text": "Европейската сметна палата съобщи, че при извършена проверка в Белгия и Франция е установила недостатъци в преодоляването на радикализацията в ЕС, предаде БТА. Отбелязва се, че Европейската комисия не може да докаже действителните постижения от финансираните от ЕС действия за борба с радикализацията, а това означава, че може да не бъдат извлечени съответните поуки. Държавите в ЕС носят отговорност за своята национална сигурност, включително за борбата с тероризма. Те следва да изготвят и прилагат мерки за справяне с радикализацията (възприемането на крайни идеологии и поведения, които биха могли да доведат до извършване на терористични действия), пише в доклада. Повечето от заподозрените, замесени в неотдавнашните терористични нападения в Европа, са европейски граждани, които са били радикализирани. Борбата срещу радикализацията се финансира от различни фондове. Палатата е установила, че не се използват всички възможности на Мрежата за осведоменост по въпросите на радикализацията, която свързва психолози, учители, социални работници, полицейски, затворнически и пробационни служители. Постигнатите резултати често са били измервани от гледна точка на изпълнените дейности (като свикани срещи или изготвени документи), а не по отношение на ефективността (придобити знания, въздействие върху дейността на участниците). Управляваното от Европол звено на ЕС за съобщаване на незаконно съдържание в интернет известява доставчиците на услуги като ЮТюб, Гугъл, Фейсбук и Туитър, но статистическите данни не включват отражението на мерките върху разпространението на терористична пропаганда в онлайн. В някои случаи свалените от интернет пропагандни материали просто се връщат отново или се преместват на други платформи, отбелязва палатата.", "date": "2018.05.29", "title": "Доклад описва недостатъци в преодоляването на радикализацията в ЕС"}
{"url": "https://www.monitor.bg:443/bg/a/view/erepetata-shte-ni-otkazvat-tok-samo-s-motivirano-pismo-100997", "text": "Ерепетата вече няма може да отказва присъединяването на абонати към електромрежата, като се оправдава с риск от влошаване на условията за снабдяване, но задължително ще трябва да се мотивират писмено защо са отхвърлили искането ни.  Това предвиждат промени в Закона за енергетиката, приети от правителството на последното му заседание и предложени за одобрение от Народното събрание. С измененията се транспонират изцяло в българското законодателство изискванията на европейски директиви, свързани с общите правила за вътрешния пазар на електроенергия и на природен газ, уточняват от пресцентъра на МС. В момента изрично изискване за писмено мотивиране не съществува в законодателството. По този начин ще се гарантира по-голяма правна сигурност за ползвателите на енергийни услуги. С промените в Закона за енергетиката се забранява също прехвърлянето на персонала на оператора на преносна мрежа към предприятия, изпълняващи някоя от дейностите по производство или доставка. Поставят се изисквания и към състава на надзорния орган на независимия преносен оператор. Той трябва да включва членове, представляващи вертикално интегрираното предприятие, и членове, представляващи акционери - трети страни. Операторът на система за съхранение на природен газ ще има независими от вертикално интегрираното предприятие права за вземане на решения по отношение на активите, необходими за поддръжката, експлоатацията или разработването на съоръженията за съхранение. По този начин се гарантира независимостта на оператора, която трябва да бъде осигурена, дори и когато той е част от вертикално интегрирано предприятие. С новите текстове се регламентират фигурите на оператор на публично достъпна зарядна точка и ползвателите на услуги за зареждане на електрически превозни средства. Предвиден е ред за присъединяване на зарядната точка към електроразпределителната мрежа. Разгръщането на зарядната инфраструктура ще послужи като стимул за по-широкото използване на електрически превозни средства, което е фактор за опазване на околната среда, близки до нулевите вредни емисии и силно намаляване на шума. С втората група поправки в закона се облекчава режимът за изграждане на линейни енергийни обекти - електропроводи, газопроводи, нефтопроводи и други. Те ще се изграждат вече въз основа на учредено сервитутно право, а не както е в момента с учредяване на право на строеж както за изграждането на сгради и постройки, така и за прокарването на подводни, надземни и подземни линейни обекти на техническата инфраструктура. Със законодателните изменения се въвежда дефиниция на линейните енергийни обекти, като към тях се включват и принадлежащите им трайно прикрепени към земята конструктивни елементи (например, стълбовете към електропроводите). С предложената редакция в закона се урежда възможността за възмездно придобиване на имоти - частна държавна или общинска собственост, без търг или конкурс за изграждането или разширението на площадкови енергийни обекти (трафопостове, подстанции и други).", "date": "2018.05.29", "title": "Ерепетата ще ни отказват ток само с мотивирано писмо"}
{"url": "https://www.monitor.bg:443/bg/a/view/bsp-sys-7-signala-do-prokuraturata-za-izborite-v-beden-i-galiche-101001", "text": "БСП внесе в прокуратурата 7 сигнала във връзка с изборни нарушения в селата Беден и Галиче. Три от тях са за село Беден, четири - за Галиче, обясни зам.-председателят на БСП Кирил Добрев и уточни, че социалистите искат вотът да бъде касиран. „Изборите в селата Беден и Галиче са нагла демонстрация на завръщането на мутренската държава“, обясни Добрев. Той поясни, че единият от сигналите е срещу работодател, който упражнява натиск върху служителите си, за да гласуват за ГЕРБ. Изборна секция в Беден е отворила 30 мин. преди старта на изборния ден, за да се гласува в нея, което също е нарушение. Добрев припомни, че разликата между ГЕРБ и БСП в селото е 9 гласа, с 10 невалидни бюлетини. Бившият кмет на Галиче Ценко Чоков също не останал безразличен към последните избори в селото, стана ясно още от коментара на Добрев. „Внасяме и сигнал, в който искаме да се провери- дали бившият кмет на Галиче от ГЕРБ - Ценко Чоков, който е в затвора за изнудване,отвличане и побой, е участвал в изборния процес, звънял ли е от два различни номера в изборния ден и преди него на хора от село Галиче”, каза още Добрев. \"з знам, че съдебната система и охраната в затворите е толкова сериозна, че едва ли един затворник има достъп до телефонен мобилен апарат. Но понеже се носят слухове, ние имаме такова питане\", обясни още той.", "date": "2018.05.29", "title": "БСП със 7 сигнала до прокуратурата за изборите в Беден и Галиче"}
{"url": "https://www.monitor.bg:443/bg/a/view/seks-s-ruskinja-samo-za-kapitana-na-nigerija-na-mondiala-101002", "text": "Главният треньор на националния отбор на Нигерия Гернот Рор забрани на своите играчи секса с рускини по време на световното първенство с Русия. \"Семействата и жените на футболистите ще могат да ги посещават, уточни наставникът. - Всеки ще има своя стая, така че близките му могат да идват при играчите в дните, когато нямаме мачове или не се готвим за такива. Но не разрешавам на момчетата да водят там руски момичета. Не, не, не! Само нашият капитан Микел може да води при себе си руска жена\"\" Оказа се обаче, че капитанът Джон Оби Микел, бивш полузащитник на \"Челси\", отдавна си е заслужил тази привилегия. Неговата съпруга е Олга Даченко и двамата имат две чаровни дъщери. Запознали са се през 2013 г. в Лондон. Преди това обаче са били цели 5 години съседи, но нито веднъж не са се виждали. И когата това станало, се влюбили веднага. Микел игра миналия сезон в Китай срещу заплата от около 7 млн. паунда.", "date": "2018.05.29", "title": "Секс с рускиня - само за капитана на Нигерия на Мондиала"}
{"url": "https://www.monitor.bg:443/bg/a/view/vseki-treti-u-nas-bavi-plashtanijata-po-smetki-i-ipoteki-100999", "text": "Над една трета от българите, или 34,2%, изостават с плащанията по ипотеки, наеми, сметки за комунални услуги и други задължения, които обикновено се плащат като месечни вноски, показват данни на Евростат. На първо място по този показател в Европейския съюз (ЕС) е Гърция, където почти половината от населението просрочва задълженията си (47,9%), а България се нарежда след нея на второ място. През 2016 г. 10,4% от гражданите на ЕС изостават със сметките и задълженията. Ако се вземат само задълженията по ипотеки и наеми, в просрочие са 3,5% от европейците. Хората в домакинства с непълнолетни деца се изправят два пъти по-често пред такива проблеми (4,8%) в сравнение с тези, които не издържат деца (2,3%). След Гърция (47,9%) и България (34,2%) най-много се бавят месечните вноски по различни задължения гражданите на Кипър (26,6%) и Хърватия (26,4%). На противоположния край на скалата са половината страни членки (14 от 28), където под 10% от населението бави сметки и вноски по различни задължения. Най-стриктни в плащанията са хората в Германия (4,2%), Чехия (4,4%) и Холандия 5%. Ако забавените вноски по ипотеки и наеми се разгледат по отделни страни, отново води Гърция с 15,3%, следвана от Кипър (8,6%), Испания и Франция (и в двете по 5,2%), Унгария (5,1%), Финландия (4,9%) и Италия (4,2%).Такива плащания бавят под 2% от европейците в седем страни членки: Естония (1,8%), Германия (1,6%), Ирландия и Литва (и в двете по 1,4%), Хърватия и Полша (и в двете по 1,3%), и Румъния (0,9%). Делът на българите тук е 2,1% или под средното ниво от 3,5 на сто за ЕС. Тези ниски нива обаче може да бъдат частично обяснени с малък дял на населението, което има ипотека или плаща наем по пазарни цени. В сравнение с 2008 г. делът на населението, което бави вноски по ипотеки и наеми през 2016 г., почти се утроява в Гърция от 5,5% до 15,3 %, а в Кипър расте от 3,4% до 8,6%. Ръст има също в Люксембург (от 1,1% до 2,7%) и Полша (от 0,6% до 1,3%).", "date": "2018.05.29", "title": "Всеки трети у нас бави плащанията по сметки и ипотеки "}
{"url": "https://www.monitor.bg:443/bg/a/view/otvoreni-granici-101005", "text": "", "date": "2018.05.29", "title": "Отворени граници"}
{"url": "https://www.monitor.bg:443/bg/a/view/nikol-shercinger-stana-glas-na-aviolinii-101004", "text": "Никол Шерцингер, гаджето на най-добрия тенисист на България Григор Димитров, даде гласа си на катарските авиолинии. Това стана в клип, заснет като реклама преди световното първенство по футбол в Русия. Във видеото, което продължава около 30 секунди, 39-годишната американка пее \"Dancing in the Street” - рефрен, който постепенно подхващат хората от щастливия наземен персонал и екипажа на самолета. Никол беше този месец и на корицата на списанието \"Орикс\", което се раздава на пасажерите по време на полет. машините на Qatar Airlines ще летят три пъти на ден до Москва и един до Санкт Петербург по време на шампионата. Рекламата обаче има и по-далечна цел - следващото световно първенство по футбол в Катар през 2022 г. Тогава полетите ще превозват феновете към арабската страна. Междувременно Никол Шерцингер пусна и свои снимки от остров Сардиния, където се разхожда и с лодка. Не е ясно обаче кой я е снимал, а изображенията не са селфита.", "date": "2018.05.29", "title": "Никол Шерцингер стана глас на авиолинии"}
{"url": "https://www.monitor.bg:443/bg/a/view/troen-skok-ot-mart-na-lihvite-po-firmenite-depoziti-101007", "text": "Троен скок на лихвите по фирмените депозити в евро, отчита Българската народна банка (БНБ). Оказва се, че през март лихвения процент по тези влогове е бил 0,21%, а само месец по-късно скача на 0,64 на сто. Макар и минимално увеличение има и при депозитите за фирми, но договерени в лева – 0,09%. Така през април цената е била 0,20%. При обикновените влогове на домакинствата в лева обаче има спад на лихвата с 0,01% до 0,15 на сто. При сметките в евро тенденцията е обратна, т.е. има покачване с 0,01% до 0,17 на сто. Оказва се, че, ако през март сме си купили стока на изплащане в лева, то годишният процент на разходите (ГПР), в който освен лихвата се включват и всички такси, комисиони и разходи за сметка на клиента, е бил 9,78%. Месец по-късно обаче процентът скача на 10,69 на сто, което е увеличение с 0,91%. Поскъпване има при заемите за пазаруване, но дръпнати в евро – с 0,09 на сто. През миналия месец ГПР е бил 4,79%, а през август – 4,70 на сто. Според данните на Централната банка банките продължават да смъкват лихвите по жилищните кредити. През април 2017 г. ГПР-то за ипотечен кредит в лева е бил 3,95%. Само година по-късно процентът вече е 3,87 на сто. Ако пък сме решили да си купуваме ново жилище и заемът ни да е в европейска валута, то месечно понижение не се наблюдава, но на годишна база спадът е 0,81 на сто.", "date": "2018.05.29", "title": "Троен скок от март на лихвите по фирмените депозити"}
{"url": "https://www.monitor.bg:443/bg/a/view/lindzi-loan-dade-imeto-si-na-grycki-klub-101010", "text": "Скандалната актриса Линдзи Лоан позволи на гръцки клуб да използва името ѝ, за да привлече повече клиенти. Заведението ще се казва „Лоан Бийч Хаус“ и се намира на тузарския остров Миконос. Дискотеката е отворила миналата неделя и според „Ню Йорк Поуст“, а на откриването са пяли Тига, Френч Монтана и Травис Скот. И докато раздава заглавието си Лоан не може да се похвали, че го е записала в актьорския състав на пълнометражен филм от 2013 г. насам. В момента се подвизава в Лондон и се опитва да върне живота си отново в релси след дълъг период на лечение от зависимости, рехабилитация и проблеми със закона. Самата Линдзи винаги е твърдяла, че актьорството е „истинската ѝ страст“ и се надява перипетиите, през които премина да помогнат да развие таланта си. Тя обаче не търси роля на всяка цена, все пак снима от време на време в сериали, а иска да намери най-правилния сценарии, който да я върне на голям екран. Неотдавна Линдзи позволи на друга гръцка дискотека, този път в Атина, да се кръсти на нейно име.", "date": "2018.05.29", "title": "Линдзи Лоан даде името си на гръцки клуб"}
{"url": "https://www.monitor.bg:443/bg/a/view/duhyt-na-marcianopol-prevzema-devnja-s-trakijski-misterii-i-gladiatorski-bitki-100998", "text": "Девня тръпне в очакване отново да се превърне в арена на епични сблъсъци, гладиаторски битки, демонстрации на оръжия, доспехи и бойна техника, езически ритуали, древни занаяти, неустоими кулинарни изкушения от минали епохи и още много автентични сцени, които да пренесат жителите и гостите на града хилядолетия назад във времето. За трета поредна година Община Девня организира грандиозния фестивал „Марцианопол – животът в древния град“, който ще се проведе на 9 и 10 юни (събота и неделя) сред руините на античния амфитеатър в квартал „Река Девня“. Този път участниците в историческите възстановки от тракийско и римско време ще бъдат два пъти повече в сравнение с миналата година, а публиката ще има възможност не само да гледа наживо (включително и от видеостена), но и да участва във фестивалната програма. Така например, на пазара за роби, семейните двойки ще имат невероятния шанс да продадат досегашните си половинки и да си купят нови, казват с намигане организаторите. Онези, които дори и на шега не искат да скъсат с житейските си спътници, ще могат да се пробват като грънчари, където да изработят свой глинен съд или да покажат умения в други занаятчийски работилници. Ще могат още да дегустират тракийски вина, да опитат късмета си в томболи с атрактивни награди или да надянат римски облекла и венци от древните модни линии. Интресни са вариантите и за посещение на училище за гладиатори или да стрелят с лък под ръководството на римски центурион. Входът е свободен и всички са добре дошли, казват още домакините от Община Девня в поканата си за най-грандиозния двудневен фестивал, който е единственият по рода си във Варненска област. Чрез него местната власт цели да възкреси духа на древния Марцианопол, чиито останки лежат под квартал „Река Девня“ и да утвърди съвременния град, като атрактивна туристическа дестинация. Фестивалът е не само интересен за ценителите на историята, но е и много полезен за подрастващите и за всички лаици, които имат уникалния шанс да станат част от всекидневието, празниците и битките на древните хора, живели по нашите земи и по този начин да обогатят своята обща култура.", "date": "2018.05.29", "title": "Духът на Марцианопол превзема Девня с мистерии и битки"}
{"url": "https://www.monitor.bg:443/bg/a/view/bednite-rajoni-s-predimstvo-pri-dyrjavnoto-sanirane-101013", "text": "Бедните райони в страната ще имат предимство при отпускането на средства в бъдещата държавна програма за саниране. Това стана ясно от изказване на зам.-министърът на регионалното развитие и благоустройството Малина Крумова по време на на международната конференция „Устойчиви градове - нови възможности и предизвикателства пред общините“, организирана от „Хабитат България“ като част от проект “Build Solid Ground”. По думите й програмата за саниране в краткосрочен план до 2025 г. трябва да продължи освен с въвеждане на алтернативен източник на финансиране, и с диференцирана подкрепа според различията на регионите в страната, а не по унифициран модел. „Важно е да се заложи и приоритизация, която да насочи програмата към икономически изостаналите региони, градовете с най-мръсен въздух, поощряване към включване в ТЕЦ и др. Бъдещата програма трябва да акцентира сградите да се снабдяват с мерки за енергийна ефективност, отговарящи на клас “B”, разширяване на обхвата с дейности като опазване на въздуха, подмяна на отоплителни и горивни инсталации. Освен това трябва да се включат и еднофамилните жилищни сгради и залагане на повече мерки с възобновяеми енергийни източници и подмяна на ВиК системите“, смята Крумова. Близо 7000 са регистрираните сдружения на собственици на многофамилнми жилищни сгради в страната към днешна дата. В тях са включени около 1 млн. български граждани, които имат интерес да предприемат мерки за енергийна ефективност, тя. По думите й най-късно до средата на 2019 г. се очаква да приключи обновяването на всички 2022 жилищни сгради в страната, които се финансират по Националната програма за енергийна ефективност на многофамилни жилищни сгради. Преди това ще предложим и новия модел, по който програмата за саниране ще продължи. Зам.-регионалният министър отбеляза, че в рамките на настоящата програма се очаква да бъдат обновени общо около 11,5 млн. кв. м разгъната застроена площ, което представлява около 150 хил. жилища с близо 350 000 живущи. В рамките на програмата са били заети около 70 000 лица, както от строителните фирми, така и консултанти, проектанти, инженери и производители на строителни материали. „Нашите анализи сочат, че в страната трябва да се обновят почти 44 000 жилищни блока, като с наличното финансиране обхващаме само 2022 от тях. Останалите 42 хил. ще се реновират по нов механизъм, посочи Крумова. Възможните източници за тази цел са съфинансиране от собствениците на жилища, които са най-заинтересовани от мярката, европейски програми, международни финансови институции, търговия с емисии и др. Зам.-министър Крумова отчете, че ефектите от програмата за енергийна ефективност са значителни. Анализите сочат, че само от блоковете, санирани до 2017 г., са спестели над 157 килотона въглероден диоксид и 470 000 мегаватчаса електроенергия годишно. При завършване на всички 2022 сгради ще се пести близо 1 млн. мегаватчаса електроенергия на година и двойно повече вредни емисии. Отчита се и повишаване на температурата до 5 градуса в обновен апартамент, а сметките за отопление са намалели с 40 до 60 на сто. „Най-сериозно спестяване се отчита при домакинствата, които се отопляват на твърдо гориво - дърва и въглища, които са и най-големите замърсители на въздуха през зимата“, каза още Крумова. Ползите са и по отношение на повишения топлинен комфорт на жилищата, а оттам и възможността за отопляване на повече помещения, което е пряко свързано със здравето на хората, енергийно спестяване, намаление на вредни емисии, подобряване облика на градовете, повишена стойност на жилищата, спестен финансов ресурс за собствениците, който се влага за други дейности и т.н. „МРРБ е за продължаване на програмата и е убедено, че общините трябва да запазят активната си роля в бъдещото й управление“, категорична бе зам.-министър Крумова.", "date": "2018.05.29", "title": "Бедните райони с предимство при държавното саниране"}
{"url": "https://www.monitor.bg:443/bg/a/view/roman-prohazka-podpisa-s-viktorija-pilzen-101000", "text": "Роман Прохазка вече е футболист на чешкия шампион \"Виктория\" (Пилзен). Словакът подписа днес договор за три години и бе обявен от клуба като ново попълнение. Прохазка пристигна в \"Левски\" през 2012 година. През сезон 2013/14 е върнат под наем на Спартак (Търнава), но само за този сезон. През лятото на 2014 година се завърна на \"Герена\" и се превърна в титуляр и в един от любимците на публиката. За \"Левски\" Прохазка изигра 174 мача във всички турнири и отбеляза 26 гола. Той бе и един от капитаните на \"сините\" през изминалия сезон. \"Виктория\" (Пилзен) стана шампион на Чехия и ще участва в квалификациите на Шампионската лига.", "date": "2018.05.29", "title": "Роман Прохазка подписа с \"Виктория\" (Пилзен)"}
{"url": "https://www.monitor.bg:443/bg/a/view/misterijata-na-bylgarskite-glasove-pokori-nu-jork-tajms-100993", "text": "Глад за натурална, традиционна, истинска музика. Това е най-вероятната причина едно от най-големите издания в света „Ню Йорк Таймс“ да отдели огромно пространство на новия албум на „Мистерията на българските гласове“ „BooCheeMish“. Тавата, която направи световната си премиера на 25 май, се оказа идеалното блюдо за тези гладни ценители, които я очакваха повече от 20 години. Музикалният критик на медията Джим Фарбър се е разходил из дългогодишната история на българския хор и я е поднесъл на най-големия музикален пазар в света – Америка, по проницателен, критичен и вдъхновяващ начин. Още в началото на ревюто на албума, той припомня как преди 31 години, запис на български женски хор, който „изпълнява хилядолетна музика“ е направил някакво чудо и продал невъзможните 500 000 копия в Америка. Мистериозният пробив на едноименния им албум, съвпадна с излизането на „Graceland“ на Пол Саймън и в най-голяма степен дава гориво на новото течение “world music”. Следващият албум от женския хор открадва „Грами“ през 1989 г. и прави турне по цял свят с напълно разпродадени зали. “Цялата привлекателност беше в тяхното акапелно пеене,” казва пред изданието Робърт Хурвиц, който тогава плаща 8000 долара, за да купи лиценза за албума “Le Mystère” и да го разпространи в Америка с тогавашния си лейбъл Nonesuch. “Чистотата на техния звук беше невероятно вълнуваща.” пише критикът на „Ню Йорк Таймс“, който не прие нетърпението си да види отзивите на публиката от новото звучене на хора. Той пише още: „Човекът, който е работил по аранжиментите и новата музика – Петър Дундаков, добре знае, че ще се сблъска с голям скептицизъм от феновете на хора, но остава непоклатим в решението си. “Искаме да разширим звука, за да пленим и нова аудитория. Не искаме да останем в в музея. Големият въпрос е, дали ще успеем да преведем фолклора в бъдещето”, казва той. Лиса Джерард подчертава, че както тя, така и другите нови изпълнители, които работят с хора, са положили много големи усилия, за да не покварят натуралния звук на народните певици. „ние вървяхме към тях, а не обратното. Ако някой се е променял за този албум, то това съм аз“, казва примата на дарк-уейва. Хорът всъщност започва да се променя спрямо как западняците чуват хармониите доста по рано – още преди 80-те. През 1966 г. запис на хора, в който те изпълняват аранжирана традиционна музика от диригента им Филип Кутев, е издаден като част от поредицата “Explorer” на лейбъла „Nonesuch“ и продава повече копия, от който и да е друг албум от поредицата. Звезди като Франк Запа, Дейвид Кросби и Греъм Наш постоянно повтаряха по интервюта, колко са повлияни от вокалната им техника и това допълнително повишаваше интереса към албума. Тогава, през 1975 г., швейцарския етнолог Масел Селие издал касета на хора през собствения си лейбъл, със записи, който сам е правил от 50-те. Точно този е записът, на който Хурвиц попаднал в музикален магазин в Париж през 80-те. „Отне ми 10 секунди да осъзная, че това е нещо, което наистина обажавам“, разкзва той. И докато той лицензира записите, за да ги издаде в Америка, британският лейбъл 4AD взима правата за Великобритания, където записът се продава в тираж по-голям от 100 000 копия. По същото време Лиса Джерард също записва за 4AD и именно там чува за пръв път „Мистерията на българските гласове“. И докато тя признава, че не може да възпроизведе сложното звукоизвличане на хора: „Почти повредих гласните си струни докато се опитвах“, музиката им повлиява на някои от най-емблематичните песни за творчеството на Dead Can Dance като “The Host of Seraphim.” Женският хор изживява големи върхове, но комунистическият режим в България пада в края на 80-те и всичко за тях се променя. От създаването им през 1952 г. певиците са на държавна издръжка, като културната политика в страната им налага те да бъдат пускани както по националното радио, така и по националната телевизия и да имат гарантирана слушаемост. “Правителството подкрепяше професионалните фолклорни музиканти, за да изгради общностна идентичност на социалистическото общество”, разказва Петър Дундаков. Принудени да се порят на свободния пазар, на много от певиците им се налага да търсят допълнителна работа като преподавателки по пеене. Хорът продължава да прави турнета в последните 20 години, но няма пари за студиен запис, докато не намира своя благодетел в лицето на продуцента Бояна Боункова. За да им помогне да осъвременят музиката си тя наема Петър Дундаков, който пише джаз и електронна музика, както и модерни класически композиции. Той от своя страна се свързва с няколко западни певици, с идеята да направят общ проект с Хора. Но само Лиса Джерард се оказва подходяща. И докато други звезди използват музиката на „Мистерията на българксите гласове“ - от колаборацията на Кейт Буш с тях за три песни “Deeper Understanding,” “Never Be Mine” и “Rocket’s Tail” през 80-те, до по-нови проекти, като с Джейсън Деруло, Лиса Джерард смята, че хорът е използвам неправилно като фон до момента. Сега Петър Дундаков се е потрудил доста, за да напише и аранжира песни за хора, които звучат напълно различно от това, което хора познават от работата им с Филип Кутев. Запазил е повечето традиционни инструменти като кавал и гъдулка и не е вкарал никакви модерни барабани и електрически инструменти. Признава, че „имаше много съмнения“ за включването на бийтбоксър, но в крайна сметка решили, че хип-хопът е „част от фолкклора на 21 век“ и също музиката се „случва в устата“, както при хоровото пеене. Предвид всички изпитания и грешки, отнело три години, за да бъде завършен албума, който създателите кръстили на местно цвете, което расте между скалите. Приемат заглавието като метафора за музиката, която вярват, че може да израсне между различните култури.", "date": "2018.05.29", "title": "„Мистерията на българските гласове“ покори Ню Йорк Таймс"}
{"url": "https://www.monitor.bg:443/bg/a/view/ot-1-septemvri-gorivata-s-6-biodizel-100994", "text": "Горивата, които се използват в транспорта, ще трябва да съдържат минимум 6% биодизел, от които 1% биогориво от ново поколение. Това е регламентирано в одобрен от кабинета проект за изменение на Закона за енергията от възобновяеми източници. Промените регламентират използването на биогорива от ново поколение в транспортния сектор и ще съдействат за изпълнението на националната цел за потребление на биогорива от ново поколение, се казва в решенията на Министерски съвет. Така в изпълнение на изискванията на европейска директива България е определила и представила в Европейската комисия цел за потребление на биогорива от ново поколение да е в размер на 0,05 процентни пункта енергийно съдържание от задължителния дял на енергия от възобновяеми източници във всички видове транспорт. Целта трябва да бъде постигната до 2020 г. С промените в законопроекта се предлагат критерии за устойчивост при използване на биогорива. Въвежда се и изискване за откриване и проследяване на суровините за производство на биогорива от ново поколение и произведените от тях биогорива по цялата верига на стойността. По този начин ще се предотврати умишленото им модифициране или превръщане в отпадъци, така че да попаднат в обхвата на суровините за производство на биогорива от ново поколение.", "date": "2018.05.29", "title": "От 1 септември горивата с 6% биодизел"}
{"url": "https://www.monitor.bg:443/bg/a/view/lekarka-bogoslov-poluchi-priz-za-dobyr-chovek-100990", "text": "Лекарка богослов е един от тримата пловдивчани, които получиха приза за най-добър човек на церемония в община Пловдив. Д-р Маргарита Загорова е завършила първо медицина, а след това богословие. Тя е отличена заради работата ѝ по старчески домове, където чете на възрастни хора, както и за това, че психологически помага на хора, които са в затвора с доживотни присъди. Именно на един такъв доживотник тя е успяла да помогне с внимание и разбиране. Станала му е кръстница в християнската вяра, помогнала му е да издаде стихосбирка. Другите двама отличени с приза за най-добър човек пловдивчани са Борис Калибацев и Катерина Чобанова. Калибацев е директор на голям завод в Пловдив и многократно се е отзовавал в различни благотворителни каузи за помощ на онкоболни и социално-слаби хора. Номинацията му е заради конкретна помощ, която е оказал на човек с раково заболяване. Катерина Чобанова е на 23 години и получи грамота в община Пловдив заради своята всеотдайна дейност в Клиниката по детска хирургия. Тя е ментор на деца от детски домове. Работи и в училищата, където изнася лекции на тема „Доброволчество“. Призът „В търсене на най-добрия човек” се организира за седма поредна година от община Пловдив съвместно с Националния алианс за хора с редки болести. Ученици от Професионалната гимназия по хранителни технологии и техника събираха номинациите от пловдивчани в пункт на „Добротата“ до стълбите на „Каменица“. Там те записваха и историите на всеки, който иска да номинира някой заради направено добро. „Община Пловдив предоставя много социални услуги, с които помагаме на много хора. Все пак не спираме да откликваме и на подобни инициативи, с които се благодари на добрите хора, които помагат на нуждаещите се“, заяви зам.-кметът Георги Титюков.  ", "date": "2018.05.29", "title": "Лекарка богослов получи приз за добър човек"}
{"url": "https://www.monitor.bg:443/bg/a/view/poslanikyt-ni-v-uar-shte-otgovarja-i-za-angola-100995", "text": "Посланикът на България в Република Южна Африка ще отговаря и за Ангола. Със свой указ президентът Румен Радев назначава извънредния и пълномощен посланик на страната ни в ЮАР да изпълнява функциите на дипломатически представител на България и за Ангола със седалище град Претория. Става дума за Красимир Димитров Стефанов, който е начело на мисията ни в ЮАР от 2016 година. Указът е издаден на 16 май 2018 година и е обнародван в последния брой на \"Държавен вестник\" от 29 май.  ", "date": "2018.05.29", "title": "Посланикът ни в ЮАР ще отговаря и за Ангола"}
{"url": "https://www.monitor.bg:443/bg/a/view/nad-600-hil-bylgari-praznuvali-velikden-zad-granica-100996", "text": "606 хил. българи са празнували Великден зад граница или с 10,5% над регистрираните през април 2017 г., показват последните данни на Националния статистически институт (НСИ). Оказва се, че сънародниците ни са пътували повече зад граница през празничния пролетен месец, като най-голямо увеличение на пътуванията има към съседните страни. През четвъртия месец от годината най-много нашенци са се насочили към Турция – 140,5 хил., Гърция – 115,5 хил. и Сърбия – 54,8 хил. На следващо място се нареждат Румъния – 41,8 хил., Македония – 39,5 хил. и Германия – 36,7 хил. Голям брой хора са стегнали куфарите и за Западна Европа като са избрали държави като Италия, Австрия, Испания и Обединеното кралство. Според данните най-много българи през април са пътували в чужбина, за да гостуват при близки и приятели или пък да посещават културни и спортни мероприятия. Една трета пък са минавали граница със служебна цел, а 28 на сто са ходили на екскурзии и почивки. В същото време близо 702 хил. чужденци са дошли в България през април. Най-много са румънците 163,5 хил., турците 100,8 хил. и гърците 83,7 хил. Увеличение в посещенията е имало и от Македония, Сърбия, Германия и Украйна. Междувременно от Министерството на туризма обясниха, че през първите четири месеца на 2018 г. общият брой турист дошли у нас е 1 722 307, като ръстът им спрямо същия период на 2017 г. е 9,3%. Добрите резултати доказват устойчивото развитие на сектора и ефективността на маркетинговата политика за разширяване крилата на активните сезони в постигането на целта България – целогодишна дестинация, коментира министърът на туризма Николина Ангелкова. Тя допълни, че принос за тези постижения има и много успешният зимен сезон – най-добрият от влизането на страната ни в ЕС по брой посещения.", "date": "2018.05.29", "title": "Над 600 хил. българи празнували Великден зад граница"}
{"url": "https://www.monitor.bg:443/bg/a/view/nacional-s-tejka-travma-100992", "text": "Българският национал Антон Недялков е претърпял операция на счупена ключица. Това беше съобщено от официалния сайт на американския ФК „Далас“, където бранителят играе. Левият бек е получил травмата по време на тренировка на отбора си, като се очаква да е извън терените между шест и осем седмици. 25-годишният българин премина в американския отбор от ЦСКА-София през зимата за сумата от 1,5 млн. долара, а с течение на сезона се превърна в твърд титуляр и игра без смяна в последните 7 двубоя преди да получи контузията. Междувременно селекционерът на националния отбор на България Петър Хубчев, не изрази особен оптимизъм що се отнася до развитието на играчите в родния футбол. Специалистът също така даде да се разбере, че не е доволен от факта, че „лъвовете“ играят малко контролни срещи за разлика от повечето страни. „Бих искал всеки месец да организираме лагери и контроли, но към момента няма как да се случи. Откакто съм селекционер, се опитвам да гледам възможно най-много мачове на живо. Не само на водещите отбори, а на такива с най-много българи. Много малко са тези, които хващат окото\", заяви Хубчев пред Канал 3.", "date": "2018.05.29", "title": "Национал с тежка травма  "}
{"url": "https://www.monitor.bg:443/bg/a/view/2-5-mln-investirat-vyv-varna-za-naj-modernijat-krematorium-u-nas-100991", "text": "Варна ще има най-модерният крематориум у нас, нова ритуална зала и мемориални стени за съхранение на урни.  Това стана ясно на церемонията по полагане на първата копка и началото на строителството на терена до Гробищен парк – Тополи край Варна. За реализирането на идеята, която е вече на 10 години, ще бъдат инвестирани 2,5 млн. евро. Очаква се в началото на следващата година комплексът да започне да функционира и така да стане вторият, след този в София, с лиценз за тази дейност. Той ще включва ритуална зала, от която близките на покойниците ще могат да проследят пътя на тленните му останки до самата кремация. Ще има модерно озвучаване и ще осигурява възможност за извършване на всички религиозни ритуали, свързани с изпращането на покойниците в последния им път. Заедно с това ще бъдат изградени и колумбарни стени за полагането на урните. Основният фактор за работата на новия крематориум е екологията. Технологията, която ще се използва за изгаряне, е последната дума на иновациите на IFZV – Германия, европейски и световен лидер в тази област. Изборът на фирмата е свързан и с факта, че по отношение на изгарянията, германските екологични изисквания са най-строги. За опасност от замърсяване на околната среда изобщо не може и да става дума, категорични са инвеститорите.  ", "date": "2018.05.29", "title": "Строят супермодерен крематориум с 2,5 млн. във Варна"}
{"url": "https://www.monitor.bg:443/bg/a/view/mihal-ot-polsha-arestuvan-v-bungalo-kraj-plovdiv-100983", "text": "Издирваният с червена бюлетина на Интерпол полски гангстер Михал К. с прякор Каиша наел под наем преди около седмица бунгало в пловдивското село Оризари.  Бунгалата, които били строени през 1982г. и впоследствие били занемарени, били наскоро реновирани от нов собственик и пуснати за туристи. Намирали се край бившите пясъчни кариери, на брега на езерото, в края на село Оризари. Именно там бил арестуван в почивния за страната ни 24 май полякът. „Как е научил, че бунгалата се отдават под наем за туристи, не знаем, но се появи и нае за 2-3 дни едно от тях. Не е живял допреди това в селото ни”, обясниха хора от Оризари. Нямало голямо струпване на полиция, а и Каиша не бил оказал съпротива при задържането си. Веднага след като бил закопчан, бил След това бил преведен в Следствения арест, който се намира до Затвора в Пловдив. На 26 май т.г. окръжният съд в Пловдив е заседавал по мярката за неотклонение на Каиша и го е оставил за постоянно в ареста. Така Михал ще прекара времето до 1 юни, когато е насрочено делото по същество по искането на полската страна за екстрадицията му, в Следствения арест. През 2010г. полски съд го признава за виновен в един куп тежки престъпления и го осъжда на 6г. и 10 месеца затвор, след която присъда Каиша бяга. Европейската му заповед за арест (ЕЗА) е издадена за участието на Михал в криминална организация за производство и дистрибуция на наркотични вещества. Той е признат за виновен от полския съд за трафик на повече от 48 кг дрога, участие в отглеждането на канабис – повече от 540 храстчета, както и за ръководене на криминална организация, състояща се от няколко човека. Целта на организацията му е била се казва в искането на полската страна за екстрадицията му. Отделно Михал има обвинение и за разпространение на 20 кг амфетамини, както и 36 000 хапчета екстази и 80 грама кокаин. Наред с това се оказва, че, докато е отглеждал храстчетата канабис, не си е плащал тока. Това е друго престъпление, за което е осъден полякът – за кражба на ток за отглеждане на канабис. С ЕЗА той е бил издирван и за изнудване, заплаха, подправяне на документи, грабежи, кражби и др.", "date": "2018.05.29", "title": "Бандит №1 на Полша арестуван в бунгало край Пловдив"}
{"url": "https://www.monitor.bg:443/bg/a/view/tiradjijata-ukrainec-arestuvan-v-bolnicata-100986", "text": "Тираджията украинец, който с камиона си с латвийска регистрация, в понеделник навлезе в насрещното и там уби на място 33-годишната Северина Коралска и бащата на нероденото й дете Ивайло Минчев на 35г., е бил арестуван в болницата. Той е бил откаран там за преглед, но по-скоро е бил изплашен от кървавото меле, отколкото да е имал някакви наранявания, научи Агенция Монитор. Северина е била бременна в седмия месец и именно заради това от окръжната прокуратура в Пловдив повдигнаха по-тежки обвинения срещу шофьора. По тях, ако съдът го признае за виновен, го грози затвор от 5 до 20 години и лишаване от книжка. Все още не е ясно какво е причинило навлизането на огромния тир в платното за насрещно движение на аутобана. Една от вероятните причини може да е, че шофьорът е заспал, докато е карал и камионът е станал буквално неуправляем. На украинеца му е била взета и кръвна проба, за да се провери наличие на наркотици или някакви други упойващи вещества. На място, веднага след кървавото меле, той бил тестван с дрегер за алкохол и пробата му била отрицателна. 33-годишната Северина Коралска е била родом от Карнобат. С бащата на нероденото им дете Ивайло Минчев живеели на семейни начала в Бургас. Двамата пътували с аудито си в посока София, когато на 28 май са погубени от украинския шофьор. В столицата трябвало да отидат на лекарски преглед заради напредналата бременност на Северина. Тирът се е движел в срещуположната посока – от София към Пловдив, когато на 122-рия километър на магистрала „Тракия” станало непоправимото. От окръжната прокуратура задържаха под стража шофьора на камиона за нови 72 часа. Мярката му за неотклонение предстои да бъде разгледана от окръжния съд в Пловдив до 1 юни.    ", "date": "2018.05.29", "title": "Тираджията украинец арестуван в болницата"}
{"url": "https://www.monitor.bg:443/bg/a/view/prashtat-ruskini-pri-sveshtenik-predi-abort-100981", "text": "Жителките на Белгородска област, решили да направят аборт, в задължителен порядък първо трябва да проведат беседа с православен  свещеник и с психолог. Без техните подписи някои лекари в региона отказват да прекъснат бременността. Това съобщава руската служба на ВВС, уточнявайки, че подобна практика действа от 2012 г. насам. Идеята да направи областта „духовен център на Русия“ принадлежи на губернатора Евгений Савченко. Ръководещият региона от 1993 г. Савченко дори е въвел в Белгородска област единствения в страната Закон за духовна безопасност. По неговата сила, местните власти глобяват клиентите на проститутките, а на училищата и университетите в региона е забранено да отбелязват празниците Свети Валентин и Хелоуин. Под вето се намират и рапърите Noize MC и Фейс, както и всички „духовно опасни“ музиканти, свирещи в стил „хеви метъл“. Към всички местни болници са отворени църкви или параклиси, а свещениците задължително посещават първия учебен ден в школата.           Според медиите, Савченко си е поставил амбициозната задача до 2025 г. да съкрати броя на абортите в областта с 20%. За целта той е заповядал „да се води разяснителна работа с жените по този въпрос“. Губернаторът е категоричен, че жените, родени в 70-те години на миналия век, трябва да родят поне по едно дете, родените в 80-те години – по две, а в 90-те – по три. Местният протойерей Евгений Колесников вече пет години води беседи с жените, решили да прекъснат нежеланата си бременност, посочва ВВС. През април т.г. жителка на Белгородска област публикува в социалните мрежи снимка на медицинското си направление, в което пише, че за да направи аборт, трябва да получи одобрението на трима лекари, на сътрудник от „Червения кръст“ и от свещеник. От департамента по здравеопазване на град Стари Оскол в областта посочиха, че преминаването на подобна „комисия“ е препоръчително. Чиновниците обясняват, че по този начин се опитват да помогнат на представителките на слабия пол да вземат правилното решение. Па данни на здравните власти на областта, в резултат на това „медико-социално консултиране“, само през 2017 г. 488 жени са решили да съхранят бременността си, а броят на абортите е намалял с 8,5% - до 3741.", "date": "2018.05.29", "title": "Пращат рускини при свещеник преди аборт "}
{"url": "https://www.monitor.bg:443/bg/a/view/uslovna-prisyda-za-shofior-obyrnal-avtobus-s-uchiteli-v-makedonija-100988", "text": "2 години „лишаване от свобода“ с петгодишен изпитателен срок получи шофьорът на катастрофиралия автобус с български учители в Македония. Решението е на магистратите от Районния съд в Дупница, които са признали за виновен Любомир Лазаров. Инцидентът е от 02.02.2016 г., когато Лазаров управлявал автобус марка „Сетра“, в който се возели 43-ма учители от столицата. Около 22 ч., на път А-2 Куманово – Крива паланка, в района на село Опила, общ. Ранковци, моторното превозно средство излязло извън платното за движение отдясно и паднало от височина 5 метра. Вследствие на инцидента пострадали дванадесет души, които са получили различни по вид средни телесни повреди. В хода на разследването по делото е установено, че причина за катастрофата е превишената скорост, с която Лазаров управлявал автобуса. Освен условната присъда, водачът ще трябва да заплати и направените разноски по делото в размер на 3151,08 лева. Осъдителната присъда е влязла в сила, уточниха магистрати от Дупница.", "date": "2018.05.29", "title": "Условна присъда за шофьор, обърнал автобус с учители в Македония"}
{"url": "https://www.monitor.bg:443/bg/a/view/bylgarskite-avtori-naj-tyrseni-na-panaira-na-knigata-100980", "text": "Българските автори са най-търсени от читателите. Това стана ясно на откриването на Пролетния базар на книгата у нас. Това стана ясно на откриването на Пролетния базар на книгата у нас. За първи път той ще се провежда на открито. Причината е, че заради Европредседателството ни няма как тази година шатрите да бъдат разположени в НДК. Като крайна дестинация бе избран паркът пред Националния дворец на културата. В последния момент обаче бе извършена промяна в плана и сега книгоиздателите чакат любителите на книги в парка между бул. „Патриарх Евтимий“ и булевард „Фритьоф Нансен“. В шестдневния панаир участват близо 100 издателства. По време на събитието ще бъдат представени трудовете на български автори, някои от които дебютни, а след тях ще има лекции, срещи за четене на поезия и рисуване, както и дискусии. Освен български автори, предпочитани от читателите са и детските книги. Според издателите младежите пък се ориентират предимно към фентъзи. Ежегодната изложба е включена в Календара на културните събития на Столична община за 2018 и е едно от най-очакваните изложения всяка година.", "date": "2018.05.29", "title": "Българските автори най-търсени на Панаира на книгата"}
{"url": "https://www.monitor.bg:443/bg/a/view/zatlystjavaneto-pazi-organizma-pri-infekcii-100984", "text": "Затлъстяването е свързано с риск от редица заболявания, но може също да бъде от полза за здравето, сочат резултатите от изследване, цитирани от ЮПИ. Ако човек е затлъстял или с наднормено тегло и е хоспитализиран заради инфекциозна болест, рискът от смърт за него ще е наполовина по-малък, увериха датски учени. За целите на изследването Зигрид Грибсхолт и колегите й от отделението по клинична епидемиология в университетската болница в Орхус събрали данни за над 35 000 пациенти, които били настанени в болница заради инфекции между 2011 г. и 2015 г. Било проследено дали телесното тегло на пациентите е повлияло върху риска от смърт три месеца след хоспитализирането им. Учените констатирали, че за пациентите, чието телесно тегло е по-ниско в сравнение с показателите за нормално тегло, рискът от смърт е 2 пъти по-голям, отколкото за хората с нормално тегло. Това изглежда било свързано с неотдавнашна загуба на телесно тегло вследствие на заболяване. Рискът от смърт не се увеличил за пациентите с ниско телесно тегло, които наскоро не са отслабнали. Учените били изненадани, че за пациентите с наднормено тегло рискът от смърт бил с 40 на сто по-малък, а за затлъстелите пациенти - с 50 на сто по-малък, в сравнение с хората с нормално тегло. Що се отнася до затлъстелите пациенти, някои фактори, като неотдавнашни промени в телесното тегло или тютюнопушене, имали малък ефект върху риска от смърт.", "date": "2018.05.29", "title": "Затлъстяването пази организма при инфекции"}
{"url": "https://www.monitor.bg:443/bg/a/view/portreti-ot-zlatu-bojadjiev-pokazvat-v-dvoreca-100985", "text": "Националната галерия открива в четвъртък от 18.00 ч. в Двореца на пл. „Княз Александър І“ изложбата „Портрети от Златю Бояджиев“. Тази експозиция е част от богатата сбирка българско изкуство на колекционера Боян Радев и представя един от най-значимите наши живописци чрез работата му в портретния жанр. Портретът присъства активно в творчеството на Златю Бояджиев (1903 – 1976) още от началото на неговия път през 30-те години на миналия век. Първите му модели са близките от семейството и приятелите, чиито образи оживяват върху платното с несвойствена за млад автор категоричност и зрелост на художествения възглед. От това време са включените в изложбата „Дамски портрет“ (1932) и „Портрет на майката на художника“ (1936) – ярък пример за качествата му на живописец, но и на психолог, който умее да улови точно характера и състоянието на своя обект. Тези работи са типични като пластичен език за ранното творчество на Златю Бояджиев, характеризиращо се с изразителен рисунък на пластичната форма и цялостно графично звучене. Различни като подход в пластичното изпълнение са групата портрети, рисувани след 1951 г., когато художникът, след получения инсулт и парализата на дясната ръка започва да рисува с лявата. Почеркът му става различен – с експресивно положени къси мазки в чист цвят и със специфична динамика на четката, постигаща сложна живописна тъкан. В поредицата творби от тази голяма група се причисляват портретите на колегите Васил Стоилов, Христо Нейков, Мария Столарова, на писателя Богомил Райнов, актрисата Катя Паскалева и на други известни или непознати персонажи. В портретите от пръв поглед грабва безпогрешното „хващане“ на характера и онова присъщо за Златю Бояджиев красноречие в изначалния лаконизъм на изразните средства. „Усещаме топлото приятелско отношение на художника към модела и се забавляваме с начина, по който той е интерпретиран“, коментира изкуствоведът Анелия Николаева. Изключителен по своето внушение е неизвестният за публиката портрет на Златю Бояджиев от неговия приятел, големия български живописец Давид Перец (1906 – 1982). Монументалното излъчване на образа сякаш неслучайно естествено доминира над портретната галерия, за да припомни за мощното присъствие на Златю Бояджиев в българското изкуство на ХХ век. Експозицията ще остане в Националната галерия – Двореца, до края на годината.  ", "date": "2018.05.29", "title": "Портрети от Златю Бояджиев показват в Двореца"}
{"url": "https://www.monitor.bg:443/bg/a/view/izmamnik-iska-pari-ot-imeto-na-sofi-marinova-100982", "text": "Измамник, който се представя за Софи Маринова, търси пари и телефони от нейно име в социалните мрежи. Фолк иконата не разполага с лични профили във Фейсбук и Инстаграм, но няколко такива са се появили напоследък, а зад тях стои неизвестно лице. сподели пред „Монитор“ тя. Лицето се е свързало с колегите на Софка - Галена, Джордан и рапърът 100 Кила, които й звъннали да я предупредят. Познат на певицата е движил неин профил във Фейсбук, но тя не вярва той да стои зад неприятната ситуация. Изпълнителката на „Няма право на любов“ няма да се обърне към органите на реда за помощ, но се надява измамникът да се сплаши. Главната цел на публичното оповестяване на случаят е да се предупредят младежите. допълни тя. Междувременно Маринова дава заявка да се върне с пълни обороти към професионалните си задължения, след като приключи участието си в предаването \"Като две капки вода\". Тя се готви за голям самостоятелен концерт в „Арена Ботевград“ на 16 юни, за който е предвидила много изненади. Певицата не издава какви са те, но загатна, че гласовитият й наследник Лоренцо ще пази гърба й на сцената. намигна Софи. Синът на поп-фолк звездата продължава да трупа парчета в дискографията си, като скоро ще промотира поредната си песен, която ще носи заглавието „Парти мишената“. Лоренцо сподели наскоро, че се надява да запише дует със своя идол – Тони Стораро.", "date": "2018.05.29", "title": "Измамник иска пари от името на Софи Маринова"}
{"url": "https://www.monitor.bg:443/bg/a/view/frajburg-vadi-2-2-mln-evro-za-nacional-na-ludogorec-100987", "text": "Сериозен интерес и конкретна оферта от страна на „Фрайбург“ към играч на „Лудогорец“ постъпи в канцеларията на клуба. Представителят на Бундеслигата официално се е свързал с шампионите с предложение да купи халфа Яцек Горалски. Според информация на полския вестник „Пжеглад Спортови“ германците са предложили сума от порядъка на 2.2 млн. евро за полузащитника, който е част от разширения състав на „дружина полска“ за световното първенство в Русия през юни. От полското издание твърдят, че спортният директор на германския клуб вече е в тесен контакт с колегите си от Разград. Горалски дойде в „Лудогорец“ преди началото на изминалия сезон за сума от около 1 млн. евро и е обвързан с родния първенец до 30 юни 2020 г. Това означава, че „Фрайбург“ няма как да се размине с трансферна сума и всичко е в ръцете на Кирил Домусчиев. По-рано през сезона интерес към Горалски имаше и от „Динамо“ (Киев), но в крайна сметка не се стигна до официален контакт и оферта.  Дали полският национал ще поеме в посока Фрайбург и ще заиграе за „бразилците от Брайзгау“ ще стана ясно в следващите дни. Междувременно интерес има и към крилото на „Лудогорец“ Върджил Мисиджан, който може да премине в турския „Трабзонспор“. Тимът няма да участва в евротурнирите, но въпреки това е готов да отправи оферта към холандеца. Според информациите разградчани ще искат поне 5-6 млн. евро за правата на футболиста, а Мисиждан е изказал своята готовност да смени обстановката и приеме едно ново предизвикателство. Холандецът ще бъде продаден, ако турският клуб изпълни високите финансови претенции на българския шампион.", "date": "2018.05.29", "title": "„Фрайбург“ вади 2.2 млн. евро  за национал на „Лудогорец“"}
{"url": "https://www.monitor.bg:443/bg/a/view/za-godina-s-20-spad-na-darenite-hrani-100971", "text": "През последната година се наблюдава намаление с 20 на сто на дарителите на храни с изтичащ срок на годност, отчитат от Българската хранителна банка. От началото на миналата година в сила влязоха промени в Закона на ДДС, касаещи създаване на стимули храната, която не може да бъде реализирана в продажба да бъде безвъзмездно дарена на хранителни банки. Промените дават възможност всеки производител, преработватели или търговец на храни да може да дари без да търпи наказанието да заплати ДДС върху стойността на дарените храни. Вместо това за една година БХБ има отлив на част от големите си дарители въпреки стимулиращата данъчна среда, заяви на кръгла маса в София изп. директор на хранителната банка Цанка Миланова. Причината се крие в изискването при дарение на храни с остатъчен срок на годност 30 дни всяка потребителска опаковка да бъде маркирана с текст \"Не подлежи на продажба\". Това води до допълнителен разход на компаниите, като време, труд и пари, коментира Миланова, което те не искат правят. Така потенциални дарители предпочитат да си платят ДДС на все още годни храни и да ги унищожат, вместо да ги предоставят на хранителната банка. В момента годишно 670 хил. тона храна у нас се унищожава, като поне половината от нея е годна. Според Миланова утежняващата разпоредба трябва да отпадне или да бъде приложена, така че да пречи на дарителите. Това може да се случи в предстоящата разглеждане на новия Закон за храните, смята шефът на БХБ.", "date": "2018.05.29", "title": "За година с 20% спад на дарените храни "}
{"url": "https://www.monitor.bg:443/bg/a/view/kotka-predatel-izdade-stopanina-si-dlyjnik-100979", "text": "Котка-предател издала пред съдебни изпълнители стопанина си, който дължал пари за издръжка на децата си, съобщи руската преса. Първоначално официалните лица позвънили на вратата в дома на длъжника. Отворила новата му съпруга и тя заявила, че той не си е вкъщи. И ако искат, господата можели сами да се уверят в това. Съдебните изпълнители се озовали в хола на нередовния платец, който не бил изплатил издръжката на трите си деца в размер на 800 хиляди рубли (около 11 000 евро). На пръв поглед в къщата наистина нямало и следа от мъжа. Но господата обърнали внимание на подозрителното поведение на котката. Тя с удивление се пулела пред дивана, под който се криел длъжникът. Един от изпълнителите проследил погледа й, навел се под канапето и се озовал очи в очи с неизрядния баща. На него му бил съставен протокол за възпрепятстване на представителите на закона. Гражданинът отдавна бил известен на властите в Новгородска област и бил подвеждан под съдебна отговорност и преди за неплащане на издръжка.", "date": "2018.05.29", "title": "Котка-предател издаде стопанина си длъжник"}
{"url": "https://www.monitor.bg:443/bg/a/view/hvanaha-galin-izdirvan-4-meseca-sled-opit-za-ubijstvo-na-ohranitel-100975", "text": "След продължилите 4 месеца оперативно-издирвателни действия, вторият обвиняем за опита за убийство на охранител пред дискотека „Гетсби“ в района на спирка „Акациите“ във Варна, е установен малко след полунощ вчера. След преследване, издирвания Галин е задържан в района на варненско казино. С постановление на Окръжната прокуратура във Варна той е в следствения арест за срок до 72 часа до довеждането в съда за определяне на мярката му за неотклонение, обясниха от Окръжната прокуратура във Варна. Срещу него е повдигнала обвинение за опит за умишлено убийство, извършено в съучастие, по хулигански подбуди и при условията на опасен рецидив – престъпление по член 116, ал. 1, т. 11 и 12, във връзка с член 18, ал. 1 от НК. Както е известно, Кристиян е в ареста с постоянна мярка за неотклонение. Той бе задържан непосредствено след престъплението, при което пострадалия 36-годишен охранител на заведението Армен. Деянието е бе извършено на 28 януари, т.г. около 2 часа след полунощ, след което Галин избяга и се укри. Охранителят бе настанен в болница и благодарение на оказаната медицинска помощ и продължително лечение, бе спасен. До разправата с охранителя се стигнало, след като 16-годишния Кристиян, който бил спортна надежда в борбата и издирвания му приятел Галин, били изведени извън дискотеката с над 400 посетители, заради поведението им. Пред „Гетсби“ Кристиян хванал изненадващо отзад 36-годишния бодигард, докато съучастникът му, с когото тренирали заедно, нанесъл около 15 удара с нож в краката и гърдите му. Един от ударите попаднал в сърдечната област на Армен, който бил спасен като по чудо, благодарение на бързите действия на медиците. Освен този случай, деветокласникът се е проявявал и в други мелета, като има предишни криминални регистрации. Кристиян има 6 криминални регистрации – за квалифицирана телесна повреда, палеж, унищожаване и увреждане на имущество и за държане на наркотични вещества, припомниха от Прокуратурата. Към тях е прибавен вече и  опит за убийство, заедно със задържания Галин.", "date": "2018.05.29", "title": "Хванаха Галин, издирван 4 месеца след опит за убийство на охранител "}
{"url": "https://www.monitor.bg:443/bg/a/view/narkozavisim-razsledvan-za-razprostranenie-na-droga-ostava-v-aresta-100977", "text": "Илиан Стоилов от Варна, привлечен като обвиняем за 4 идентични престъпни деяния, свързани с държане с цел разпространение на високорискови наркотични вещества, ще продължи да търка наровете.  За втори път от началото на 2018 година Варненският апелативен съд потвърждава като законосъобразно определението на Окръжен съд – Варна, с което молбата на обвиняемия за изменение в по-лека на мярката му бе оставена без уважение. Стоилов е задържан първоначално на  5 декември, 2017 година. На 12 юни същата година той пак е задържан с 12 дози наркотични вещества, производни на амфетамина. На 27 юли бил с 12 пакетчета марихуана, а на 13 август в него били намерени и иззети  9 дози амфетамин. Наркозависимият мъж, който знаел, че срещу него се води разследване, се укривал до 4 декември, когато на излизане от компютърна зала на ул. „Отец Паисий“ във Варна бил задържан с 66,43 грама марихуана и 1, 5 грама производни на амфетамина. В жалбата си за изменение на мярката за неотклонение пред апелативната инстанция, защитата на обвиняемия се позовава на продължителния срок на задържане, на факта, че досъдебното производство е през завършване. Варненския апелативен съд обаче отново потвърди основанията на първата съдебна инстанция, с които се потвърждава най-тежката процесуална мярка за принуда спрямо Стоилов. Съдът намира, че с оглед на събраните доказателства, материали и свидетелски показания към настоящия етап от досъдебното производство остава актуален обоснованият извод, че Илиан е съпричастен към престъпните деяния, за които е задържан. Реална е и опасността, ако е с по-лека мярка за неотклонение, той отново да се укрие от наказателно преследване, така, както го е направил в края на миналата година. Стоилов е наркозависим и ако съдът измени мярката му в „домашен арест“, има опасност той да извърши престъпление, свързано с пристрастеността му към дрогата, счита още съдът. Определението на Апелативен съд – Варна, с което се потвърждава ареста на Илиян Стоилов, е окончателно.", "date": "2018.05.29", "title": "Наркозависим дилър остава в ареста"}
{"url": "https://www.monitor.bg:443/bg/a/view/spored-novata-zdravna-karta-leglata-v-bolniciite-s-608-poveche-100972", "text": "С 608 повече са леглата в болниците според новата здравна карта, която бе приета от МС. Това стана ясно от думите на здравния министър Кирил Ананиев в МС. Досега леглата са били 32 873, а сега са заложени 33 482 броя.    Хората, които имат нужда, няма да останат без лечение, каза Ананиев и допълни, че няма да има бг гражданин, на който да бъде отказано лечение на база неразкрити легла. По думите му през миналата година една трета от леглата в болниците не са били ползвани.  Националната здравна карта определя настоящо състояние фактическото състояние на системата от една страна и съответните потребности от медицинска дейност, която е необходимо да се предостави на населението на нашата страна, коментира Ананиев. Той даде да се разбере, че здравната карта нито открива, нито закрива легла.  „Второто нещо, което е също много важно - броят на леглата не определят механизма на финансиране на лечебните заведения за болнична помощ”, каза Ананиев.  Той поясни, че старият брой легла е бил определен на база 75 %  използваемост. Те са осигурили 2,401 млн.хоспитализации, осъществени през 2017 г.  Сега, след забележки от страна на съсловните организации, техническите грешки били отстранени и в новата здравна карта леглата са с 608 отгоре.  Ананиев обясни, че БЛС са искали запазване на броя на леглата, определени в здравната карта от 2016 г., която падна в съда. Сега с новия документ тези легла за 2018 са с 13 повече, отколкото заложените в здравната карта за 2016 г.  „При население от близо 7 млн.души, ние ще осигурим поне една хоспитализация на всеки гражданин. Т.е на 45 % от българските граждани ще получат една хоспитализация”, каза Ананиев и обясни, че това включва и резерва. „Ние имаме сериозен резерв. Вие знаете че има свободно движение на пациентите. Там където се яви необходимост от откриване на допълнителни легла, ние ще дадем съгласие”, каза Ананиев.  Министърът коментира и протеста на хора с белодробни заболявания тази сутринта пред МЗ, които сигнализират, че българи не се приемат за трансплантации в болниците зад граница.   Ананиев обясни, че използваме подкрепата на нашите посланици и сме влезнали в преки контакти с болници в Австрия, Германия, Франция и Великобритания, които евентуално да поемат спешните случаи и трансплантации. ", "date": "2018.05.29", "title": " Според новата здравна карта: Леглата в болниците с 608 повече"}
{"url": "https://www.monitor.bg:443/bg/a/view/dans-podhvana-mnimi-gurbetchii-iztochvali-noi-100974", "text": "Десетки гурбетчии от Неделино станаха „клиенти“ на ДАНС. Държавната агенция „Национална сигурност“ разследва над 40 души за източване на Националния осигурителен институт. Проверката е започнала след сигнали, че родопчани са сключвали фиктивни договори за работа в Испания, като целта била да получават обезщетение на база възнагражденията им на Иберийския полуостров, съобщава 24rodopi.com. Според информацията, достигнала до НОИ, жителите на Неделино били назначавани за по няколко дни, след което съкращавани. По закон пък, след това те имали право на обезщетение в размер на 60% от получаваното като възнаграждение от последния работодател. До момента им били преведени над 240 000 лева. След старта на проверките, изплащането на обезщетенията било спряно. Всички документи от Испания обаче били напълно изрядни. Гурбетчии в родопския град отричат категорично да са източвали осигурителния институт. Всички са били ангажирани в земеделието, при един и същ работодател-български гражданин.", "date": "2018.05.29", "title": "ДАНС подхвана мними гурбетчии, източвали НОИ"}
{"url": "https://www.monitor.bg:443/bg/a/view/naj-tejka-prisyda-za-vandala-ot-tretjakovskata-galerija-100973", "text": "Руските власти осъдиха акта на вандализъм, довел до нанасяне на сериозни повреди на картината \"Иван Грозни убива сина си\", една от най-известните творби на художника Иля Репин, като призоваха виновникът да получи възможно най-тежката присъда, предаде АФП. Тридесет и седем годишният вандал бе задържан, след като на 25 май повреди картината, нарисувана между 1883 г. и 1885 г. След приключване на работното време на Третяковската галерия в Москва, където бе изложена творбата, той счупи стъклото на картината и с метално стълбче от загражденията пробил на три места платното. Заместник-министърът на културата на Русия Владимир Аристархов заяви на пресконференция, че се надява виновникът да получи възможно най-тежката присъда. Аристархов добави, че три години затвор са нищо в сравнение със стойността на въпросната картина. По закон в Русия максималната присъда, която грози заподозрения 37-годишен мъж, е три години затвор. Само първоначалните възстановителни работи ще струват 130 000 евро. След като бъде възстановена картината ще се пази зад бронирано стъкло.", "date": "2018.05.29", "title": "Най-тежка присъда за вандала от Третяковската галерия"}
{"url": "https://www.monitor.bg:443/bg/a/view/sydjat-myj-za-droga-otglejdana-na-selo-100967", "text": "Мъж застава пред съда по обвинение за отглеждане и притежаване на 48 кг. марихуана. Дрогата Б.К. бил засадил в землището на ласковското село Джулюница, като се грижел за нея. Редовно поливал и торял конопените растения, а след като те вече били готови, ги прибирал сушал и продавал. Производителят обаче бил изпят на полицията и един ден бил посетен от органите на реда, които конфискували цялата му готова продукция. Сега Б.К. ще се изправи пред съда като обвинението е за дрога на стойност 291 624 лв., което представлява наркотично вещество в особено големи размери. Ако вината му бъде доказана и бъде осъден, Б.К. може да получи от 3 до 15 години затвор или от 10 до 100 хил. лв. парична глоба. предстои насрочването на делото от съда.    ", "date": "2018.05.29", "title": "Съдят мъж за дрога  отглеждана на село"}
{"url": "https://www.monitor.bg:443/bg/a/view/kabinetyt-se-otkaza-ot-monitoring-na-administrativnoto-pravosydie-100989", "text": "Кабинетът се отказа от искането си за европейски мониторинг на административното правосъдие.  Министерски съвет реши на своето седмично заседание да оттегли от втория списък с искания за техническа помощ от Службата за подкрепа на структурните реформи на ЕК това за изпращането на експерти, които да подготвят функционален анализ на ВАС и системата на административните съдилища. Наред с това се предвиждаше експертите да направят предложения за оптимизиране на съдилищата, предвид голямата им натовареност, включително чрез промяна на подсъдността на определени видове дела и структурни мерки. Решението е взето по искане на Съдийската колегия на ВСС, уточняват от пресцентъра на кабинета. От там припомнят, че Службата за подкрепа на структурните реформи е информирана за извършените вече анализи в сферата на административното правораздаване, реализирани със средства от структурните фондове на ЕС, както и че изготвянето на нов анализ ще означава дублиране на дейности и двойно финансиране. Преценката е, че необходимите мерки за намаляване на натовареността на съдиите ще бъдат предприети чрез законодателни промени. В тази връзка в НС вече е внесен проект с предложения за изменения на АПК.", "date": "2018.05.29", "title": "Кабинетът се отказа от мониторинг на административното правосъдие"}
{"url": "https://www.monitor.bg:443/bg/a/view/tehnologija-za-avtonomno-upravlenie-na-futbolnija-teren-100976", "text": "Технологията ProPilot на Nissan е в основата на постиженията на компанията в автономното управление, но при последната демонстрация, технологията работи в много по-малък мащаб.  През уикенда компанията представи робот, който използва технология за автономно управление, за да очертава различни, независимо дали е малък терен, за футбол на малки врати или по-голям, където професионалисти практикуват уменията си. Представеният на финала на 2018 UEFA Шампионска лига в Украйна, миналата събота, робот Pitch-R на Nissan използва четири камери, GPS и системи за избягване на препятствия, за да сканира заобикалящата го среда и да намери подходящо място за терен. След това, роботът може да очертае линиите на игрище, с разтваряща се бяла боя, за 20 минути. Предишни приложения на технологията включват, автономни пантофи, автономно придвижващ се стол за чакане на опашки и самостоятелно подреждащи се офис мебели. В настоящия си вид технологията комбинира асистенция на кормилното управление, спирането и ускорението, като по-интелигентен вид круиз контрол, който засича и лентата на пътното платно, за да държи колата между линиите.  Следващото поколение ProPilot Assist е последното въплъщение на технологията, а Nissan вече е продал над 75.000 автомобила, оборудвани с технологията, от януари тази година. Компанията казва, че се надява да започне серийно производство на напълно автономен автомобил до 2020 г.", "date": "2018.05.29", "title": "Технология за автономно управление на футболния терен"}
{"url": "https://www.monitor.bg:443/bg/a/view/bruksel-reje-30-mlrd-evro-ot-centralna-i-iztochna-evropa-100978", "text": "Брюксел планира да ореже в следващия програмен период от 2021 г. до 2027 г. финансирането на страните от Централна и Източна Европа с 30 млрд. евро и да ги преразпредели в натрупалите големи дългове Гърция, Италия и Испания, твърди Financial Times. Изданието разполага с проект на документ за решение за намаляването на средствата от еврофондовете за бившите соцстрани. Става дума за парите по стратегията за намаляване на различията между страните и регионите. ЕК ще преразгледа критериите за разпределение на средствата. В тях ще се включат безработицата сред младите хора, равнището на образованието, имиграцията в периода 2014-2017 г. и обемите на изхвърляните в атмосферата парникови емисии. Британското издание, твърди, че евробюрократите преценили отделените суми при присъединяването на страните от Източна Европа след 2004 г. за „непропорционално големи“. Плановете на Брюксел предвиждат евросредствата за Полша да бъдат намалени до 19,5 млрд. евро или с 23%. Чехия, Унгария, Естония и Литва пък ще получат почти една четвърт по-малко от еврофондовете. В същото време Испания ще получи 5% повече до 34 млрд. евро, Гърция – с 8% до 19,2 млрд. евро и Италия - с 6,5% до 38,6 млрд. Парите за Белгия, Дания, Нидерландия и Швеция ще останата на същото ниво. Според Financial Times полският министър на инвестициите и икономическото развитие Йежи Квецински е предупредил, че подобни съкращения са „напълно несправедливи“ и това може да доведе до по-нататъшно нарастване на напрежението между старите новите страни в Общността.", "date": "2018.05.29", "title": "Брюксел реже 30 млрд. евро от Централна и Източна Европа"}
{"url": "https://www.monitor.bg:443/bg/a/view/analiz-opravda-obvinenija-v-iznasilvane-luk-beson-100968", "text": "Токсикологичният анализ на кръвта на актрисата, която обвини Люк Бесон в изнасилване преди дни, е отрицателен. Това издадоха близки до разследавнето източници, цитирани от Франс прес. Припомняме, че френският режисьор бе набеден за „сексуален хищник“ от 27-годишна жена, чието име се пази в тайна. Според радиоканала Europe 1, който пръв разпространи новината, предполагаемата жертва на изнасилване е бивша приятелка на режисьора. Тя твърди, че Бесон най-вероятно я е дрогирал, тъй като След като се събудила, осъзнала, че е била изнасилена. Случката се разиграла в хотел Bristol във френската столица. По това време актрисата и създателят на блокбъстърите „Люси“ и „Петият елемент“ са били заедно от две години, а тя признала в ефир още, че се е чувствала притисната да има интимни отношения с него по професионални причини. Адвокатът на Бесон - Тиери Марембер, заяви, че клиентът му е паднал от стола, когато е чул в какво го обвиняват.", "date": "2018.05.29", "title": "Анализ оправда обвинения в изнасилване Люк Бесон"}
{"url": "https://www.monitor.bg:443/bg/a/view/mzh-teleto-eko-i-vkusno-ako-e-raslo-2-3-ot-jivota-si-v-planinata-100970", "text": "Продуктите, които ще носят знак за качество \"планински\", ще трябва да отговарят на високи критерии за качество. Съгласно европейското законодателство е възможно въвеждането на незадължителен термин за качество \"Планински продукт\". Всяка държава членка решава дали да го въведе в употреба и да разпише го в националното си законодателство, обяви д-р Лора Пастухова от Министерството на земеделието и храните по време на кръгла маса по темата в София. \"У нас има засилен интерес към прилагане на този термин, \"планински продукт\" може да се използва за суровини и фуражи, за селскостопански животни, които произлизат от планински райони и преработени продукти също от тези райони\", коментира д-р Пастухова. Означението \"планински продукт\" може да се използва за продукти добити от животни, като мляко и яйца, чиято преработка се извършва в планински райони. Същото важи фуражите, както и за пчелите, ако са добивали нектар в планински региони. Месото с този термин пък трябва да бъде от животни, ако са отглеждани в планински райони най-малко две трети от живота си. Регионите, които са планински, са същите разписани по Програмата за развитие на селските райони, допълни експертът.", "date": "2018.05.29", "title": "МЗХ: Телето еко и вкусно, ако е расло 2/3 от живота си в планината"}
{"url": "https://www.monitor.bg:443/bg/a/view/obshtinski-syvetnici-objalvat-kmetska-zapoved-za-orjazani-privilegii-v-sinja-zona-100969", "text": "Седем общински съветници от ситипарламента в Пазарджик са внесли жалба в Административния съд в града, с която обжалват заповедта на кмета на община Пазарджик Тодор Попов, въвеждаща  новите правила за служебното и преференциално паркиране в „Синя зона“.   Според общинарите кметското разпореждане е незаконосъобразно и се надяват магистратите да го отменят. Съгласно заповедта на кмета Попов от 15 май т.г. са ограничени привилегиите на съветниците, кметовете на кметства и служители на администрациите при паркирането им в „Синя зона“. Досега те можеха да оставят колите си срещу издадени пропуски от общината, а кметското разпореждане предвижда вместо на всички зони в града, съветниците, кметовете на кметства и служителите на общинската администрация да могат да паркират безплатно само в зоната на бул. „Мария Луиза“ и паркинга ул. „Цанко Церковски“ 4. И двата паркинга са отдалечени от сградата на Общинска администрация и Общински съвет, където въпросните служители имат работа и им се налага да паркират колите си на удобно и достъпно място. С новата промяна те ще трябва да ходят доста пеш или да ползват платени паркинги, ако искат да оставят автомобилите си наблизо, възмущават се съветници. Понякога едно заседание на Общинския съвет продължава по 4-5 часа, което умножено по 1,50 лв. за „Синя зона“, си струва пари, аргументират се недоволните. За ползвателите на преференциални пропуски за почасово платено на паркиране от служители на административни, здравни и обслужващи звена в община Пазарджик, както и ползвателите на разрешение за достъп до „Синята зона“ – личните лекари и свещениците, безплатното паркиране е сведено само до 1 час дневно в делничните дни. Като основание за въвеждането на новия режим на правоимащите, в заповедта е посочено, че община Пазарджик е предоставила дейността по експлоатация и контрол на местата в зона за платено паркиране „Синя зона“ на избрания изпълнител „Контур 7“ ЕООД. С фирмата има подписан договор за възлагане на обществената поръчка, считано от 1 май тази година.    ", "date": "2018.05.29", "title": "Общински съветници обжалват кметска заповед за орязани привилегии в „Синя зона“"}
{"url": "https://www.monitor.bg:443/bg/a/view/myj-potroshil-chujdi-koli-otiva-na-syd-100966", "text": "Мъж потрошил две чужди коли отива на съд. Обвинението срещу Н.К. е затова, че в периода от 23 до 25 юни 2017 г. във Велико Търново при условията на продължавано престъпление противозаконно повредил чужди движими вещи и им причинил вреди в общ размер на 1817 лв. Обвиняемият се дразнел от това, че пред гаража му често имало паркирани чужди автомобили и решил да даде урок на собствениците повече да не ги спират там. На 23 май той се нахвърлил върху поредният паркиран автомобил „Хонда”, като започнал да нанася ритници по бронята и унищожил десния калник, вратата, целия заден панел. А накрая за финал изтръгнал със сила и дясното странично огледало, като нанесъл общо щети за 1427 лв. Два дни по-късно случката се повторила и с паркиран пред гаража друг автомобил „Мерцедес”, чиято собстеничка била отскочила за половин час при майка си в блока. Когато се върнала тя видяла, че задното панорамно стъкло на колата е счупено. След подадените сигнали, полицията успяла да разкрие и задържи извършителя. Сега той ще бъде изправен пред съда да отговаря за хулинагските си постъпки.  ", "date": "2018.05.29", "title": "Мъж потрошил чужди  коли отива на съд"}
{"url": "https://www.monitor.bg:443/bg/a/view/krava-beglec-vdigna-na-krak-veterinari-ot-dve-dyrjavi-100964", "text": "Крава избяга в сръбския град Босилеград и вдигна на крак ветеринари от двете страни на границата. Животното обитавало обект в местността „Черна река“ в село Мазарачево. „Кравата ми изчезна на 12 май. Издирвах я в продължение на повече от 12 дни. Почупих си колата, само и само да я намеря. Тя ми се води по програма към Държавен фонд „Земеделие“ и ако я няма ще ме глобят“, разказва собственикът й Иван Харалампиев. По негови думи животното е преминало през митничари и граничари съвсем необезпокоявано. „Представете си, че никой не е спрял кравата, нито е извършил някаква проверка. На 14 май звънях по инстанции, по кметове по села, но следа от животното нямаше. Кравата отишла при някакъв човек в Сърбия, който я отглеждал в продължение на 14 дни и след което я предал в полицията. По номера на ушната марка се свързаха с мен от ветеринарната служба, защото тя ми се води, знае се на кой е. В продължение на дни наред чаках да се оправят какви ли не документи от страна на нашите гранични власти, накрая отидох във ветеринарната лечебница в Сърбия, платих 400 лв., прегледаха я и казаха, че е здрава“, разказва още Иван. По негови думи обаче, след като си взима животното на българска територия го спират и отново търсят ветеринарните власти. При пристигането на специалисти от Ветеринарно-медицинската служба в Кюстендил се взело решение кравата да бъде умъртвена. „Животното ми е напълно здраво, казват го и сръбските специалисти и нашите. Те искат да я умъртвят само, защото е преминала в държава, която не е в ЕС. Не си дадох кравата. След 4-5 часа висене на митницата накрая ми казаха да я махам и я закарах в къщата ми в село Копиловци. Сега тя чака своята смъртна присъда“, обяснява още животновъдът Иван Харалампиев.", "date": "2018.05.29", "title": "Крава беглец вдигна на крак ветеринари от две държави"}
{"url": "https://www.monitor.bg:443/bg/a/view/nad-500-mln-evro-struvat-zadyrjanite-vyv-varna-2-5-tona-prekursori-100965", "text": "2 500 килограма се оказа амфетаминопроизводното вещество Алфа-фенилацето-ацетамид или 2-фенилацето-ацетамид, известно още като АРАА, което бе задържано от митническите служители на Пристанище „Варна Запад“. Първоначално оповестената информация по случая от миналия петък бе за 300 торби по 25 килограма, които по митническа декларация са били описани като лимонена киселина. При проверка митническите служители обаче се натъкнали на вещество от различен тип, с друга структура и цвят. При подробното претърсване е установено, че само 100 от торбите са прекурсор. Останалото количество е било за заблуда при евентуални проверки, като забранената субстанция била размесена между чувалите с лимонтузу. Наложило се извършване на полеви наркотест на цялото веществото, като само една трета от цялото количество реагирало с характерното оцветяване на амфетаминопроизводна субстанция. При последващите тестове, веществото е идентифицирано като АПАА - прекурсор от нов тип, служещ за производството при лабораторни условия на амфетамини и метамфетамини, стана ясно на съвместна пресконференция в „Митница“- Варна на заместник-директорът на Агенция „Митници“ Юлиан Мирков, началника на варненската митница-Светлан Савов и административният ръководител на Окръжна прокуратура във Варна -Владимир Чавдаров. Прокурорът обясни, че това е нов вид силен прекурсор за производство на наркотици. В зависимост от това колко квалифициран е химикът и колко модерна е лабораторията, от 1 килограм може да се произведат 10 000 таблетки. Средната цена на черния пазар на подобно хапче е около 20 евро. При реализация на нелегалния пазар на амфетамиини, произведени от заловеното вещество, сумата е над 500 милиона евро. Контейнерът със стоката е натоварен от пристанище в Китай, като са декларирани 600 полиетиленови торби по 25 кг. с лимонена киселина. По метода „анализ на риска“, контейнерът попада в предварителната селекция на отделите „Митническо разузнаване и разследване“ и „Борба с наркотрафика“ в „Митница“ Варна. След рентгеновото проучане на контейнера не става ясно дали в него има забранени вещества. Затова на 25 май служители на отдел „Борба с наркотрафика“ извършват и физически контрол на стоката, която е напълно разтоварена и се установява, че освен лимонена киселина има и нещо друго, обясни Чавдаров. „Тук не става въпрос за класически метод на контрабанда, тъй като непосредствено след „тапата“, не е поставена директно контрабандната стока, а прекурсорът е в отделни чували от същия вид, които са размесени по начин, който да направи трудно възможната идентификацията на контрабандната стока при проверка с рентгенова апаратура“, уточни заместник-директорът на Агенция „Митници\" Юлиан Мирков. Веществото е с двойна употреба, като доскоро се е произвеждало легално за други цели и е било със свободен режим на търговия в ЕС. При подходящи условия обаче от него могат да се приготвят и амфетамини и от тази възможност са се възползвали играчи от наркопазара от Западна Европа, което е наложило и промяната в законодателството. През последните години такива нелегални лаборатории за производство на синтетични наркотици са засичани в Централна и Източна Европа. От същото вещество са залавяни определени количества и у нас. Случаят е докладван веднага на дежурен прокурор при Окръжна прокуратура Варна. Образувано е досъдебно производство за трафик на наркотици по чл 242, алинея 3 от НК, което се провежда от разследващ митнически инспектор, под надзора на прокуратурата. „Крайната точка на продажба на стоката не е Варна. В момента се разследва и се събира информация и необходимите доказателства по случая, като след това ще има и конкретни задържани лица“, коментира още прок. Чавдаров. Той обаче отклони отговорите на много от конкретните въпроси на журналистите, като обясни, че може да се попречи на разследването. От свои източници изданието научи, че става въпрос за румънски търговец, който е поръчал и платил веществото, като в придружаващите контейнера документи, той е посочен и за получател.", "date": "2018.05.29", "title": "Над 500 млн. евро струват задържаните във Варна 2,5 тона прекурсори"}
{"url": "https://www.monitor.bg:443/bg/a/view/shofiorka-s-taran-sreshtu-uchilishten-avtobus-100959", "text": "Училищен автобус, пълен с деца е претърпял катастрофа по пътя Кубрат-Завет във вторник сутринта, съобщи говорителят на ОДМВР в Разград Илиана Георгиева. По информация на полицията нито едно от децата няма тежки наранявания. Заради ПТП-то пътят остана затворен до ранния следобед. Сигнал за тежка катастрофа между лека кола и автобус в Кубратско бил подаден на тел. 112 в 6:50 сутринта. На място били изпратени екипи на КАТ и \"Спешна помощ\". На място станало ясно, че 24-годишна жена,  която пътувала с \"Рено Меган\" е излязла от платното си и се е ударила челно в идващ отсреща ученически автобус в участъка Кубрат - село Медовене. От удара сериозно пострадала водачката на леката кола, 24-годишната Зеджан Ферат. Тя била откарана в болницата в Разград в безсъзнание. По обяд близките й се обърнаха през медиите за помощ, тъй като Зеджан се нуждаела спешно от кръв от групата АБ+. Младата жена била със счупени таз и ръка и до обяд вече беше претърпяла една операция. Децата от автобуса не са пострадали и след рутинен преглед в болницата, всички са били освободени. Извършването на огледа стана причина полицията да реорганизира движението по пътя Кубрат - Завет през селата Савин - Севар - Сушево - Прелез. Шосето в този участък е опасно, но няма знаци, които да предупреждават за това, няма и никаква маркировка, коментираха жители на района в социалните мрежи веднага след произшествието.  ", "date": "2018.05.29", "title": "Шофьорка с таран срещу училищен автобус (ОБЗОР)"}
{"url": "https://www.monitor.bg:443/bg/a/view/nevil-ot-hari-potyr-se-ojeni-100963", "text": "Актьорът Матю Луис, известен най-вече с ролята на Невил Лонгботъм от поредицата за Хари Потър, напусна редиците на ергените. Британската звезда и дългогодишната му половинка Анджела Джоунс си казаха заветното „да“. За щастливото събитие 28-годишният актьор съобщи с хумористичен пост в социалните мрежи. написа той към кадър от сватбата. Искрата между Матю и Анджела пламва в началото на 2016 г. във филмово студио. В края на същата година Луис паднал на колене с диамантен пръстен, като според спекулациите, това се е случило пред Айфеловата кула в Париж. „Те са на седмото небе от щастие“, заяви тогава негов говорител.", "date": "2018.05.29", "title": "Невил от „Хари Потър“ се ожени"}
{"url": "https://www.monitor.bg:443/bg/a/view/tri-trupa-pri-strelba-v-liej-100961", "text": "Трима души загинаха при престрелка с въоръжен мъж, стрелял по полицаи, в източния белгийски град Лиеж. Две от жертвите са служители на реда, а третата - случаен минувач. Ранени са още двама полицаи. Стрелбата е станала в центъра на Лиеж. Първо престъпникът е убил двете полицайки, като ги е нападнал с нож в кафене на булевард дʼАврой, а после ги е разстрелял със собственото им служебно оръжие. След това убиецът е открил огън по паркирана наблизо кола и застрелял седящ в нея 22-годишен мъж, съобщи представителят на местната прокуратура Филип Дильо. След третото убийство, нападателят опитал да влязе в намиращото се в близост училище, където на входа за кратко е взел за заложник жена, която работела в учебното заведение. Минути по-късно пристигнали екипи на белгийските спецслужби. Тогава убиецът е напуснал сградата и открил огън по полицаите, викайки „Аллах Акбар“ и ранил няколко от тях, преди да бъде застрелян, съобщи RTBF. Мястото на стрелбата бе незабавно блокирано от силите на реда. Учениците в училището не са станали директни свидетели на нападението, никой от тях не е пострадал и са били евакуирани от сградата на лицея, заяви майка на 7-годишен пред АФП. Белгийската прокуратура съобщи, че разследва като терористичен акт стрелбата в Лиеж. Местни медии уточниха че стрелецът, застрелян от силите за бързо реагиране, е белгийски гражданин, освободен от затвора ден преди това. Свидетели потвърждават, че е викал \"Алах е велик\" и е разполагал с две огнестрелни оръжия. Бил готов да умре и не е направил големи усилия да бяга от местопрестъплението. Уточнява се, че до вчера е излежавал присъда за престъпления, които не са свързани с тероризъм, но е бил близък с радикализирани среди и самият той изглежда е бил радикализиран и това вероятно е станало в затвора. Малко по-късно стана известно и името на терориста – това е Бенжамен Ерман (36 г., белгийски гражданин). Той е излежавал присъда за закононарушение, което засега не се посочва. Окончателното му освобождаване е предстояло, а в понеделник вечерта той е получил разрешение да излезе на свобода само за няколко часа. Случилото се във вторник съвсем не е първият подобен случай. На 13 декември 2011 г. в центъра на Лиеж Нордин Амрани (33 г.), бивш затворник, изби седем души и рани 125, преди да се застреля. Амрани, белгиец от марокански произход, роден в Брюксел, излежал по-рано присъда за незаконно притежание на оръжие. В деня на нападението той напуснал дома си, за да се яви на пореден разпит в полицията, но взел със себе си пушки и гранати. Сред жертвите му бяха бебе на 17 месеца, непълнолетни младежи, пенсионерка. Амрани е бил освободен от затвора предсрочно. През 2014 г. Белгия стана първата жертва в ЕС на терористичен удар по поръчение на \"Ислямска държава\" - стрелбата в Еврейския музей в Брюксел, взела четири жертви. Две години по-късно, на 22 март 2016 г., терористи се взривиха на летището и в метрото на белгийската столица, тогава загинаха 32 и бяха ранени 340 души. Последваха два неуспешни терористични опита - във влак по линията Брюксел - Париж, както и на Централната гара в Брюксел миналата година. Междувременно кралят на Белгия Филип и премиерът Шарл Мишел съобщиха, че се отправят към Лиеж в знак на съпричастност с жертвите от поредния терористичен акт. Засега Белгия не възнамерява да променя равнището на готовност срещу терористичен удар.", "date": "2018.05.29", "title": "Отново терор в Белгия - какво се случи в Лиеж (обновена)"}
{"url": "https://www.monitor.bg:443/bg/a/view/proizvodstvoto-i-potreblenieto-na-tok-v-stranata-prodyljava-da-namaljava-100962", "text": "Производството на електроенергия в периода 1 януари до 20 май е спаднало с 4.61 на сто спрямо същия период наминалата година. Това сочат последните оперативни данни на Електроенергийния системен оператор (ЕСО). Данните показват, че от 1 януари 2017 г. до 20 май 2017 г. са били произведени 18 146 296 мегаватчаса (MWh) електроенергия, а за аналогичния период на тази година произведеният ток е 17 309 160 MWh. Потреблението в страната за посочения период е спаднало с 6,49 пункта. Данните на ЕСО сочат, че през първите пет месеца и 20 дни на изминалата година са били изразходени 16 641 575 MWh ток, докато през аналогичния период на тази година потребеното количество електроенергия е 15 561 310 MWh. От началото на годината до 20 май България е изнесла с 16,16% повече ток спрямо този период на изминалата 2017 г. За периода 1 януари до 20 май сме продали зад граница 1 747 850 MWh електроенергия, докато през миналата година за същото време - 1 504 721 MWh. С 10,71% по-малко е произведената електроенергия от базовите мощности като АЕЦ \"Козлодуй\", ТЕЦ \"Марица-изток 2\" и т. нар. американски централи - ТЕЦ \"ЕЙ И ЕС Гълъбово\" и ТЕЦ \"Контур Глобал Марица Изток 3\", показват още данните на ЕСО. Ако от началото на 2017 г. до 20 май 2017 г. от базови мощности са били произведени общо 15 589 701 MWh, то за аналогичния период на 2018 г. произведеният ток от базовите централи е 13 919 716 MWh. С 2,10 пункта по-малък е делът на възобновяемите енергийни източници (ВЕИ) в преносната мрежа. През периода 1 януари до 20 май количеството е 492 704 MWh, докато за аналогичния период на 2017 г. делът на ВЕИ в преносната мрежа е бил 503 257 MWh. Вятърните електроцентрали /ВяЕЦ/ от 1 януари до 20 май тази година са произвели с 1.21% по-малко ток - 302 079 MWh от 1 януари до 20 май миналата година (305 791 MWh - 1 януари до 20 май), а фотоволтаичните централи (ФЕЦ) - с 1.97 на сто по-малко - или 129 198 MWh през периода спрямо 131 794 MWh за година по-рано. При централите, които работят на биомаса, спадът е с 6.46 пункта. От 1 януари до 20 май те са произвели 61 427 MWh, докато за аналогичния период на 2017 г. са били произведени 65 672 MWh. Участието на ВЕИ в разпределителната мрежа е с 11.71 на сто по-малко. От началото на годината до 20 май 2018 г. ВЕИ са участвали в разпределителната мрежа с 631 682 MWh електроенергия, докато за същия период на миналата година участието на възобновяемите енергийни източници в разпределителната мрежа е било 715 432 MWh. В този сегмент спадът е най-голям при вятърните електроцентрали - минус 15.91%. За посочения период на 2017 г. ВяЕЦ е участвал с 294 258 MWh., докато за тази година - с 262 883 MWh. При фотоволтаичните централи за периода участието е на минус 10.66 на сто - от 357 837 MWh на 300 917 MWh. При производството на ток от биомаса обаче се забелязва увеличение с 7.18 пункта - 67 882 MWh от 1 януари до 20 май тази година, спрямо аналогичния период на 2017 г. - 63 337 MWh. През първите три месеца на годината ВЕЦ-овете са генерирали с 69.30% повече електроенергия в сравнение с аналогичния период на 2017 г. През първите пет месеца на изминалата година от ВЕЦ са се произвели 1 337 906 MWh електроенергия, докато за 2018 г. произведеното количество ток е 2 265 058 MWh.", "date": "2018.05.29", "title": "Производството и потреблението на ток в страната продължава да намалява"}
{"url": "https://www.monitor.bg:443/bg/a/view/ulichnite-muzikanti-v-london-s-pos-terminali-100960", "text": "Уличните музиканти в Лондон ще вече ще имат възможност да спечелят повече пари със свиренето си, съобщи Би Би Си. Ако преди това много лондончани и гости на британската столица, минаващи край уличните музиканти, често не са им давали пари, тъй като не винаги са имали дребни, сега този проблем се решава с лекота. Лондон е първият град в света, който въведе система за безконтактни плащания за уличните артисти. Според първите експерименти новата система за плащане решава този проблем. Минувачите могат не само да хвърлят монета, както е прието от край време, но и да извадят портфейла си и да допринесат за развитието на уличното изкуство с помощта на банковата си карта. Програмата е стартирана от градските власти в партньорство с шведската компания iZettle, която през май бе купена от американският платежен гигант PayPal, уточнява Би Би Си. Кметът на Лондон Садик Хан е ентусиазиран за новата системаи заяви, че при успех по време на тестовия период, този вид „услуга“ ще се използва в целия град: \"Сега повече лондончани ще могат да подкрепят нашите талантливи улични изпълнители.\" В Лондон, особено в центъра, включително и в метрото, има много музиканти, които се наричат \"бъскъри“. Скоро всеки от тях ще има компактно устройство, свързано с мобилния телефон. Платежният терминал ще позволява на всеки желаещ да дари фиксирана сума. Професионалната улична певица Шарлот Кембъл, която участва в тестването на новата система, казва, че възможността за плащане чрез безконтактна карта значително е увеличила нейните приходи. Сега печели повече от всякога. Често уличните музиканти съвсем не са аматьори, а свирят на доста високо ниво. За да започне кариера като уличен музикант, изпълнителят трябва да получи лиценз. Това се случва с молба и прослушване, както и с документ от полицията, че няма проблеми със закона. Има много кандидати за получаване на лиценз, така че конкурсът е голям и се провежда веднъж на 2 години. Средният дневен доход на един уличен музикант, макар и по-висок от този на просяци и бездомни, е сравним с него. За една вечер през уикенда просяк, който седи на улицата с пластмасова чаша и проси дребни, могат да се изкарат до 200 паунда, докато бъскърите печелят около 250 паунда за 3-4 часа свирене. При безконтактно плащане приходите нарастват значително. Например, в Холандия за бездомните вече е разработена безконтактна система за плащане, вградена в дрехите им. Всеки минувач може да долепи банковата си карта дари малка сума. Но тя не отива директно при клошара, а в социалния център, който се грижи парите да не бъдат изразходвани за алкохол и наркотици.", "date": "2018.05.29", "title": "Уличните музиканти в Лондон с ПОС-терминали"}
{"url": "https://www.monitor.bg:443/bg/a/view/klient-ubi-prostitutka-sled-seans-i-skri-trupa-j-v-maze-na-kyshta-v-kustendil-100956", "text": "Клиент уби проститутка след сеанс и скри трупа й в мазето на къща в Кюстендил. До разплитането на случая се стига вчера, след като 53-годишният Божидар Драганов – Докера отива сам в полицейското управление и прави пълни самопризнания за случилото се в нощта на 13 май. Мъжът живеел на квартира в къща, намираща се на площад „Априлско въстание“ 10. В злополучната нощ той повикал на гости 32-годишната Мариана Емилова, която често ползвал за платена любов. След изпито голямо количество алкохол двамата се скарали и Докера намушкал няколко пъти с нож жертвата си. На сутринта видял, че е починала, омотал я в найлонови чували и скрил трупа й в едно от мазетата на къщата. „След направени пълни самопризнания е открит трупа на жената в напреднала фаза на разложение. 53-годишният извършител е задържан в ареста на полицейското управление. По случая е започнато досъдебно производство, работата продължава под прякото наблюдение на прокурор от Окръжна прокуратура – Кюстендил“, обявиха от пресцентъра на ОД МВР. Докера от няколко години живеел на квартира на площад „Априлско въстание“ 10. Къщата е собственост на 68-годишният Пламен, който давал стаи под наем. За случилото се обаче дори той самия не предполагал до идването на екипи от полицията. Иначе Божидар Драганов бил известен сред съседи си с незаконната продажба на контрабандни цигари и алкохол. Не веднъж или два пъти пък при него идвали жрици на любовта. „Целия квартал знаеше с какво се занимава. Купуваха цигари, алкохол и какво ли не. Чухме от полицията, че даже е разчленил жената. Дали е вярно не сме видели. Не сме усетили и миризма, защото трупа е бил в мазето, а там е по-хладно. Видяхме с очите си обаче как снощи полицаите влизаха в къщата с противогази, заради силната миризма“, разказват живеещи в района кюстендилци.  Те самите виждали не веднъж или два пъти да прибират в полицията Божидар заради незаконния му бизнес, но след ден-два отново се връщал и продължавал. „Тука до къщата има гараж и едно прозорче. Там беше сложил звънец и който дойде през него му продаваше цигари и алкохол. Идва ли са и хора с луксозни джипове, но какво от това. Ето, сега сме сигурни, че ще сключи споразумение с прокуратурата и ще лежи по-малко в затвора“, гневяха се съседи на 53-годишният кюстендилец.", "date": "2018.05.29", "title": "Клиент уби проститутка след сеанс и скри трупа й в мазе"}
{"url": "https://www.monitor.bg:443/bg/a/view/ubijca-na-novorodeno-otyrva-zatvora-100955", "text": "Майката, която уби момченцето си веднага след като го роди и го изхвърли във външна тоалетна, отърва затвора. Състав на районния съд в Мездра осъди 36-годишната Атанаска на шест месеца лишаване от свобода, но условно.    От решението на магистратите става ясно, че тя е призната за виновна в „Убийство на новородено в чудовищен вид“ по чл. 120 от НК, който предвижда до две години затвор. Мотиви за отложеното с три години наказание все още не са публикувани. Зловещото убийство потресе романското село Радовене на 5 февруари миналата година. Атанаска, която местните наричат Ася, родила сама в дома на Миглен, с когото живеела на семейни начала. После го хвърлила на земята и бебето умряло. По-късно експертизите установили, че е починало от тежка черепно-мозъчна травма. Родилката решила веднага да се отърве от трупчето като го хвърлила във външната тоалетна и го затрупала с камъни. Когато Миглен се прибрал, заварил Ася цялата окървавена. Разревана, жената го излъгала, че е родила мъртво бебе. Миглен веднага отишъл при кмета и му казал какво се е случило. Той от своя страна уведомил полицията и на мястото пристигнали криминалисти, линейка и служители от Агенцията за закрила на детето. Атанаска е от пазарджишко, има 4-годишно дете от друг мъж, с когото е разведена. След инцидента то е настанено в социална институция. Според решението на съда детеубийцата трябва да плати към 660 лева за извършените експертизи. Предаден и е пликът с окървавените й дрехи, които били иззети. Атанаска е със средно образование и е осъждана за други провинения. Присъдата може да се обжалва пред врачанския окръжен съд.", "date": "2018.05.29", "title": "Убийца на новородено отърва затвора"}
{"url": "https://www.monitor.bg:443/bg/a/view/policijata-otkri-otkradnatite-42-mashini-za-kopaene-na-bitkojni-100951", "text": "   Вчера полицаи откриха машините за криптовалута, откраднати от офис в Гоце Делчев. Крадците ги скрили изоставена вила високо в местността Мусомишки ливади. Машините и крадците били разкрити благодарение на записите, направени от охранителните камери.    Припомняме, че маскирани откраднаха 42 машини за добив на криптовалута от офис за сървърни дейности в Гоце Делчев. Ударът е направен в ранните часове на 27 май. Сигналът бил подаден от собствениците, а охранителни камери заснели обирджиите. Още същия ден криминалистите откриха изоставен бус, като с него най-вероятно е извършена кражбата.    Това е четвърта подобна кражба тази година в Югозапада и трета в Гоце Делчев.В средата на февруари бяха отмъкнати 21 машини от административна сграда в Благоевград. В началото на март пък бяха откраднати 5 подобни машини от къща в Гоце Делчев.Преди по-малко от месец от офис отново в Гоце Делчев бяха отмъкнати 4 машини.    Въпросните машини са известни като bitcoin miner и служат за добиване на свободни биткойни от интернет пространството. Стойността на всяка една от тях като нова е около 8 000 евро.", "date": "2018.05.29", "title": "Полицията откри откраднатите 42 машини за „копаене“ на биткойни"}
{"url": "https://www.monitor.bg:443/bg/a/view/vmaniachen-v-nechetnite-chisla-specheli-ot-2-miliona-ot-lotarijata-100950", "text": "Жител на Мичиган, САЩ, спечели от лотарията два милиона долара и обясни късмета си с любовта към нечетните числа. \"Обичам лотарията и винаги купувам само билети с нечетни числа,\" - казва младият мъж. Той избрал лотарийния билет в магазина Wine & Spirits, но преди това попитал продавачката какъв е номерът му. Тя му отговорила \"21\" и американецът веднага го купил и изтрил защитно покритие и се оказало, че това е бил звездният му миг Според правилата на лотарията, наградата може да бъде получена на малки вноски в продължение на няколко години. Другият вариант за късметлиите е да дарят част от сумата веднага и да вземат остатъка. Мъжът избрал втория вариант и ще получи 1,3 млн. долара в брой. 22-годишният победител планира да си купи нова кола, а останалата сума да инвестира изгодно.", "date": "2018.05.29", "title": "Вманиачен в нечетните числа спечели от 2 милиона от лотарията"}
{"url": "https://www.monitor.bg:443/bg/a/view/pedofil-hostva-porno-s-deca-ot-kempera-si-na-vyrh-kom-100958", "text": "Педофил, който качвал и разпространявал порнографски материали с деца беше задържан от ГДБОП в кемпера си, който паркирал на връх Ком. До задържането на чужденеца се стигнало след 3-годишно разследване на българските служби и тези на Нидерландия. Служители на отдел „Киберпрестъпност“ към ГДБОП и Нидерландската полиция, под ръководството на Върховна касационна прокуратура започнали международната операция. Целта на акцията била противодействие на лица, използващи анонимизиращи хостинг услуги, за да прикрият престъпната си дейност, съобщиха от МВР.  Престъпленията били свързани с разпространение на материали, представляващи сексуална експлоатация на деца, предоставяне на интернет ресурс за извършване на други видове киберпрестъпления и пране на пари. В резултат на съвместните действия на българските и холандските полицейски власти е свален уебсайтът на доставчика на услугите. Преди това било направено копие на цялата база данни за клиентите на двете компании.  Установени са конкретни IP адреси, както и финансови записи. По предварителни данни по-голяма част от потребителите, които качвали материали, представляващи сексуална експлоатация на деца, са извън пределите на Нидерландия и България.  Собственикът на двете компании е арестуван в Тайланд, а техническият администратор на сайта - на територията на България. Установено е, че администраторът е пребивавал в страната ни повече от месец с кемпер с молдовска регистрация и е извършвал престъпна дейност. Той е задържан на връх Ком, обл. Монтана. Наложена му е постоянна мярка за задържане, с цел екстрадиция за Кралство Нидерландия.  Анонимизиращите хостинг услуги, познати още като „Bulletproof hosting services“, и лицата, които ги предлагат, играят важна роля при извършването на киберпрестъпленита. Този вид услуги предоставят сървъри за престъпно ползване с цел възпрепятстване на правоприлагащите органи. В хода на разследването е установено, че двамата задържани са били наясно относно съдържанието, което е хоствано, и въпреки това не са предприели действия за спиране на разпространението.  С реализирането на операцията успешно е прекратено тригодишно разследване, иззети са сървъри, свързани с две чуждестранни търговски дружества, предоставяли хостинг услуги и такива за споделяне на данни.", "date": "2018.05.29", "title": "Педофил хоства порно с деца  от кемпера си на върх Ком   "}
{"url": "https://www.monitor.bg:443/bg/a/view/volvo-xc40-vleze-v-systezatelnata-liga-100940", "text": "През последните няколко години в гамата на Volvo се състоя истинска революция, като се появиха три нови SUV. Първият от новото семейство високопроходими модели беше изцяло новото Volvo XC90. Последва го новото Volvo XC60, а сега на пазара дебютира и третият високопроходим модел - компактното Volvo XC40. Новото Volvo XC40 е знаково, тъй като е първият модел, изграден на модулната платформа CMA. Всъдеходът е достигнал дължина 4425 мм, широчина 1863 мм и височина 1652 мм, а голямото междуосие от 2702 мм осигурява просторен салон. Всъдеходът отбелязва връщане към традиционния ъгловат дизайн на Volvo. Въпреки това, той изглежда свежо и авангардно, а дизайнерите признават, че при разработката на автомобила са били вдъхновени от роботите от фантастичните филми. В същото време в дизайна са запазени и елементи от по-големите модели, но XC40 не е тяхно умалено копие, а има собствено излъчване. Фирмената радиаторна решетка е комбинирана с напълно LED фарове, допълнени с Т-образни дневни светлини. В профил XC40 е добре оформено, благодарение на късите надвеси. Долната част на каросерията е покрита със защитни пластмасови панели. Изключително оригинално изглеждат широките триъгълни задни колони, а в тях са интегрирани познатите L-образни светлини. На покрива има спойлер. Стандартни са 18-инчовите лети джанти, а срещу допълнително заплащане се предлагат колела с диаметър до 21 инча. В салона на Volvo XC40 преобладава сдържаният шведски стил. Във всички версии с изключение на базовата, в интериора са комбинирани кожа и алуминий. Компактният волан е облицован с кожа във всички версии, а цифровият инструментален панел също се състои от 12,3-инчов дисплей от течни кристали с променлива конфигурация. Най-важните данни могат да бъдат проектирани върху предното стъкло. Централният панел е леко обърнат към водача, а по-голямата част от него се заема от голям 9-инчов сензорен дисплей на мултимедийната система. Благодарение на него има много малко бутони за аудиосистемата и нито един бутон за управление на климатика. По-надолу е разположена ниша за безжично зареждане за смартфони. На централния тунел се намира компактният селектор на трансмисията. В интериора има множество отделения за предмети, като например голяма жабка, огромни джобове във вратите и чекмеджета под предните седалки. Воланът се регулира по височина и в дълбочина. Седалките на първия ред са меки и удобни, като държат добре гърба. Във версията R-Design са монтирани спортни седалки и педалите са украсени с метални пластини. Кутията в централния подлакътник може да се вади, което е удобно за почистване. Голямото междуосие осигурява прилично място за краката, има и достатъчно пространство над главите. Салонът на Volvo XC40 е достатъчно широк, за да събере трима пътници отзад, но по-комфортно ще пътуват двама. Обемът на багажника е 460 литра в нормално състояние и 1336 литра със сгънати задни седалки. Базовото оборудване е много богато и включва системата за достъп без ключ, електрически стъкла и огледала, двузонов климатроник, аудиосистема, адаптивен круиз контрол, сензори за светлина и дъжд, сателитна навигация, сензори за паркиране. Традиционно Volvo XC40 разполага с голям набор от системи за сигурност. Всъдеходът е оборудван с 8 въздушни възглавници, електронна система за стабилизация, поддръжка на лентата и автоматично спиране. В спортната версия R-Design са добавени електрозадвижване на шофьорската седалка и вратата на багажника, камера за задно виждане, отопляеми предни седалки, технология за откриване на умора на водача и разпознаване на пътните знаци. Сред опциите са електрическа кормилна колона, автопилот за паркиране, система за полуавтономно движение, камера за кръгов обзор, отопляеми задни седалки и волан, аудиосистема с мощност 1200 вата и др. За да отговаря на спортния характер и визията R-Design, новото Volvo XC40 е оборудвано с мощен 2,0-литров 4-цилиндров бензинов турбодвигател, който развива 247 к.с. Максималният въртящ момент от 350 Нм се достига още при 1800 об/мин. Двигателят работи тихо и гладко, като почти не се чува при спокойно шофиране. Моторът е комбиниран с 8-степенна автоматична трансмисия, която превключва неусетно предавките. Ако искате да се почувствате като пилот, изберете динамичния режим и сменяйте предавките от перата зад волана. Тогава ще се насладите на бодро ускорение, което от място до 100 км/ч отнема 6,5 секунди, а при изпреварване ще осъществите бързо маневрата. В града консумацията на Volvo XC40 T5 е около 10 л/100 км, а на пътя може да падне до 6 л/100 км. Новото Volvo XC40 T5 AWD е оборудвано със задвижване на четирите колела, което демонстрира отлично сцепление на пътя. Версията R-Design е с по-твърдо окачване, а колелата са с диаметър от 20 или 21 инча, така че повечето неравности се предават в купето, но в същото време всъдеходът почни неосезаемо се наклонява в завоите. За по-комфортно возене срещу допълнително заплащане се предлагат адаптивни амортисьори. Управлението е директно, а при маневриране воланът се върти с лекота. При високи скорости почти не се чува шумът от вятъра и гумите. Новото Volvo XC40 вече се продава у нас. Базовата версия струва 61 480 лева за версията T3, а със спортния пакет R-Design цената на модела T5 AWD започва от 93 430 лева.", "date": "2018.05.29", "title": "Volvo XC40 влезе в състезателната лига"}
{"url": "https://www.monitor.bg:443/bg/a/view/kachvat-veshtite-lica-v-registyr-za-200-bona-100957", "text": "Обществена поръчка за изграждане на Единен регистър на вещите лица (ЕРВЛ) обяви Министерството на правосъдието (МП). Според публикуваната на сайта на правосъдното ведомство обява изпълнението на поръчката следва да включва общо шест етапа. На първо място трябва да бъде разработена детайлна техническа спецификация на бъдещия регистър, след което да бъде изработен самият регистър на вещите лица. В етап 3 изпълнителят на проекта трябва да разработи средства за миграция на данни, след което да направи постъпки за внедряване на системата. Изпълнителят трябва да осигури още обучение на длъжностните лица за работа с регистъра и да гарантира неговата поддръжка. Поръчката е на прогнозна стойност 200 613 лв., като срокът за изпълнение й е 7 месеца от сключване на договор с избрания кандидат. Тя се възлага по проект \"Усъвършенстване модела на съдебните експертизи\" , по Оперативна програма \"Добро управление\". Сред критериите, по които ще бъде избран изпълнителят, е той да има минимум 3 години професионален опит в областта на информационните системи и технологии, опит като IT анализатор/анализатор бизнес процеси в поне един успешно завършен проект за разработка и внедряване на информационна система и/или електронен регистър. Необходимо е също така избраният за изпълнител на проекта да има висше образование с образователно-квалификационна степен \"бакалавър\" или еквививалентна образовователна степен, когато е придобита в чужбина, в една от следните области и професионални направления: \"Природни науки, математика и информатика\" с професионални направления \"Информатика и компютърни науки\", \"Математика\" или \"Физически науки\", или област \"Технически науки\" с професионални направления \"Комуникационна и компютърна техника\", \"Електротехника, електроника и автоматика\" или \"Общо инженерство\". Крайният срок за подаване на оферти и подаване на заявления за участие е 29 юни 2018 година, включително. Съгласно чл. 54, ал. 2 от ППЗОП, получените оферти се отварят на публично заседание, на което могат да присъстват участниците в процедурата или техни упълномощени представители, както и представители на медиите.", "date": "2018.05.29", "title": "Качват вещите лица в регистър за 200 бона"}
{"url": "https://www.monitor.bg:443/bg/a/view/rupyrt-evyret-se-mesti-pri-majka-si-100922", "text": "Британският актьор Рупърт Евърет се мести да живее при майка си. Причината – жената, която го е дарила с живот, вече е на 83 години и има нужда от помощ в домакинството. Смяната на адреса звездата от „Сватбата на най-добрия ми приятел“ нарича „следващия си голям проект“, тъй като вече се е нагърбил със задачата да превърне селската къща в графство Уилтшър в две отделни сгради. сподели пред в. „Дейли мейл“ той. 59-годишният актьор не е коментирал дали под един покрив с майка му ще заживее и неговият партньор. При визитата си в България миналото лято, Евърет заяви пред „Монитор“, че споделя живота си с доста по-млад мъж, който прекарва цялото си време в социалната мрежа. намигна той.", "date": "2018.05.29", "title": "Рупърт Евърет се мести при майка си"}
{"url": "https://www.monitor.bg:443/bg/a/view/vseki-treti-ruski-sladoled-nekachestven-100954", "text": "В 35% или над една трета от проверените от „Роскачество” сладоледи продавани на пазара в Русия са открити растителни мазнини, опасни бактерии, антибиотици или повишена киселинност, съобщава ТАСС. Инспекцията е обхванала купени от магазините 34 от най-популярните сред руснаците марки сладолед местно производство. Нарушения на стандартите за качество са били открити в 12 от продуктите. В 2 от тях е имало растителни мазнини, което не е позволено. В още толкова, маслеността не е отговаряла на нормата и е била под12%. Производители на две от марките пък са използвали нишесте, но не са изписали тази съставка на етикета. В други 2 продукта е открито наличие на опасната бактерия Escherichia coli, което говори за лоша хигиена на производството. В един от продуктите е открито съдържание на антибиотици от групата та третрациклините, а в други 6 руски сладоледа - следи от използването им. влагането на прокиснало мляко за приготвянето е констатирано в други 2 марки сладолед, при които е засечено повишената киселинност на готовия продукт. От проверените руски сладоледи 3 са получили най-висока оценка и могат да претендират за получаване на Знака за качество, уточняват от „Роскачество”.", "date": "2018.05.29", "title": "Всеки трети руски сладолед некачествен"}
{"url": "https://www.monitor.bg:443/bg/a/view/otkriha-myrtvi-britanci-v-turski-kurort-100946", "text": "Двама британци са били намерени мъртви в турския средиземноморски курорт Фетхийе, съобщи турската частна телевизия НТВ. Двамата - мъж и жена съответно на 51 и 46 години - са пристигнали в Турция на почивка и пребивавали на палатка в село в района на Фетхийе. Местни жители обаче забелязали, че от дълго време няма движение около палатката и отишли да проверят дали всичко е наред. Вътре те открити телата на двамата британски граждани. За случая е била алармирана жандармерията, която изпратила екипи на мястото. При първоначалния оглед не са били открити следи от прорезни рани по телата на мъжа и жената. Труповете са изпратени в местната морга, за да се определи причината за настъпилата смърт. Прокуратурата във Фетхийе е започнала разследване.", "date": "2018.05.29", "title": "Откриха мъртви британци в турски курорт"}
{"url": "https://www.monitor.bg:443/bg/a/view/jena-udari-avtobus-s-deca-100952", "text": "Жена удари с колата си автобус, пълен с деца на пътя Кубрат – Завет. Катастрофата станала около 7 часа сутринта, а десет от учениците са пострадали леко. Те са откарани в болница за преглед, но състоянието им не е сериозно. По-тежко е пострадала водачката на лекия автомобил, който е с разградска регистрация. Тя е откарана в болница с множество наранявания. Шофьорката е карала в насрещното, когато се е нацелила в автобуса. Полицаи и преминаващи по пътя са я извадили от колата.  ", "date": "2018.05.29", "title": "Жена удари автобус с деца"}
{"url": "https://www.monitor.bg:443/bg/a/view/mitnichari-zaloviha-18-tona-etilov-spirt-100948", "text": "На 25 май митничарите от ГКПП – Кулата се натъкнаха на 18 т  етилов спирт при проверка на ТИР с благоевградска регистрация. По документи 18-те контейнера били пълни с по 1000л  нетоксичен и незапалим воден разтвор AD – Blue, който се използвал за намаляване вредните емисии на дизеловите двигатели, а камионът пътувал за Италия. При лабораторната проверка на място се оказало, че контейнерите съдържали 96-градусов етилов алкохол, от който се произвеждали спиртни напитки  менте. Шофьорът на ТИР-а си признал по-късно, че крайната дестинация на курса му е бил гръцки остров. Камионът и 18-те контейнера са задържани, а акцизът, който трябва да се заплати е за над 190 000 лева. За случая е уведомена Районна прокуратура в Петрич.", "date": "2018.05.29", "title": "Митничари заловиха 18 тона етилов спирт"}
{"url": "https://www.monitor.bg:443/bg/a/view/lekarite-gadajat-za-zdraveto-na-skripal-i-dyshterja-mu-100947", "text": "Лекуващите лекари на бившия двоен агент Сергей Скрипал и дъщеря му, които бяха отровени с нервнопаралитично вещество във Великобритания, не могат да направят дългосрочни прогнози за здравето им, а в началото са се опасявали, че е можело да стане много по-зле, предаде Ройтерс. Скрипал - бивш полковник от руското военно разузнаване, издал десетки агенти на Великобритания, бе намерен заедно с дъщеря му Юлия в безсъзнание на пейка в южния английски град Солсбъри на 4 март. Медици от болницата в Солсбъри, където двамата бяха лекувани, казаха пред Би Би Си, че са се питали дали някой от тях няма да пострада от нервнопаралитичното вещество. Освен това са допускали, че Сергей и Юлия Скрипал може да умрат от отравянето.  На въпрос какви ще са дългосрочните последици от отравянето за здравето на бащата и дъщерята, медицинският директор на болницата Кристин Бланчард отвърна, че прогнозата е неясна. \"Честният отговор е, че не знаем\", каза тя в интервюто за Би Би Си, цитирано от Ройтерс.", "date": "2018.05.29", "title": "Лекарите гадаят за здравето на Скрипал и дъщеря му"}
{"url": "https://www.monitor.bg:443/bg/a/view/gal-gadot-shte-vodi-evrovizija-2019-100914", "text": "В ролята на водеща за следващото издание на престижния конкурс „Евровизия“ ще видим актрисата Гал Гадот, съобщиха ТАСС. Поканата звездата от блокбастъра „Жената чудо“ е получила от израелската Обществена корпорация за радио и телевизионно разпространение. Чаровната брюнетка още не е приела категорично предложението, тъй като графикът й е много натоварен, но близки до нея издават, че няма как да пропусне такава възможност. „Евровизия 2019“ трябва да се проведе в родината на Гадот, тъй като за тазгодишен победител бе излъчена Нета Барзилай с изпълнението на песента Toy. Това е четвърти триумф в рамките на музикалния форум за Израел, след като грабнаха златото още през 1978-а, 1979-а и 1998 г. Има обаче шанс домакинството за 2019 г. да бъде прехвърлено на страната, останала на второ място – Кипър. Това става ясно от писмо на EBU до израелското правителство, в което се съобщава, че до рокадата ще се стигне, ако останалите страни, участващи в „Евровизия“ бойкотират конкурса. Наскоро Ирландия, Швеция, Обединеното кралство и Исландия обявиха своето решение, че ще се оттеглят заради силния политически натиск, ако домакин на събитията догодина стане Йерусалим.  ", "date": "2018.05.29", "title": "Гал Гадот  води „Евровизия 2019“"}
{"url": "https://www.monitor.bg:443/bg/a/view/slavin-razmi-konkurencijata-kato-dve-kapki-voda-100939", "text": "Нов автомобил в гаража и любовта на публиката си заслужи Славин Славчев на финала на „Като две капки вода“. Победителят от Х Factor 2014 г. скочи в кожата на Иън Гилън от легендарните Deep Purple, което му донесе най-много зрителски гласове и първото място. Феновете на предаването обаче негодуват от финалната подредба. „Няма повече да гледам вашето предаване! Публиката не сме толкова прости, за колкото ни мислите. За мен истинският победител е Иван! Вие си му дайте наградата на Славинчето, така и така тези неща вие ги решавате“ и  гласят част от коментарите в социалните мрежи. На един тон разстояние от победата бе актьорът Иван Юруков, който се превъплъти в Джон Ленън от The Beatles. Фолкидолът Константин, който през целия сезон водеше в класирането, заложи на естрада и запя в кецовете на Васил Найденов, което му отреди почетната трета позиция. Последна сред финалистите се нареди тийн сензацията Гери-Никол, която избра да се изяви като „най-голямото си вдъхновение“ – Риана. Останалите участници в сезон 6 на забавния формат, който облича мъже в рокли, също имаха шанс да изпеят лебедовата си песен в дуети. Ромската перла Софи Маринова и естрадната звезда Маргарита Хранова изпълниха хита One Moment In Time като Дженифър Хъдсън и Уитни Хюстън. Русата изкусителка Златка Райкова и Боби Турбото пък се преобразиха като Галка и Миро от „ Каризма“. На сцената се появи и миналогодишната победителка в шоуто за преобразявания – Михаела Маринова, която вдигна градуса на настроението в токчетата на Бионсе. Всеки от участниците получи и специални отличия. Златка бе обявена за „Мис Еволюция“, с купа и медал в категория „Мис езикова бариера“ си тръгна Софка, Славин стана „Мистър пластик“, а Боби Турбото - „Мистър феникс“. Марги Хранова грабна титлата „Мадам сензация“, а Коцето си тръгна като „Мистър машина“. Гери-Никол се окичи с лента „Мис Dancing queen“, а Иван Юруков блесна като „Мистър Оскар“. В края на вечерта всички отправиха поздрав към зрителите пред малкия екран с песента „Приятели“ на „Фамилия Тоника“.  ", "date": "2018.05.29", "title": "Славин разби конкуренцията в „Като две капки вода“ (ОБНОВЕНА)"}
{"url": "https://www.monitor.bg:443/bg/a/view/konsumacijata-na-kafe-i-shokolad-v-rusija-prez-april-padnala-s-8-4-100944", "text": "Руският индекс \"Кафе с мляко\", показващ обемът на покупките на шоколад, кафе, мляко и бутилирана вода е паднал в сравнение с март с 8,4 на сто, съобщава „РИА Новости”. На годишна база спадът е по-малък - 1,2%. Най-голямо намаление на покупките през миналия месец, спрямо предходния има при шоколада - 13,4 на сто. При млякото спадът е 1,4%, при кафето - 5,4 на сто, а на бутилираната вода - 6%. Цената през април на водата обаче се вдига с 1,8%. Останалите продукти пък леко поевтиняват, сочи още проучването на консултантския холдинг „Ромир”. В Москва през миналия месец индексът отчита спад от 10,8% спрямо март, а на годишна база понижението е почти 7 на сто. За същото време кафето в руската столица е поскъпнало с над 10%, което сви покупките с почти една пета. Месечният спад в потреблението на шоколад от московчани през април е 18,8%. В Москва спрямо четвъртия месец на миналата година кафето е по-евтино с 2,7%, шоколадът - с 4,6%, а млякото - със 7,2 на сто. Бутилираната вода обаче е поскъпнала с над една десета, което е понижило потреблението й  с 18,4%. При кафето на годишна база спадът в консумацията е 5,6%, а при шоколада - 3,6%. В замяна московчани са изпили 5,4% повече мляко от април миналата година, сочат още данните от изследването.", "date": "2018.05.29", "title": "Консумацията на кафе и шоколад в Русия през април паднала с 8,4%"}
{"url": "https://www.monitor.bg:443/bg/a/view/abramovich-stana-naj-bogatijat-grajdanin-na-izrael-100942", "text": "Руският олигарх и собственик на английския клуб „Челси” Роман Абрамович е получил израелско гражданство, съобщиха медиите в Израел и го обявиха за новия най-богат гражданин на страната. Неотдавна британската виза на Абрамович изтече, а по информация на близки до милиардера подновяването й отнема необичайно дълго време. Британските власти отказват коментар по случая. Абрамович, чието състояние се оценява на повече от 12 милиарда долара, е купил резиденция в престижен район на Тел Авив. Като нов гражданин на Израел той няма да плаща данъци в продължение на 10 години. Абрамович пристигна вчера на летище \"Бен Гурион\" с частен самолет. В съответствие с процедурите на летището той е получил израелски вътрешен паспорт. Но дали му е бил издаден задграничен паспорт от еврейската държава засега не се съобщава. Изданието посочва, че бизнесменът е изпълнил всички необходими условия за получаване на израелско гражданство миналата седмица в посолството на Израел в Москва. Според запознат източник от властите на Ерусалим Абрамович вече напуснал страната. Той е бил в Израел за няколко часа за оформяне на израелското гражданство.", "date": "2018.05.29", "title": "Абрамович стана най-богатият гражданин на Израел"}
{"url": "https://www.monitor.bg:443/bg/a/view/antyni-hopkins-bori-gneva-s-alkohol-100917", "text": "Кинолегендата Антъни Хопкинс призна, че е алкохолик. Зависимостите си обаче 80-годишният актьор намира за плюс, тъй като с тях бори гневните си изблици. заяви в интервю пред в. „Гардиън“ той. Носителят на „ Оскар“ разказа още, че през 1975 г. са били последните му опити за справяне с яростта с повече професионални ангажименти. допълни екранния Ханибал Лектър. Пред вестник „The Times“ пък Хопкинс направи друго скандално изказване, като заяви, че не мисли да си губи времето да мисли за дъщеря си, защото е приел, че отношенията им са окончателно прекъснати и тя не иска да се свързва по никакъв начин с него. 50-годишната му наследница Абигейл е плод на любовта му с бившата му съпруга Птронела Баркър, с която го свързваше 20-годишен брак. Неотдавна по същата тема, той беше заявил, че не се интересува дали е станал дядо и какво се случва с дъщеря му. Преди дни Хопкинс попадна в по-скоро забавна, отколкото гневна ситуация, когато фенка го помисли за клошар. Това се случило по време на снимките на новата екранизация по „Крал Лир“ на Шекспир за BBC, разказа режисьорът на продукцията Ричърд Еър. До неудобната ситуация се стигнало, след като сюжетната линия позиционирала актьора в раздърпани дрехи и вехтошарска количка на улиците в английския град Стивънидж. С участие в лентата се разписват още Ема Томсън, Емили Уотсън и Андрю Скот.", "date": "2018.05.29", "title": "Антъни Хопкинс бори гнева с алкохол "}
{"url": "https://www.monitor.bg:443/bg/a/view/bruksel-zabranjava-klechkite-za-ushi-butilkite-s-fiksirani-kapachki-100936", "text": "В Европейския съюз ще бъде забранено производството на пластмасови изделия, когато могат да бъдат предложени от друга суровина. Под забрана попадат едни от най-масовите продукти от синтетика - клечки за уши, прибори за хранене, чинии, сламки, бъркалки и пръчки за балони. Пластмасовите шишета пък ще бъдат предлагани само ако капачките им остават прикрепени към тях, предлага Европейската комисия (ЕК) чрез нови правила за намаляване на морските отпадъци. Рестриктивните действия на Брюксел са насочени към 10-те пластмасови изделия за еднократна употреба, които най-често се срещат по европейските плажове и в морета, както и към изгубените или изоставените риболовни уреди. Общо тези  отпадъци съставляват около 70 на сто от всички морски отпадъци.  Предлага се да бъде забранено предлагането на съответните пластмасови изделия за еднократна употреба на пазара, ако има възможност за осигуряването на тези изделия на достъпни цени и от друга суровина. За стоките, за които това правило е неприложимо, употребата ще бъде ограничавана с национални мерки и задължения за производителите за почистване, уточниха от Европейската комисия.  Сега предстои предложенията на Комисията да бъдат внесени в Европейския парламент и Съвета за приемане. Това не са първите мерки на европейските институции за намаляване на пластмасовите изделия в ежедневието ни. След предприетите през 2015 г. мерки за пластмасовите торбички 72 на сто от европейците заявяват, че вече използват по-малко такива торбички (виж карето).  Според Еврокомисията компаниите ще получат повече предимства, отколкото загуби от еднаквите правила. Чрез създаване на възможности за повторна употреба на пластмасовите изделия дружествата ще могат да си осигурят траен източник на висококачествени суровини. По време на обществени обсъждания 95% от участниците са се съгласили, че трябват спешни действия по отношение на пластмасовите изделия за еднократна употреба, а 79% смятат, че тези мерки трябва да са на равнище ЕС, за да са ефективни.  70% от производителите и 80% от представителите на търговски марки също са на мнение, че са необходими спешни действия   72% са намалили употребата си на пластмасови торбички, а 38 % са сторили това през последната година.  Производителите ще помагат за покриването на разходите за управление на отпадъците и почистване, както и за мерки за повишаване на информираността по отношение на съдовете, опаковките и обвивките за хранителни продукти (напр. на чипс или бонбони), съдовете за напитки и чашите, тютюневите изделия с филтри (напр. цигарени фасове), мокрите кърпички, балоните и леките пластмасови торбички.  Секторът ще получи стимули да разработва по-малко замърсяващи  алтернативи за тези продукти. От ЕК целят ползи както за околната среда, така и за икономиката. Например с новите мерки се очаква да бъдат избегнат емисии в размер на 3,4 млн. тона CO2 еквивалент и екологични щети на стойност 22 млрд. евро до 2030 г. Джобът на потребителите няма да олекне с около 6,5 млрд. евро.", "date": "2018.05.29", "title": "Брюксел забранява клечките  за уши, бутилките с фиксирани капачки"}
{"url": "https://www.monitor.bg:443/bg/a/view/avstrija-pravi-nemskija-zadyljitelen-za-migrantite-i-im-ogranichava-pomoshtite-100943", "text": "Австрийското коалиционно правителство представи планове за намаляване на плащанията за имигранти, включително бежанци, с което цели възпиране на новопристигналите. Основното плащане за обезщетения ще бъде ограничено до 563 евро на месец, което ще нарасне, за да съответства на сумата, която австрийците получават - 863 евро - ако съответните мигранти преминат теста по немски. На имигрантите също така ще бъде забранено да претендират за такива обезщетения в продължение на пет години. Австрийският канцлер Себастиан Курц обеща твърда линия по въпроса за имиграцията още докато беше външен министър и в предизборната си кампания. Той проведе кампанията си с обещания да ограничи ползите за бежанците и да закрие маршрутите на имигрантите за Европа. \"Основното правило, което ще въведем, е, че немският език ще се превърне в ключ към пълната минимална полза\", заяви на пресконференция канцлерът. \"Това означава, че всеки, който няма достатъчно езикови умения, няма да може да претендира за пълната минимална полза\", добави той. Но намеренията на австрийското правителство поставят Австрия в конфликт с останалата част от Европейския съюз, защото правилата на ЕС относно свободата на установяване изискват всички граждани на държавите-членки да бъдат третирани еднакво. Австрийското коалиционно правителство на консервативната Народна партия и крайнодясната Партия на свободата бе одобрено през декември след изборите на 15 октомври. Избирателните кампании на партиите бяха доминирани от миграционната криза в Европа - нещо, за което антимиграционната Партия за свободата отдавна води кампания. През 2015 година в разгара на кризата с мигрантите в Европа повече от 90 000 души подадоха молба за убежище в Австрия, което съставлява повече от 1% от населението на страната. Първоначално бежанците бяха приветствани, но настроенията в страната бързо се промениха.", "date": "2018.05.29", "title": "Австрия прави немския задължителен за мигрантите и им ограничава помощите"}
{"url": "https://www.monitor.bg:443/bg/a/view/dvama-jurnalisti-ot-severna-karolina-otraziha-burjata-alberto-i-zaginaha-100945", "text": "Телевизионен водещ и оператор в щата Северна Каролина бяха убити вчера от дърво, което падна върху колата им, докато отразяваха последиците от буря в окръг Полк, на 150 км западно от Шарлот, предаде Ройтерс. Водещият на новините в телевизия WYFF Майк Маккормик и операторът Арън Смелцър загинаха от удара на падналото дърво върху джипа им, движещ се по магистрала, съобщи телевизията. Шефът на местната пожарна Джефри Тенант каза, че дал интервю на Маккормик и след минути му се обадили по телефона за злополуката. Когато отишъл на място, видял, че жертвите са двамата мъже, с които току що се бил разделил. \"Дадох интервю на г-н Маккормик 10 минути преди да ми се обадят по телефона. Той ни бе казал да се пазим, ние също му казахме да се пази\", каза Тенант пред журналисти. На мястото на злополуката земята била прогизнала от проливния дъжд и голямо дърво с дебелина 1 метър в диаметър, се стоварило над джипа на журналистите на магистрала 176. \"Това е каприз на природата - кореновата система на дървото е поддала и то е паднало\", каза Тенант.", "date": "2018.05.29", "title": "Двама журналисти от Северна Каролина отразиха бурята Алберто и загинаха"}
{"url": "https://www.monitor.bg:443/bg/a/view/amerikanskata-softuerna-firma-verint-dava-za-izraelskata-nso-za-1-mlrd-100941", "text": "Американският производител на компютърни програми Verint Systems води преговори  за придобиване на израелския производител на шпионски програми и средства за кибер-разузнаване NSO Group и е готов да инвестира в сделката 1 млрд. долара, пише Wall Street Journal. По данни на изданието, израелците са известни с продажбите си на военти компютърни технологии, включително и на шпионските програми Pegasus, на правителствени служби за безопасност. Verint Systems е предложила Francisco Partners за изкупи притежавания от нея контролен пакет акции в NSO Group, придобит през 2014 г. за 110 млн. долара. Американците освен това са готови да дадат свои акции на Francisco Partners и да поемат дълговете на израелската компания.", "date": "2018.05.29", "title": "Американската софтуерна фирма Verint дава за израелската NSO за $1 млрд."}
