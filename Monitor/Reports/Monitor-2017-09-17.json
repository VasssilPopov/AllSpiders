{"url": "http://www.monitor.bg/a/view/9465-%D0%A7%D0%BB%D0%B5%D0%BD%D1%8A%D1%82-%D0%BD%D0%B0-%D0%92%D0%A1%D0%A1-%D0%AF%D1%81%D0%B5%D0%BD-%D0%A2%D0%BE%D0%B4%D0%BE%D1%80%D0%BE%D0%B2-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%B8-%D0%BA%D1%80%D1%8A%D0%B3%D1%8A%D1%82-%D0%9A%D0%B0%D0%BF%D0%B8%D1%82%D0%B0%D0%BB-%D1%81%D0%BF%D0%BE%D0%B4%D0%B5%D0%BB%D1%8F%D1%82-%D0%BE%D0%B1%D1%89%D0%B8-%D0%BE%D0%BF%D0%BE%D1%80%D0%BD%D0%B8-%D1%82%D0%BE%D1%87%D0%BA%D0%B8/", "text": "\n                    Укриващият се зад граница банкер Цветан Василев, станал популярен като Българския Мадоф, и олигархичният кръг „Капитал“ на Иво Прокопиев споделят общи опорни точки. Това стана ясно от думите на члена на Висшия съдебен съвет Ясен Тодоров, който даде интервю за предаването „Беновска пита“ за Канал 3.„Обективните факти показват, че определени политико-икономически кръгове в страната се опитват да се месят в работата на Темида и да инсталират свои хора за административни ръководители на ключови позиции в съдебната власт. Когато тази кадрова политика не успее, ВСС е жестоко атакуван от един определен медиен кръг. Дали той е пряко свързан с Цветан Василев не знам. Но се забелязва от медийните му изяви и интервютата, които дава от Белград, че споделя общи опорни точки с кръга „Капитал“, категоричен бе Тодоров.Съдебният кадровик коментира и темата с проверките на скандалния шеф на Върховния касационен съд Лозан Панов.„По време на тези одити бяха установени нередности при администрирането на съда“, заяви Тодоров и отбеляза, че и към настоящия момент е морално Панов да си подаде оставката заради всички скандали, в които замеси Темида. „Аз бях първият, който му поисках оставката и продължавам да смятам, че той трябва да си я подаде“, допълни Тодоров. Членът на ВСС подчерта, че за свалянето на Лозан Панов от поста председател на ВКС са нужни 17 гласа „за“, но към момента подобна процедура не е стартирала. Тодоров отбеляза още, че Панов дължи обяснение и по друга тема – внезапната оставка на сочения за негово протеже шеф на Софийски градски съд Калоян Топалов. „И за мен е интересен въпросът защо Топалов и неговата заместничка напускат не просто председателските си постове, но и съдебната власт като цяло, изненадващо и без мотиви“, допълни Тодоров и препоръча да се провери какво е подтикнало протежето на Панов да вземе подобно решение особено след като е получавалподкрепата на „прогресивните медии“ за начина на своето управление.Тодоров направи и равносметка на изтичащия мандат на настоящия състав на ВСС, като отбеляза, че оценката на неговата дейност е положителна. Кадровикът подчерта, че е изпълнил собствената концепция, с която е станал член на съдебния съвет – да се подобрят условията на труд на магистратите.„Това включва както увеличение на работните им заплати, така и подобряване на материалната база на съдебната власт“, отбеляза Тодоров. Според него в края на своя мандат ВСС може да се похвали, че е увеличил заплатите в Темида с 20% и е решил сериозни проблеми със сградния фонд на третата власт. Като пример той посочи новата сграда на Софийския районен съд, която днес трябва да бъде официално открита.Съдебният кадровик заяви още, че към момента единствените окончателно избрани членове на новия състав на ВСС са тези от т.нар. професионална прокурорска квота. За вота за съдийска квота, избрана от магистратите, има жалба във ВАС от скандалния бивш шеф на СРС Методи Лалов, която предстои да се разгледа на 28 септември. „Надявам се другата седмица НС да избере и 11-те представители на парламентарната квота в съвета“, обясни още Тодоров и допълни, че смята, че до 3-ти октомври, за когато е предвидена клетвата на новия ВСС, съветът ще бъде окомплектован.Тодоров коментира и факта, че президентът Румен Радев все още не е подписал указа за встъпване в длъжност на новоизбрания шеф на Върховния административен съд Георги Чолаков. Според съдебния кадровик право на държавния глава е да реши кога да подпише указа, но се надявал това да стане преди да изтече мандата на сегашния председател, за да не се получи институционален вакуум. Освен това Тодоров подчерта, че изборът за шеф на ВАС е проведен напълно законно, при пълна прозрачност и за първи път по новите правила, които гарантират вслушване в гласа на съдиите от съответния съд.\n\n\n                    ", "date": "2017.09.17", "title": "Ясен Тодоров: Цветан Василев и кръгът „Капитал“  споделят общи опорни точки"}
{"url": "http://www.monitor.bg/a/view/46119-%D0%A9%D1%83%D1%80%D1%86%D0%B8%D1%82%D0%B5-%D0%B8-%D0%B1%D0%B0%D0%BB%D0%B5%D1%82-%D0%90%D1%80%D0%B0%D0%B1%D0%B5%D1%81%D0%BA-%D1%81%D1%82%D0%B0%D0%BD%D0%B0%D1%85%D0%B0-%D0%BF%D0%BE%D1%87%D0%B5%D1%82%D0%BD%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    На празника на София 17 септември, Столичният общински съвет проведе своя тържествена сесия, на която награди почетните граждани на София. „Радвам се, че имам възможност да връча отличията на хора, които със своя труд и своя талант са подпомогнали духовното и материалното развитие на града ни”, каза председателят на Столичния общински съвет Елен Герджиков.Със званието „Почетен гражданин на София“ бяха отличени Гийом Робер – съветник по сътрудничеството и културната дейността на посолството на Франция в България и директор на Френския културен институт, Владимир Кисьов – бивш председател на Софийския общински съвет. Проф. Васил Николов – заместник-председател на Българската академия на науките (БАН), Томас ван Орсхот – посланик на Кралство Нидерландия в София от 2013 до 2017 година, Тимертай Избастин – посланик на Република Казахстан в България от 2009 до 2017 година, Женски хор „Христина Морфова“ при Народно читалище \"Д-р Петър Берон“, който тази година частва своята 80-годишнина, балет „Арабеск“, който тази година чества своята 50-годишнина и легендарната рок група „Щурците“.Значката на София Столичният общински съвет пък присъди на проф. Ива Петкова – шеф на клиниката по офталмология в Александровска болница, както и на д-р Александър Оскар – лекар в клиниката по очни болести към Александровска болница и председател на организацията на евреите в България.„Това, което постигнахме в последните десет години в София, показва, че вървим в правилната посока. Вярвам, че може да продължим напред“, каза кметът на Столичната община Йорданка Фандъкова по време на тържествената сесия на Столичния общински съвет по повод празника на града. Тя припомни, че София ще бъде столица на Европа след няколко месеца. „Милиони очи ще бъдат вперени в нас. Милиони хора ще бъдат наши гости. Това, което те ще видят, е това, което ние правим и ще правим. София е град на образованите хора, на иновациите. Вярвам, че никой от нас няма да работи срещу името на града”, подчерта Фандъкова. Тя беше категорична, че не е лесно градът да се представи достойно, но „вярвам, че ще се справим заедно. Разчитам, че в следващите месеци ще бъдем един отбор, който представя града и България”, каза още столичният кмет.Денят на Светите мъченици - София, Вяра, Надежда и Любов е обявен за празник с решение на Столичния общински съвет на 25 март 1992 година.\nСъс свободен вход днес работят парк-музей \"Врана\", Зоологическата градина, Регионалният исторически музей и археологическото ниво на базиликата \"Света София\", както и Софийската градска художествена галерия.\nВ 11.30 на площада пред храма \"Света София\" бе отслужен тържествен водосвет с официална церемония по издигане знамето на града.\n\n\n                    ", "date": "2017.09.17", "title": "\"Щурците\" и балет \"Арабеск\" станаха почетни граждани на София"}
{"url": "http://www.monitor.bg/a/view/20938-%D0%A1%D0%BB%D0%B0%D0%B4%D0%BA%D0%B0%D1%80%D0%BD%D0%B8%D1%86%D0%B0-%D1%86%D0%B0%D0%BA%D0%B0-%D0%BA%D0%BB%D0%B8%D0%B5%D0%BD%D1%82%D0%B8-%D1%81-15-%D0%BB%D0%B2-%D1%82%D0%B0%D0%BA%D1%81%D0%B0-%D0%BD%D0%BE%D0%B6/", "text": "\n                    Верига сладкарници цака клиентите си с 15 лв. такса „нож“ за рязане на на тортата. За иновативната такса съобщи Теодора Иванова от групата „Майките на София“.\n\n“Ако искаш да си купиш цяла торта от сладкарници „Неделя“ и помолиш едно парченце от нея да ти отрежат за консумация на място за детенце на четири години, което плаче за нея, освен цената на тортата, поискаха 15 лв такса \"рязане\". Такъв бил редът в тези сладкарници. Редно ли е? Може би има и такса \"дишане на въздух”. Не купихме тортата, но не само поискаха 15 лв. за рязане, а и отказаха да ни дадат и нож“, написа възмутената Иванова. Според нея неприятната случка се разиграла в сладкарницата на „Неделя“ в столичния квартал „Слатина“.\n\nПроверка на „Монитор“ показа, че в сладкарници „Неделя“ има такава такса и тя се нарича “Обслужване на тортата“. Тя се плаща, когато клиент поиска тортата да се нареже за консумация в заведението“, обясни пред репортер на „Монитор“ служителка от сладкарницата на “Неделя“ на . бул. „Шипченски проход“ в София.\n\nТова е от години. Веднъж правихме изненада на една колежка, заведох я аз там и другите вече поръчали тортата. Стигна се вече до яденето, но от персонала -хоп 15 лв. Ние - не! Почнахме да я бучим така както си беше цяла, хахо -хихи и сервитьорката пак цъфна. Хъката, мъката - 15 лв за консумация в заведението. Голяма селяния....“, написа във Фейсбук Деница Кирова, която също е станала свидетелка как се иска „такса нож“ в заведение на „Неделя“.\n\nНеотдавна начислена такса „Празен стол” в ресторант в Созопол взриви социалните мрежи и предизвика лавина от реакции. Заведението там беше поискало от туристи пари за незаети места. На разпространена в интернет касова бележка се вижда как за четири резервирани, но незаети стола, ресторантът е начислил по 20 лв., или общо 80 лв.\n\n„Макар и единични случаи, това са нелоялни търговски практики и във всеки конкретен казус ще реагираме\", закани се тогава шефът на Комисията за защита на потребителите Димитър Маргаритов. Той обеща да има административна санкция за това, че без да е отразено в менюто, се начислява такава услуга и тя се представя в касов бон.\n                    ", "date": "2017.09.17", "title": "Сладкарница цака клиенти с 15 лв. такса „нож“"}
{"url": "http://www.monitor.bg/a/view/34332-%D0%A2%D0%B0%D1%80%D0%B8%D0%BA%D0%B0%D1%82%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B2%D0%BE%D0%B4%D0%B0-%D0%BD%D0%B0-%D0%B7%D0%B0%D0%BA%D1%8A%D1%81%D0%B0%D0%BB%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0/", "text": "\n                    Ремонт на магистрален водопровод остави без питейна вода близо 50 хил. човека в Горна Оряховица и съседните села Първомайци, Поликраище, Драганово и Правда.\n\nВ първоначалното съобщение на местното ВиК „Йовковци” първонаално беше съобщено, че вдата ще бъде спряна в понеделник сутринта и хората останаха спокойни. Оказа се, обаче, че ремонтът не търпи отлагане и кранчето на водата беше врътнато още в събота сутринта. Това завари повечето от хората неподготвени и те на щурм се втурнаха да изкупуват минералната вода в магазините. Търговците от своя страна също се оказаха недобре подготвени и незаредени с необходимото за подобна сиуация количество вода и щандовете набързо се опразниха. Наред с тях се опразниха щандовете и с бирата и безалкохолните, които поради липса на вода, се оказаха добър неин заместител А на всичкото отгоре се оказа, че мястото, където се е скъсал магистралният водопровод, е трудно достъпно дере, а самите тръби са на 10 м дълбочина, което причини допълнителни трудности за работниците, извършващи подмяната. За да не бедстват жителите на Горна Оряховица от пожарната разпоредиха да бъдат осигурени три водоноски: в най-големия квартал Пролет, до местната болница и край стадиона. Предприемчиви жители на железничарския град пък доста умело се възползваха от безводието в 35-градусовата жега и набързо развъртяха бизнес с вода за пиене, която доставяха направо от хипермаркетите в съседно Велико Търново. А в социалната мрежа Фейсбук се появи обява: „Продавам студена кладенчова вода. Става за пиене, миене и поливане. Става и да си изстудите уиски и ракия. Цена 10 лв. за 10 л.” Много горнооряховчани пък предпочетоха да запалят колите, да натоварят семействата си и да намерят спасение от безводието на село при баба и дядо.\n\nНаред с Горна Оряховица и четирите села, на воден режим за два дни – петък и събота, бяха поставени и жителите на лясковското село Мерданя. Причината там отново беше повреда в местния стар водопровод. Безводието обаче не беше чак толкова страшно, тъй като работниците през деня спираха водата, но вечер я пускаха за да могат хората да се запасят за следващия ден.\n                    ", "date": "2017.09.17", "title": "Тарикати продават вода на закъсали семейства"}
{"url": "http://www.monitor.bg/a/view/63457-%D0%9A%D0%BE%D0%BD%D0%B5-%D1%82%D1%8A%D0%BF%D1%87%D0%B0%D1%82-%D0%BF%D0%B0%D0%BC%D0%B5%D1%82%D0%BD%D0%B8-%D0%BF%D0%BB%D0%BE%D1%87%D0%B8-%D0%B2-%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Коне са пуснати на воля да пасат и да тъпчат паметните плочи в гробищния парк в кв.“Каменица“ във Велинград. За това сигнализираха потърпевши в социалната мрежа. Според хората това не се случвало за първи път и най-вероятно самите собственици пускали животните, тъй като имало ограда и нямало къде да избягат. Безстопанственото влизане на конете във“вечния град“ среща гневни коментари на потребители в социалните мрежи. „Бях отишла да запаля свещичка на мъжа ми на гроба и отстрани два коня тъпчеха съседните надгробни места“, възмущава се велинградчанка. Ужасно е това-няма ли кой да ги изгони или санкционира собствениците им, гневно коментира друг местен жител.  На сайта на община Велинград за подобни сигнали има телефон-  за сигнали, свързани с екологични нарушения /качество на въздуха; замърсяване на води и почви; нерегламентирани сметища и несвоевременно обслужване на контейнери за битови отпадъци; незаконна сеч или окастряне на дървета на общински терени; незаконно строителство и самосрутващи се сгради, други/. Към местната кметска администрация работи и „горещ телефон“  , но и двата телефонни поста отговарят на обаждания само през работните дни.\n\n \n\n \n                    ", "date": "2017.09.17", "title": "Коне тъпчат паметни плочи в гробищата във Велинград"}
{"url": "http://www.monitor.bg/a/view/26265-%D0%94%D0%BE%D1%81%D1%82%D0%B0%D0%B2%D1%8F%D1%82-%D0%BF%D0%B8%D1%82%D0%B5%D0%B9%D0%BD%D0%B0-%D0%B2%D0%BE%D0%B4%D0%B0-%D0%B2-%D0%B1%D1%83%D1%82%D0%B8%D0%BB%D0%BA%D0%B8-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D0%B2-%D0%BE%D0%B1%D1%89%D0%B8%D0%BD%D0%B0-%D0%9F%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5/", "text": "Спешно започва ремонта на авариралия магистрален водопровод\n                    Бутилирана питейна вода в бидони по 10 литра доставят на хората в селата в община Панагюрище, след като в петък кметът на средногорската община Никола Белишки обяви бедствено положение заради недостиг на вода, предизвикан от чести аварии в магистралния водопровод. Съоръжението, което доставя вода на Панагюрище и околните села Бъта, Баня, Попинци, Поибрене, Елшица и Левски, се е компрометирало от зачестилите повреди по трасето. Само за последните 10 дни има 16  аварии. Заради това панагюрският кмет разпореди до 11 часа на 21 септември да бъде обявено бедствено положение в общината, докато се нормализират нещата. Сформиран бе Кризисен щаб и оттам информираха, че са започнали изкопни работи и подготовка на трасето за подмяна на водопроводните тръби по авариралия магистрален водопровод. Изкопани са 245 метра. По магистралния водопровод „Марица“  водата постъпи в резервоарите на град Панагюрище, находящи се в местността „Ушите“. Водоподаването от II  до III подем се извършва само с една работна помпа,  с цел избягване на повишаване на налягането в тръбопровода, което би довело до нови аварии, обясни главният експерт в общината Радка Костуркова. Тя допълни, че от общината призовават жителите да проявят разбиране и съпричастност, като разумно използват водата, за да могат да бъдат задоволени потребностите и на живеещите във високите зони на населените места. Община Панагюрище е направила заявка за минерална вода, за да облекчи снабдяването на домакинствата с вода за пиене.  Първите бидони с вода бяха доставени за жителите в селата Бъта и Попинци, предстои доставка и в Оборище и Поибрене. Заявени са 8 водоноски от базата в село Бошуля. Цистерна с вода за битови нужди е разположена на ул. „Олга Брадистилова“ в района на детска градина „Звънче“ в общинския център, както и на улица „Нистор Ружеков“ в района на детската площадка.\n                    ", "date": "2017.09.17", "title": "Доставят питейна вода в бутилки на хората в община Панагюрище"}
{"url": "http://www.monitor.bg/a/view/75335-%D0%9E%D0%BF%D0%B0%D1%81%D0%B2%D0%B0%D1%82-%D1%81-%D0%BA%D0%B0%D0%BC%D0%B5%D1%80%D0%B8-%D1%8F%D1%81%D0%BB%D0%B8%D1%82%D0%B5-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Видеонаблюдение вече действа в яслите в центъра на Пловдив. Към момента обаче детските заведения са оборудвани с камери само в общите помещения, като коридори, стълбища и приемни помещения. Предстоят разговори с родителите, които ако се съгласят, камери ще бъдат сложени и в спалните на хлапетата, както и в помещенията, в които те играят и се забавляват. Това съобщи кметът на района Георги Стаменов. Той уточни, че от 4 септември т.г. видео наблюдението в три от общо четирите ясли в района в общите помещения е вече факт.\n\n„За игралните и спалните помещения се изисква съгласие от родителите, което те трябва да заявят писмено с декларации. В яслите, които са ни на пряко подчинение в района, предстои през септември и октомври да създадем обществени съвети. Ще говорим с родителите и ако има съгласие от тях, то ще монтираме камери и в спалните, и в залите за игри”, уточни кметът Стаменов. По думите му ако това се случи, то родителите ще получат код за достъп и ще могат онлайн да виждат какво прави детето им в яслата. „Това да имат код за достъп и да наблюдават поведението на детето си е нещо напълно нормално, но пълното въвеждане на системата за видео наблюдение изисква време. Може да има родители, които не желаят, примерно, детето им да бъде снимано”, каза още районният кмет. Той уточни, че майките няма да плащат допълнително над месечната такса за камерите, както и че при видео наблюдение те ще знаят, че имат 100% сигурност за детето си.\n\nТрите ясли в район „Централен”, в които са монтирани камери, са: „Вълшебно детство”, „Детска ясла на мечтите” и „Приказен свят”. Техниката на стойност 3560лв., дарение от частна фирма, дава възможност случващото се в детските заведения да бъде не само наблюдавано, но и преглеждано с минала дата. „Бих желал всеки родител да бъде спокоен за сигурността на своето дете, което прекарва цял ден в детската ясла. Същевременно това е жест и към служителите на яслите, които поемат отговорност за децата докато родителите им са на работа“, коментира Георги Стаменов. „Родителите веднага забелязаха монтираните камери. Реакцията им е позитивна. За мен и колегите ми придобивката може да бъде само от полза и улеснение в работата“, каза директорката на „Детска ясла на мечтите” Румяна Петрова.\n                    ", "date": "2017.09.17", "title": "Опасват с камери яслите в Пловдив"}
{"url": "http://www.monitor.bg/a/view/38808-%D0%94%D0%BD%D0%B5%D1%81-%D1%89%D0%B5-%D0%B5-%D0%B0%D0%B4%D1%81%D0%BA%D0%B0-%D0%B6%D0%B5%D0%B3%D0%B0-%D0%B6%D0%B8%D0%B2%D0%B0%D0%BA%D1%8A%D1%82-%D1%83%D0%B4%D1%80%D1%8F-37/", "text": "\n                    Адска жега ще ни мори през днешния ден. Максималните температури ще са между 32 и 37 градуса.Атмосферното налягане ще се понижи и ще бъде по-ниско от средното за месеца. В планините ще е подходящо за туризъм. Ще бъде слънчево и топло. Ще духа умерен вятър от запад-югозапад. Максималната температура на височина 1200 ще е около 25 градуса, на 2000 метра - около 19 градуса.По Черноморието през деня ще е слънчево и ще духа слаб източен вятър. Максималните температури ще са между 27 и 29 градуса. Вълнението на морето ще е 2 - 3 бала. Температурата на морската вода е между 21 и 25 градуса. \n\n\n                    ", "date": "2017.09.17", "title": "Днес ще е адска жега, живакът удря 37°"}
{"url": "http://www.monitor.bg/a/view/17838-%D0%92-%D0%94%D1%83%D0%B1%D0%B0%D0%B9-%D0%B2%D0%B4%D0%B8%D0%B3%D0%B0%D1%82-%D0%BD%D0%B0%D0%B9%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%B0-%D0%B5%D0%BB%D0%B5%D0%BA%D1%82%D1%80%D0%BE%D1%81%D1%82%D0%B0%D0%BD%D1%86%D0%B8%D1%8F/", "text": "\n                    Най-голямата електростанция за производство на ток от слънчевите лъчи започват да строят в Дубай, съобщава The National.\n\nМощността на съоръжението е 700 мегавата, а слънчевият колектор ще е с рекордно голяма височина от 260 м. В търга за изграждането на мегастанцията победител стана консорциум от фирми от Саудитска Арабия и Китай. В него основни играчи са китайската Shanghai Electric и ACWA Power от пустинното кралство. Стойността на строителството се оценява на 3,9 млрд. долара.\n\nДубай, който има намаляващи запаси от петрол за разлика от Абу Даби, също част от Обединените арабски емирства (ОАЕ), планира от 2050 г. да покрива 75% от своите енергийни потребности от възобновяеми източници. Към 2020 г. този дял трябва да достигне поне една четвърт.\n\nОАЕ пък преди време обяви, че има намерение да инвестира общо 163 млрд. долара в проекти, целящи да осигурят на страната почти половината от енергийните си нужди от възобновяеми източници.\n                    ", "date": "2017.09.17", "title": "В Дубай вдигат най-голямата слънчева електростанция в света"}
{"url": "http://www.monitor.bg/a/view/36004-%D0%A1%D0%90%D0%A9-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D1%80%D0%B5%D1%88%D0%B8-%D1%82%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%BF%D0%B5%D1%82%D1%80%D0%BE%D0%BB-%D0%B8-%D0%B3%D0%B0%D0%B7-%D0%B2-%D1%80%D0%B5%D0%B7%D0%B5%D1%80%D0%B2%D0%B0%D1%82-%D0%B2-%D0%90%D0%BB%D1%8F%D1%81%D0%BA%D0%B0/", "text": "\n                    Правителството на САЩ е склонно да даде разрешение за проучвателни сондажи за търсене на петрол и газ на територията на Националния арктически природен резерват в Аляска, пише вестник Washington Post.\n\nПо информация на изданието, още през август изпълняващият длъжността на Службата за охрана на рибните ресурси и дивата природа Джеймс Кърт е инструктирал шефа на ведомството в Аляска да промени правилата за търсене на полезни изкопаеми, въведени през 1984 г. и 1986 г. От своя страна американското вътрешно министерство, което се занимава с природните ресурси, вече също променя съществуващите от 80-те години на миналия век правила. Целта е да се разрешат сеизмични изследвания в защитените територии. Последната дума обаче ще има Конгреса на САЩ.\n\nОтвъд океана вече няколко десетилетия се водят спорове за усвояване на находищата в арктическите зони. Демократите и еколозите са против, а републиканците настояват да се разреши добиването на енергоресурси в резервата в Аляска.\n                    ", "date": "2017.09.17", "title": "САЩ може да разреши търсенето на петрол и газ в резерват в Аляска"}
{"url": "http://www.monitor.bg/a/view/16132-%D0%93%D1%80%D0%BE%D0%B7%D0%B4%D0%B5%D1%82%D0%BE-%D0%BF%D0%BE%D0%B5%D0%B2%D1%82%D0%B8%D0%BD%D1%8F-%D1%81-%D0%B1%D0%BB%D0%B8%D0%B7%D0%BE-10-%D0%B7%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    Гроздето поевтиня с 9,8% до 1,20 лв. за килограм през миналата седмица, сочат данни на Държавната комисия по стоковите борси и тържищата (ДКСБТ), цитирани от БТА.За периода ябълките паднаха с 2,9 на сто, до 1,33 лв./кг, а цената на лимоните се качва с 6,6% до 3,00 лева. Дините поевтиняха с 4,2 на сто, до 0,23 лева за килограм, а пъпешите - с 9,6 на сто, до 0,75 лева за килограм. Цената на прасковите падна с 8,3 процента, до 0,88 лева за килограм.Оранжерийните домати поскъпнаха с 14,8% и се продаваха през миналата седмица по 1,40 лева за килограм. Оранжерийните краставици поевтиняват с 8,2 на сто, до 1,57 лева средно за килограм. Картофите поевтиняха със 7,4 на сто и се търгуваха по 0,50 лева за килограм на едро. Морковите се продаваха по 0,65 лева за килограм. Зелето поскъпна с 2% и се търгуваше по 0,51 лв./кг на едро. Цените на патладжаните се увеличиха с 4% и се продаваха по 0,75 лева за килограм. Зелените чушки поевтиняха с 5,3 на сто, до 0,90 лв./кг, а цената на червените чушки падна с 4%, до 1,08 лева за килограм.Кравето сирене поскъпна с 1,5 на сто и се продаваше средно по 6,06 лв./кг, кашкавалът, тип \"Витоша\" е със стабилна цена около 10,36 лв./кг. Олиото се купуваше по борсите 2,03 лева за литър. Каймата се търгуваше по 4,48 лева за кило. Пилешкото замразено месо поскъпна с 3,2% до 3,92 лева за килограм на едро. Захарта поевтиня леко с 1,3 на сто, до 1,53 лв./кг. Цената на брашното тип \"500\" се понижи с четири стотинки до 0,79 лева за килограм. Зрелият фасул се купуваше средно по 3,36 лв./кг. Яйцата се продаваха по 0,21 лева за брой на едро.Индексът на тържищните цени (ИТЦ), който отразява цените на хранителните стоки на едро, се повиши тази седмица с 1,57 процента, до 1,358 пункта.\n\n\n                    ", "date": "2017.09.17", "title": "Гроздето поевтиня с близо 10% за седмица"}
{"url": "http://www.monitor.bg/a/view/3784-%D0%A4%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%B0%D1%82%D0%B5%D0%BD%D1%82%D0%B0%D1%82%D0%B8-%D0%B2-%D1%86%D1%8F%D0%BB%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Генералната дирекция на Националната полиция на Франция предупреди за опасността от терористични атаки по железопътни линии в цяла Европа, както и за планове на екстремисти да организират поредица от горски пожари и отравяне на хранителни продукти. Според френският в. „Паризиен“, който се позовава на секретен документ на ведомството, в документ от седем страници от началото на септември пише, че трябва да се обърне особено внимание на всякаква информация, свързана с проникването или опит за саботаж на линиите за движение на влакове\", цитира изданието документа.Освен прегазването на хора с автомобили и нападенията срещу униформени служители по сигурността, джихадистите призовават напоследък последователите си да предизвикат дерайлирането на влакове в Европа, изрази безпокойство френската полиция.\"Важно е да се подчертаят неотдавнашните призиви на терористични организации, насочени към \"вълци единаци\", които са подстрекавани да причинят в Европа дерайлиране на влакове, горски пожари и отравяне на храни\", се казва в телеграма на Генералната дирекция на националната полиция от началото на септември, разкрита от в. \"Паризиен\"Според текста транспортната инфраструктура и средства имат \"много структурни слабости\" и са \"привилегирована мишена\", особено гарите. Туристическите места също трябва да се наблюдават по-бдително, тъй като в случай на атентат има потенциал за повече човешки жертви.Заради зачестилите атаки с автомобили, в документа се казва, че управителите на паркинги и шофьорите трябва да сигнализират незабавно за всяка кражба или подозрителни действия.В доклада се казва, че вероятността от терористични актове във Франция \"остава много висока\" и следователно френските правоприлагащи органи планират да преразгледат антитерористичния план в светлината на новите реалности. Според вестника, с оглед на заплахата от нови атаки, френската полиция е решила да засили защитата на железниците, училищата, университетите и туристическите обекти. Генералната дирекция на Националната полиция също припомня заплахата от атаки с автомобили и призовава за \"незабавно съобщаване за всяко подозрително поведение\" и \"за всякакви кражби на транспортни средства\".На този фон в неделя се наложи евакуацията на пътниците от самолет на Бритиш еъруейз на парижкото летище Шарл дьо Гол. Тя беше предизвикана от фалшива тревога, съобщи френската полиция.\nПо-рано полицията евакуира пасажерите от съображения за сигурност. Самолетът трябваше да излети за лондонското летище \"Хийтроу\".\nЕдин от пътниците съобщил на Асошиейтед прес, че първоначално пилотът казал на пасажерите, че полетът ще се забави поради технически проблеми. Час по-късно на пътниците било съобщено, че самолетът трябва да бъде преместен в друга част на летището, след което машината била обкръжена от полицаи и пожарникари. Тогава пилотът им казал, че имало директна заплаха за сигурността, свързана с техния полет, разказал източникът.\nГоворител на френската жандармерия съобщи, че полицаи и пожарникари били изпратени на мястото на инцидента след като било получено предупреждение за опасност. Самолетът бил евакуиран, всички пътници и багажи били проверени, а машината била щателно претърсен, но никакви заплахи не били открити, добавил говорителят. Властите заключили, че става дума за фалшива тревога.\n\n\n                    ", "date": "2017.09.17", "title": "Франция предупреждава за опасност от атентати в цяла Европа "}
{"url": "http://www.monitor.bg/a/view/38621-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-17-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BD%D0%B5%D0%B4%D0%B5%D0%BB%D1%8F/", "text": "\n                    Един от най-успешните ви и стабилизиращи дни за месеца. Пътувайте, осъществете връзки полезни за бъдещето. Няма сила, която да ви спре по пътя към някого и нещо. Ако някъде срещате непреодолима преграда, забрана или ограничение помислете как да ги заобиколите и да продължите. Върнете си дълговете, посетете близки и приятели, на които дължите внимание и услуги.Този ден ще ни даде Вяра, Надежда и Любов, ще ни подкрепи в инициативите, които сближават. Най хубавият ден за брак в този месец. Направете предложение.Работа-5Пари-5Любов-6Късмет-5Здраве-5 Ще бъде трудно на родените около 10 май. Ще се наложи да се съобразявате с желанията на тези, които в момента доминират в живота ви. Пътят ви криволичи между брега на желанието и този на възможностите. Радвайте се и благодарете за всичко, което ви поднася живота. Ще получите важни уроци. Някой ще бъде отхвърлен, а друг ощетен, но всичко това ще помогне да се обърнете и да тръгнете по нов път. Доверете се на трите грации, Вяра, Надежда и Любов, които управляват този ден. Купете желан подарък и празнувайте.Работа-4Пари-5Любов-5Късмет-4Здраве-5 Това, което не може да се реши и уговори по телефона, ще стане в приятна компания и на четири очи. Пътувайте, търсете директни срещи, постарайте се да подновите стара връзка и да започнете нова. Най-добрият ден в месеца за сключване на брак. Бъдете внимателни и не оставайте с преспиване на непознати места. В утрешният ден интересите ви ще се сблъскат с тези на околните, ще влезете в конфликти на работното място и може да си докарате здравословен проблем. Бъдете пределно дипломатични.Работа-5Пари-4Любов-6Късмет-5Здраве-4 Всичко може да се постигне с любов, вяра и надежда в този ден. Сега е момента да направите и получите предложение, да заверите с подпис и печат любовта си с някого. Всичко предприето в днешния ден ще тръгне по вода и ще ви отведе далече. Някой се стяга за чужбина, друг се прибира и се готви за нов личен и професионален избор. Ще получите подтик за действие, дори и в посоката, в която в миналото сте получили удари. Опитайте пак, този път успеха ще ви се усмихне. Планирайте за утре старта на нова бизнес инициатива.Работа-4Пари-5Любов-6Късмет-5Здраве-5 Днес всичко трябва да се прави с вяра, надежда и любов. Планирайте пътувания и посещения на добра воля. Не отлагайте и обяснението в любов. Прекрасен ден за сватби и годежи. Не се отказвайте от една връзка независимо трудностите, които имате в момента. Излезте от системата, която ви напряга и изживейте вълнуващи мигове заедно. Този ден дава възможност да се намери изход и от ситуация, която вече не ви дава мира и покой. Всичко, което посадите ще се хване. Идеите ви ще намерят добра почва за развитие още утре.Работа-5Пари-5Любов-6Късмет-6Здраве-6 Натрупаните чувства днес ще избият навън и ще променят отношенията ви с партньори. Някой ще направи предложение, а друг ще се обърне окончателно и ще тръгне към друга връзка. Тази вечер Луна и Венера светят в съвпад. Оставете любовта да ви води, а вярата и надеждата да ви светят в пътя. Ще се намерят точните думи, отношенията ще се изяснят и в утрешния ден ще направите силен и успешен ход. Навлизате в стабилизиращ период. Отворете утре новото си заведение. Стартирайте нов предмет на дейност.Работа-5Пари-5Любов-5Късмет-5Здраве-4 Ден за стартиране на нова житейска програма. Сега е момента да сключите брак и да направите предложение. Предприетото ще тръгне по вода, ще донесе късмет и радост, ще ви обвърже с достойни партньори и ще помогне да постигнете мечтана цел. Днес и утре заложете основите на нова лична или бизнес връзка, планирайте отваряне на ново заведение и търговски обект. Преследвайте целите си неотклонно и ако стигнете непреодолима преграда просто я заобиколете. И децата тръгват по пътя си въпреки някои наши забрани.Работа-5Пари-5Любов-6Късмет-5Здраве-5 Родените около 10 ноември ще се изправят срещу големите си страхове. В този ден всяка преграда може да се преодолее. Ще се справите с неудобствата на външно и духовно ниво и поне в една посока животът ви ще се отпуши. Символ на деня е водата. Тя ще загаси и огъня, за нея няма прегради. Време е да загасите една изпепеляваща страст или да и дадете ново развитие с годеж и брак. Това е най-добрият ден за сключване на брак и договори в този месец. Ще ви покровителства висшата любов. Намерете точните думи.Работа-5Пари-5Любов-5Късмет-5Здраве-4 Днес на всички нива властва любовта с подгласнички вярата и надеждата. Влюбени се вричат във вярност, близките гледат в умиление и надежда за щастие. Засвидетелствайте обичта си към всички, които са ви на сърце. Напрвете желан и мечтан подарък и чакайте жестове от съдбата. Родените след 10 декември са в префектната позиция за любовно обяснение. Тази вечер Луна и Венера ще ви гледат в брилянтен аспект от знака на хармоничния ви Лъв. Край с изчаквателната политика. Подредете приоритетите си за утре.Работа-5Пари-4Любов-6Късмет-5Здраве-5 Днес и утре е добре да стартирате най-важните си проекти за бъдещето. Направете предложение и сключете брак в този ден. Не протакайте, кажете заветните две слова на любимите си хора. Пътувайте към важна за вас цел. Не оставайте сами, търсете начин да осъществите и намеренията си за самостоятелна или съвместна инициатива. Подгответе се за важни преговори в утрешния ден. В точния момент ще ви се отвори дар слово и ще направите своя професионален удар. В тези дни отвявате конкуренцията в любовта и в бизнеса.Работа-5Пари-6Любов-6Късмет-5Здраве-5 Луна и Венера ви гледат в опозиция от знака на Лъва. Някой по влиятелен и обаятелен ще ви отмъкне любовта. Склонни сте да правите услуги и да подкрепяте околните в пътя им, а за своите нужди забравяте или оставяте някой друг да се грижи. Дано не изпуснете последния влак в любовта. Родените в третата декада правят повече жертви в името на дългогодишно приятелство. И докато ги правят идва някой и им отмъква любимия под носа. Не отлагайте обясненията. Пътувайте. Купете подарък и тичайте при тези, които обичате.Работа-5Пари-4Любов-4Късмет-4Здраве-5 Дайте воля на чувствената си емоционалност. Ден за обяснения в любов, за годежи и сключване на брак. Символ е водата. Всичко предприето в деня на Вярата, Надеждата и Любовта ще тръгне като по вода, ще ви донесе предимства и възможност да се внедрите в престижна среда. Още утре ще се наложи да водите тежки битки за защита на лични позиции и интереси. Ще се нуждаете от някой, който да ви дава стимул и приятелско рамо. Може би точно днес ще намерите сродната си душа, а ако вече сте я намерили, вречете и се във вярност.Работа-6Пари-4Любов-6Късмет-5Здраве-4 Личната ви година е деветка. Вървите към лична и професионална инвентаризация. Приключвате с важен проект. Дипломирате се и обирате реколтата на девет години старания. Време е за инвентаризация. Старта на новите инициативи отложете за 2018г.Родените днес идват с името си, особено ако са момичета. Тези деца притежават потенциала да достигат всяка своя цел, да се справят или да заобикалят всяко препятствие по пътя си. Чудесно е да намерят своята половинка родена в края на Лъва. Ще имат артистични и художествени таланти и може да станат корифеи в модата.Заченатите днес ще пътуват много, но ще страдат от редки болести. Ще бъдат обичани и пазени, но не бива да бъдат държани в клетка. Всяко измъкване от опеката ще им струва и коства много.\n\n\n                    ", "date": "2017.09.17", "title": "Хороскоп за 17 септември, неделя"}
{"url": "http://www.monitor.bg/a/view/88014-%D0%90%D0%BD%D1%82%D1%8A%D0%BD%D0%B8-%D0%A5%D0%BE%D0%BF%D0%BA%D0%B8%D0%BD%D1%81-%D0%B8-%D0%94%D0%B6%D0%BE%D0%BD%D0%B0%D1%82%D0%B0%D0%BD-%D0%9F%D1%80%D0%B0%D0%B9%D1%81-%D1%81%D1%82%D0%B0%D0%B2%D0%B0%D1%82-%D0%BF%D0%B0%D0%BF%D0%B8-%D0%B7%D0%B0-netflix/", "text": "\n                    От Netflix се готвят да отговорят на успеха, постигнат от сериала на HBO “Младият папа“, чието продължение „Новият папа“ режисьорът Паоло Сорентино вече подготвя. Конкурентите ще заложат на историята не на един, а на двама лидери, при това – не измислени герои, а реални личности: настоящият глава на католическата църква Франциск и неговият предшественик Бенедикт ХVІ. Актьорът Джонатан Прайс ще се превъплъти в образа на сега действащия понтифик с цивилно име Хорхе Берголио, а Антъни Хопкинс ще бъде Йозеф Ратцингер, приел духовното име Бенедикт – единственият папа, оттеглил се по собствено решение от високия престол през последните повече от 600 години.Снимките за The Pope („Папата“) ще започнат през ноември в Аржентина иNetflix ще разпространява филма по целия свят. Режисурата е поверена на бразилеца Фернандо Мейрелес („Градът на Бог“, „Вечният градинар“), който вече е работил с Хопкинс в „360“. Филмът ще се спре на историческия момент от избирането на папа Бенедикт ХVІ през 2005 г. до абдикирането му през 2013 г. и излъчването на негов заместник в лицето на аржентинеца Берголио – Франциск, през следващия месец. Автор на сценария е Антъни МакКартън („Теория на всичко“, „Най-тъмният час“), очевидно специализирал се в биографичните повествования. Намерението на екипа е да изследва различните визии за света на двамата най-силни към оня момент водачи на католическата църква и по какъв начин миналото им и личната им история са повлияли на тяхното управление.Джонатан Прайс вече имат опит като религиозен ментор – в култовия „Игра на тронове“ по HBO той носеше дрипите на Върховния врабец, водач на секта, чиито представи за морал и популярност след бедните бързо взеха на мушка пороците на управляващата фамилия Ланистър и се заеха със суровото им превъзпитание. Разбира се, героят на Прайс не попадна на правилната марионетка за изтезания и след прословутата Разходка на срама Церсей Ланистър го взриви заедно с всичките му последователи в по време на съд в Септата на Белор. Прайс изпълнява и главната роля в дългоочаквания филм „Човекът, който уби Дон Кихот“ - продукция, която известният режисьор Тери Гилиъм от 17 години се опитва да осъществи. \n\n\n                    ", "date": "2017.09.17", "title": "Антъни Хопкинс и Джонатан Прайс стават папи за Netflix"}
{"url": "http://www.monitor.bg/a/view/27940-%D0%A0%D0%B5%D0%B7%D0%B5%D1%80%D0%B2%D0%B8-%D1%81%D0%BF%D0%B0%D1%81%D0%B8%D1%85%D0%B0-%D0%91%D0%B0%D1%80%D1%81%D0%B0-%D0%B2-%D0%9C%D0%B0%D0%B4%D1%80%D0%B8%D0%B4/", "text": "Дембеле с контузия ала Неймар\n                    „Барселона“ спечели много трудно с 2:1 при гостуването си на „Хетафе“ в двубой от четвъртия кръг на Ла Лига, игран в покрайнините на Мадрид. Каталунците губеха с 0:1 след страхотен гол на Гаку Шибасаки (39) и с представянето си до почивката не показваха признаци, че могат да вземат трите точки. Резервите Денис Суарес (62) и Паулиньо (84) зарадваха феновете на “синьо-червените”. 40-милионният бразилец беше осмиван от хиляди в социалните мрежи след трансфера си на “Камп Ноу”, но затвори устите на критиците с важния гол. Така „Барселона“ продължава да е лидер със 100-процентов си актив, като има 12 точки от 4 мача.\n\nНеприятната новина за треньора Ернесто Валверде пък е, че най-скъпата лятна покупка Усман Демжеле се контузи. “Той има травма на бедрен мускул на левия си крак, още изследвания ще са нужни, за да се разбере колко тежка е тя”, написаха от „Барселона“ в социалните мрежи. Любопитното е, че първата контузия на Неймар в „Барселона“ също бе получена срещу „Хетафе“ и то в същата 25-а минута, при същия резултат, като двамата играеха на един и същи фланг (левия) и носеха един и същи номер (11). Както е ясно, Дембеле бе привлечен на „Камп Ноу“ като заместник именно на Неймар.\n\n“Съперникът ни създаде много проблеми, но обратът, който постигнахме, укрепва вярата ни в това, че сме способни да се справяме в трудните ситуации. Головете на Суарес и Паулиньо ще им дадат необходимото самочувствие. Освен това те са доказателство, че разполагаме с дълга скамейка. Всички играчи на „Барса“ имат качествата да помогнат, когато е необходимо”, коментира Ернесто Валверде след успеха.\n\nВ късния мач пък „Атлетико“ би с 1:0 „Малага“ с гол на Антоан Гризман, като двубоят бе първи на новия стадион „Уанда Метрополитано“.\n                    ", "date": "2017.09.17", "title": "Резерви спасиха „Барса“ в Мадрид"}
{"url": "http://www.monitor.bg/a/view/10704-%D0%91%D0%B5%D0%BB%D1%87%D0%B5%D0%B2-%D0%BF%D0%B0%D0%BA-%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%B8%D0%B3%D1%80%D0%B0%D1%87%D0%B8%D1%82%D0%B5-%D0%93%D0%BE%D0%BD%D0%B7%D0%BE-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D1%8A%D0%B4%D0%B8%D1%8F%D1%82%D0%B0/", "text": "„Червени“ ултраси подпалиха заведение преди мача\n                    ЦСКА-София удържа върха в класирането след инфарктна победа с 1:0 над „Черно море“. Голът падна в 96-ата минута и бе дело на звездата Фернандо Каранга, който е лидер по точни попадения в Първа лига – 9. Въпреки важния успех обаче треньорът на „армейците“ Стамен Белчев не бе доволен от играта на отбора. Спецът призна, че отборът му все още не е на нужното ниво, за да атакува титлата. Белчев също така отказа да коментира съдийството на Стефан Апостолов, който през първото полувреме сериозно ощети тима, като отмени гол на Манолев заради несъществуваща засада.„Наистина трудна и заслужена победа, макар че не убедихме с играта ни, коментира треньорът на ЦСКА-София.. - Нивото трябва да е по-добро. Като игра не съм доволен от някои неща, но не може във всеки мач да вкарваш по 3-4 гола. Подведохме се по играта на „Черно море“ с изритани топки, трябва да се придържаме към фланговете и от там да реализираме головете. „Черно море“ насити средата на терена след червения картон и затова казах на играчите ми да използват фланговете. Така се случи и голът. Имаше доста спорни ситуации, в които можем да имаме претенции към съдията, но не искам да коментирам съдиите“, обобщи Белчев, на чийто отбор предстои още едно морско предизвикателство срещу „Несебър“ за Купата на България във вторник.Не така сдържан обаче бе треньорът на „Черно море“ Георги Иванов-Гонзо, който директно обвини съдията за загубата. “Да загубиш в последната секунда винаги боли. Каква бе причината съдията да изгони Чунчуков? Съдиите просто развалят футбола. Не искам да коментирам съдиите повече, тъй като явно не могат да свирят. Когато „Черно море“ играе като юмрук, нещата ще се получат“, сподели Гонзо, който бе видимо афектиран след мача.В същото време ултрасите на ЦСКА-София не пропуснаха да създадат работа на полиция и пожарна преди мача. Запалянковците изстреляха сигнална ракета в центъра на Варна, която падна върху покрив на заведение и го подпали. Наложи се намесата на пожарникари, които със стълба успяха да стигнат до огъня и да го потушат. Няма задържани за инцидента.\n\n\n                    ", "date": "2017.09.17", "title": "Белчев пак недоволен от играчите, Гонзо скочи на съдията"}
{"url": "http://www.monitor.bg/a/view/34710-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%84%D0%B8%D0%BD%D0%B0%D0%BB-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%85%D0%B0%D0%B7%D0%B0%D1%80%D1%82%D0%B0/", "text": "Шарапова блести на филмова премиера в Лос Анджелис\n                    Две българки - Сесил Каратанчева и Елица Костова стигнаха до мача за златото на тенис турнира на твърди кортове в Лас Вегас с награден фонд 60 000 долара.Третата ни ракета Каратанчева, поставена под №7 в схемата, обърна двубоя с мексиканката Рената Сарасуа от 4:6 в първия сет до 6:4, 7:5 в следващите два на полуфинала. В срещата с общо 19 пробива двете играха 3 часа и 10 минути в столицата на хазарта.Елица Костова, 258-а в света и 8-а поставена, пък елиминира 4-ата в схемата Ана Каролина Шмиделова (Слвк) със 7:5, 6:4. Българката навакса пасив от 2:4 гейма в първия сет и 0:2 във втория, за да се поздрави с успеха. Двете ни тенисистки от тима за \"Фед къп\", които нямат титла този сезон, заработиха с класирането си за финала по 4863 долара и по 48 точки за световната ранглиста. Победителката от мача, който е късно тази нощ, взема $9119 и 80 точки.На турнира в Токио с награден фонд $226 750 пък казахстанката Зарина Диас спечели първата си титла. На финала тя се наложи с 6:2, 7:5 над представителката на домакините Мию Куто с 6:2, 7:5. на финала през 2014-а в Токио Диас загуби от Саманта Стосър (Авл). 23-годишната казахстанка, която е точно №100 в световната ранглиста, се справи на полуфинал с Кристина Макхейл (САЩ).Магдалена Малеева пък ще бъде един от лекторите на световната треньорска конференция на Международната тенис федерация (ITF), от 11 до 14 октомври в София. Това е най-значимото събитие в света на тенис треньорите, което се провежда веднъж на две години.Конференцията ще доведе експерти в областта на треньорското обучение, състезателите и спортната наука и има за цел да покаже постижения в тениса чрез различни презентации. В нея ще участват над 650 треньори и експерти от близо 90 страни.Междувременно след изключителния успех на биографичната си книга Мария Шарапова се озова сред многото знаменитости на премиерата на филма „Битката между половете“ в събота в Лос Анджелис. В главните роли са Ема Стоун и Стив Карел, а лентата разказва за тенис мача от 1973 г. между шампиона от \"Уимбълдън\" Боби Ригс и Били Джийн Кинг. Двубоят се играе на 20 септември, а Кинг печели с 3:0 сета и взима чек за $100 000.\n\n\n                    ", "date": "2017.09.17", "title": "Български финал в столицата на хазарта"}
{"url": "http://www.monitor.bg/a/view/77596-%D0%9D%D0%B0%D1%81%D0%BA%D0%BE-%D0%A1%D0%B8%D1%80%D0%B0%D0%BA%D0%BE%D0%B2-%D0%BF%D0%BE%D0%B8%D1%81%D0%BA%D0%B0-%D1%80%D0%B0%D0%B7%D1%81%D1%82%D1%80%D0%B5%D0%BB-%D0%B7%D0%B0-%D0%BC%D1%8A%D1%80%D0%B7%D0%B5%D0%BB%D0%B8%D0%B2%D0%B8-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8/", "text": "Обертан с болки в слабините, виси за мача за купата\n                    Членът на Изпълкома на БФС Наско Сираков поиска разстрел за футболисти, които не са мотивирани да играят в някои мачове. Вълка бе категоричен, че днешните играчи са адски разглезени и не трябва да бъдат съжалявани.\n\n\"В България се играе най-бавният футбол в Европа, коментира Сираков в интервю за bTV. - Голяма част от нашите футболисти не са добре подготвени физически. Не говорим за техниката. Като чуя \"нашите футболисти може би не бяха мотивирани\"... Ако футболистите не са мотивирани, трябва да бъдат застреляни веднага, да не се мъчат. А също така треньорите и ръководителите. Какво значи един човек, който с това си вади хляба, получава изключително сериозни пари в момента, и да не е мотивиран?!\", коментира Сираков. Toй бе категоричен, че засега няма шанс да се завърне като ръководител в „Левски“, но никой не може да му отнеме успехите като играч и ръководител на „Герена“. \"Аз не мога да изляза от „Левски“. Това, че не съм на работа в „Левски“... Това, което съм дал на клуба, никой не може да ме изкара от „Левски\", каза Сираков, който нарече „сините“ голямата му любов.\n\nВ същото време звездата на „Левски“ Габриел Обертан може да пропусне мача за Купата на България срещу „Ботев“ (Гълъбово). Двубоят е във вторник на стадион „Трейс Арена“ в Стара Загора. Французинът изпитва болки в аддукторите и най-вероятно Делио Роси ще му даде почивка. Двубоят пък най-вероятно ще е дебютен за последните 3 нови попълнения - защитника Холмар Ейолфсон, халфа Антони Белмонт и крилото Жерсон Кабрал.\n                    ", "date": "2017.09.17", "title": "Наско Сираков поиска разстрел за мързеливи футболисти"}
{"url": "http://www.monitor.bg/a/view/25030-%D0%92%D0%B0%D0%BB%D1%83%D0%B5%D0%B2-%D0%BE%D1%82%D0%BF%D0%B8%D1%81%D0%B0-%D0%9A%D0%BE%D0%B1%D1%80%D0%B0%D1%82%D0%B0-%D0%B7%D0%B0-%D0%B1%D0%BE%D1%8F-%D1%81%D1%80%D0%B5%D1%89%D1%83-%D0%94%D0%B6%D0%BE%D1%88%D1%83%D0%B0/", "text": "Мачът ще е най-много 7-8 рунда, твърди 213-сантиметровият великан\n                    Бившият световен шампион по бокс в тежка категория Николай Валуев отписа Кубрат Пулев за предстоящата му битка за титлите на ITF, WBA и IBO с Антъни Джошуа е на 28 октомври на „Принсипалити Стейдиъм“ в Кардиф.\"Сега Пулев няма да може да покажа на какво е способен, коментира високият 213 см великан, известен с прякора Звяра от Изтока, в интервю за bTV. - Този бой ще приключи предсрочно, победител ще е Джошуа - много пластичен боксьор е. Вашият сънародник има всички шансове да нанесе онзи щастлив удар, който по-скоро ще е случайност, ако все пак се случи. Смятам, че срещата ще продължи 7-8 рунда.\"Валуев гостува преди време при откриването на боксовата академия \"Пулеви\" в София и беше специален гост на Кубрат и Тервел.\"С Пулев се познаваме, уважавам го, уточни още Валуев, който е депутат в Руската дума. - Играли сме спаринги в началото, когато дойде в Германия да подпише първия си професионален договор. Има добри качества, боец е, но Джошуа е по-добър. Не очаквайте обаче да има онова пребиване - игра пред едната врата.\"Друг боксов двубой, очакван с огромен интерес, пък завърши с неочакван край. Казахстанецът Генади Головкин, който имаше 33 победи с нокаут от 37 двубоя и нито една загуба, защити световните си титли на WBA, WBC и IBFв кат. \"средна\" (до 72,6 кг) след като завърши наравно със Саул (Канело) Алварес (Мекс). Двамата играха 12 рунда в Лас Вегас и след последния гонг един от съдиите даде победа на мексиканеца със 118:110 точки, вторият - за Головкин със 115:113, а третият призна равенство - 114:114.Статистиката обаче показва, че Головкин е пласирал повече удари от противника си - 218:169, а общо е направил 703 опита да го нарани като е отправил 505 удара и има 33:31 процента успеваемост. Канело има минимално преимущество в т.нар. “мощни удари” - 114 срещу 110.Преди този бой казахстанецът обяви, че при победа ще се откаже от пояса на WBC заради конфликт с шефовете на Съвета. Сега обаче го запазва, защото не е спечелил. И двамата съперници ще получат рекордните за тази категория хонорари - по $15 млн. За 35-годишния Головкин защитата на титлата на WBA е 19-а поред, на IBF - 5-а, а на WBC - трета. След края на галата и двамата заявиха, че искат да играят реванш.\n\n\n                    ", "date": "2017.09.17", "title": "Валуев отписа Кобрата за боя срещу Джошуа"}
{"url": "http://www.monitor.bg/a/view/1889-%D0%A3%D0%B4%D0%B0%D1%80-%D0%BD%D0%B0-%D1%81%D1%8A%D0%BF%D0%B5%D1%80%D0%BD%D0%B8%D0%BA-%D0%BB%D0%B8%D1%88%D0%B8-%D0%92%D0%BB%D1%8A%D1%87%D0%BA%D0%BE%D0%B2-%D0%BE%D1%82-%D0%BF%D0%BE%D0%B4%D0%B8%D1%83%D0%BC%D0%B0/", "text": "\n                    Удар на съперник по трасето лиши Иван Влъчков и екипа на \"София Кар Мотоспорт\" с шеф Росен Даскалов от място на подиума в последния кръг от автомобилните GT4 серии на пистата \"Нюрбургринг\". Влъчков, който кара с българския болид Sin Car R1, конструиран от Даскалов, се движеше на трета позиция в класа си до последния завой. Точно в него обаче получи удар отзад от Роми Дел’Антония с \"Мазерати\". Това доведе до сериозни повреди по колата и Влъчков трябваше да спре за няколко секунди, след което при втория опит успя да рестартира.\n\nВлъчков финишира 5-и в своя клас и на 23-то място в общото класиране. След финала обаче логично Дел’Антония получи наказание за предизвикания инцидент -добавяне на секунди към общото му време. Така българинът мина с едно място напред и беше класиран четвърти.\n\n„В крайна сметка сме 4-и, което е малко удовлетворение, защото Иван показа добра тактика в състезанието и напълно заслужаваше да бъде на подиума\", коментира личният мениджър и баща на пилота Стамен Влъчков.\n\nВлъчков участва в предишните два кръга от шампионата на \"Словакия Ринг\" и \"Зандвоорт\", където записа победа, едно 2-ро и едно 3-то място. В генералното класиране преди последния кръг той заемаше 7-ото място и има всички шансове да подобри позицията си.\n                    ", "date": "2017.09.17", "title": "Удар на съперник лиши Влъчков от подиума"}
{"url": "http://www.monitor.bg/a/view/56287-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BF%D1%83%D1%81%D0%BA%D0%B0-%D1%83%D1%82%D1%80%D0%B5-%D0%B1%D0%B8%D0%BB%D0%B5%D1%82%D0%B8%D1%82%D0%B5-%D0%BC%D0%B0%D1%87%D0%B0-%D1%81-%D0%A5%D0%BE%D1%84%D0%B5%D0%BD%D1%85%D0%B0%D0%B9%D0%BC/", "text": "\n                    В понеделник (18 септември) стартира единичната продажба на билети за домакинските мачове на „Лудогорец“ в Група \"С\" на Лига Европа срещу „Хофенхайм“, „Брага“ и „Истанбул“. Пакетната продажба на входни талони за трите двубоя остава в сила. За мачовете с германския и португалския тим цените са от 20 до 30 лева. За домакинството на турския „Истанбул“ талоните са с 5 лева по-скъпи заради очаквания по-сериозен интерес. Билетите се продават на клубната база в Разград. Феновете от могат да закупят входни талони и чрез заявка на имейл tickets@ludogorets.com. Билетите ще бъдат изпратени до посочения адрес с наложен платеж. Билети за гостуващите фенове на противниковия отбор няма да се продават свободно. Фенове с артикули на противниковия отбор също няма да бъдат допускани в домакинските сектори. В първия си мач от Лига Европа „Лудогорец“ направи 0:0 с 'Истанбул“, а предстоящият двубой с „Хофенхайм“ бе определен като ключов от треньора Димитър Димитров-Херо.\n                    ", "date": "2017.09.17", "title": "„Лудогорец“ пуска утре билетите мача с „Хофенхайм“"}
{"url": "http://www.monitor.bg/a/view/27921-%D0%98%D0%B7%D0%BA%D0%B0%D1%80%D0%B0%D1%85-%D0%BD%D0%B0-%D0%B0%D0%B4%D1%80%D0%B5%D0%BD%D0%B0%D0%BB%D0%B8%D0%BD-%D0%BF%D1%8A%D1%80%D0%B2%D0%B8%D1%8F-%D1%81%D0%B8-%D0%94%D1%80%D1%83%D0%B3%D0%BE%D0%B2%D1%80%D0%B5%D0%BC%D0%B5%D1%86/", "text": "Получавам стотици писма от жени със сходната съдба на Клеър, казва актрисата\n                    Красива любовна история и смазващо добре режисирани секс сцени – това са двете основни достойнства на сериала „Друговремец“, който още с дебюта си през 2014 г бе признат за любим на американските зрители в класацията на ТV Guide. Медиите на Острова и отвъд океана отдавна се надвикват в коментарите си за всеки сантиметър гола кожа, който покажат пред камера Кейтриона Балфи и Сам Хюгън. Те центрират сюжета като Клеър Рандал и Джейми Фрейзър - медсестра, чиито втори меден месец в планините на Шотландия завършва с мистериозен трансфер до 1743 г, където среща боеца Фрейзър. Първият сезон на „Друговремец“ се изниза тихомълком тази пролет в ефира на bTV Lady, но вторият стартира ударно миналия уикенд по AXN и ще се излъчва всяка събота от 22 ч. Какво споделя Кейтриона Балфи за перипетиите на героинята си в предстоящите епизоди, четете сега.\n\n\n\n- Доста е объркващо, особено в началото на втори сезон, където вече сме в Париж със съвсем нови герои и на места, на които не сме стъпвали до момента. В основата си героите ни си остават същите, дори след като са поставени в толкова различни ситуации - в един момент Клеър е с Франк през 40-те години на миналия век, след това е с Джейми в 18-ти век, после се връща обратно... Но Клеър някак успява винаги да запази центъра си независимо къде се намира - едно от нещата, които много обичам в нея.\n\n\n\n- Клеър знае как да оцелява без значение къде ще се озове или какво ще ѝ се случи. В първи сезон, когато с помощта на камъните се озова в това опасно и мизерно място, тя не се изплаши, не потъна в самосъжаление и не се предаде, напротив. Тя успя да намери начин да се чувства полезна, да потърси радостите и в този суров живот. И когато отново се озова в 20 век, дори след загубата на любимия мъж, тя не се разпада. Напротив – мобилизира се и става една от малкото жени, осмелили се да се заемат със сериозната медицина и да стане една от малкото жени хирурзи за времето си.\n\n\n\n- Не, определено. Когато разбрах, че съм избрана от кастинг агенцията, седнах и прочетох първата книга, която ми подейства вдъхновяващо. Истината поне за мен е, че никога не мислиш в перспектива какво би било да снимаш това, което четеш в момента. Все пак бях развълнувана от факта, че мога да бъда одобрена, казах си: „Само си представи - ще яздиш коне, ще те преследват, ще преследваш, ще разбият сърцето ти, ще намериш любовта...“. Мисля, че до голяма степен разковничето е в невежеството, защото ако знаеш какво точно те очаква на терен може да не се получи толкова добре. Аз, например, първите пет-шест месеца изкарах на чист адреналин. В добавка през повечето време бяхме навън на студа, на влагата, полуголи... в този смисъл казвам, че е много по-добре, да не знаеш какво те очаква и просто караш напред без да му мислиш много.\n\n\n\n- Спомням си един ден - умирах от студ и си мислех: „Обичам това място и тези хора, но никога повече няма да се сгрея!“. За моя радост една дълга, гореща вана оправи нещата и след като всеки път успявах да прогоня студа, оставаха само прекрасната природа и невероятните хора!\n\n\n\n-  Ще кажа само, че те преживяват ужасна загуба, след която много двойки не успяват да останат заедно, а за Клеър персонално, загубата е още по-травматична. Спомням си, когато получих сценария от Тони Графиа, която написа този най-прекрасен за мен текст. Веднага ѝ написах мейл: „Какво ми причиняваш!?!“. Прекрасно разработена тема както за четене, така и за заснемане. А след това, толкова много жени ми писаха, за да споделят колко дълбоко са докоснати от болката на Клеър, колко от тях се припознават в нейната съдба, защото самите те са преживели нещо подобно. Беше удивително да бъда част от това! За мен като актриса, едно от най-интересните и големи предизвикателства беше този скок от 20 години, в които Клеър се връща в настоящето си, но през това време са минали 20 години! Тази част я снимахме съвсем отделно от всичко останало. Отново невероятен сценарий, истинско предизвикателство за всеки актьор, но същевременно материал, на който всеки се моли да попадне. Чувствах се голяма късметлийка.\n\n \n\n \n                    ", "date": "2017.09.17", "title": "Изкарах на адреналин първия си „Друговремец“"}
{"url": "http://www.monitor.bg/a/view/83559-%D0%9C%D0%B5%D0%B4-%D0%B8-%D1%87%D0%B5%D1%80%D0%B5%D0%BD-%D1%88%D0%BE%D0%BA%D0%BE%D0%BB%D0%B0%D0%B4-%D0%B7%D0%B0-%D0%9B%D0%B8%D0%BB%D0%B8-%D0%98%D0%B2%D0%B0%D0%BD%D0%BE%D0%B2%D0%B0-%D0%BF%D1%80%D0%B5%D0%B4%D0%B8-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%82%D1%83%D1%80%D0%BD%D0%B5%D1%82%D0%BE/", "text": "\n                    Богата селекция от мед, черен шоколад, плодове и минерална вода – този подарък получи от Лидл България Лили Иванова ден преди старта на националното й турне. Лакомствата са основна част от менюто на поп дивата преди всеки концерт, защото й дават нужната енергия и фокус да изнесе двучасовите си, наситени с поезия и театрален драматизъм, шоута. Обиколката на Лили е в подкрепа на новия й, безименен албум, чиято корица краси портрет на звездата от художника Вельо Горанов. Стартът е днес в Стара Загора, следват напълно разпродадените Враца (28 септември) и Сливен (15 октомври). Пред изчерпване са и пропуските в Шумен (17 октомври). Хасково (20 септември), както и за първия лайв в София на 25 октомври. В зала 1 на НДК Лили ще погъделичка сетивата на феновете и на 26-ти.\n\nСлед като се поклони за бис в София Лили ще се отправи към Берлин (3 ноември), Мадрид (6 ноември) и Милано ( 30 юни). В германската столица звездата ще излезе на сцената на Tempodrom. Залата е втората по големина в града и през годините е приютявала артисти от ранга на Ленърд Коен, Иги Поп, Сийл и Крис Норман, а особен афинитет към нея има бунтаря с китара сред носителите на „Нобел“ Боб Дилън. Капацитетът на мястото е 3 114 седящи места, а Лили Иванова ще е първият български изпълнител с концерт там.\n                    ", "date": "2017.09.17", "title": "Мед и черен шоколад за Лили Иванова преди старта на турнето"}
{"url": "http://www.monitor.bg/a/view/46145-%D0%A2%D0%BE%D1%82%D0%BE-%D0%BE%D1%82-%D0%A1%D0%BA%D0%B0%D0%BD%D0%B4%D0%B0%D1%83-%D0%B8%D0%B7%D0%B1%D1%8F%D0%B3%D0%B0-%D0%BE%D1%82-%D0%92%D0%98%D0%9F-%D0%91%D1%80%D0%B0%D0%B4%D1%8A%D1%80/", "text": "\n                    \n                                        Йонислав Йотов, по-известен на феновете на хип-хопа като Тото от „Скандау“, излетя от любовното гнездо на „ВИП Брадър“, за да се включи в Coca-Cola The Voice Happy Energy Tour . По традиция дуото, заради което подрастващите опознават чара на комбинацията от „Хляб и сол“, открива всеки от лайфовете в рамките на обиколката. Така бе и тази събота на площад „Александър Батенберг“, който в рамките на два часа се превърна в най-горещата парти точка в столицата и събра над 50 000 зрители. Тото, който печели симпатиите на зрителите с народняшки изказ, интелигентен сърказъм и пълния си имунитет към псевдо драми от типа на „Лудия репортер унижи публично невярната Александра Богданска“, дойде със строга охрана на жълтите павета. Минутите преди с другаря му по рими Лъчезар Евтимов да излязат на сцената той изкара изолиран в кола, а след това размени по една бърза мълчалива прегръдка с колегите си в бекстейджа.Михаела Маринова, Дара, Пламен и Иво, Вензи, Кристиан Костов, Тита, Михаела Филева, Поли Генова и Мария Илиева бяха сред звездите, накарали тийнейджърите да пеят с пълно гърло под открито небе. Появата на Криско предизвика вълнение, еквивалентно на настъпването на новата година, а неговата „Баузка“ разстреля и последните останали следи от лошо настроение в публиката. Гвоздеят на вечерта бе поп звездата Масари, в чиито сетлист влязоха хитове като So Long и Done Da Da. Канадско-ливанската звезда изненада 12 свои почитатели от публиката с червени рози, а веднага след това поднесе торта и изпя Happy Birthday на своя диджей в бекстейджа.Следващата спирка на Coca-Cola The Voice Happy Energy Tour ще е на „Цирковата площадка“ във Велико Търново на 20 септември от 19 ч.\n                    \n                                    ", "date": "2017.09.17", "title": "Тото от „Скандау“ избяга от „ВИП Брадър“"}
{"url": "http://www.monitor.bg/a/view/81169-%D0%90%D1%81%D0%B0%D0%BD%D0%B6-%D1%82%D1%8A%D1%80%D0%B3%D1%83%D0%B2%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D1%81%D0%B8-%D1%81-%D0%B4%D0%B0%D0%BD%D0%BD%D0%B8-%D0%B7%D0%B0-%D0%A0%D1%83%D1%81%D0%B8%D1%8F/", "text": "\n                    Американският конгресмен Дейна Рорабакър се обърна към президентската администрация с предложението да се осигури юридическа неприкосновеност на основателя на WikiLeaks Джулиан Асанж в САЩ. В замяна, обясни конгресменът, Асанж е готов да предостави доказателства, че Русия не е замесена в хакването на сървърите на Демократическата партия по време на президентската кампания през 2016 година.\n\nТова съобщи телевизия CNBC, позовавайки се на публикация на The Wall Street Journal. Вестникът твърди, че идеята е била представена по време на телефонен разговор на Дейна Рорабакър с Джон Кели, началник на административните служители в Белия дом. Разговорът е бил проведен на 13 септември. Рорабакър нарекъл предполагаемото споразумение между Асанж и американските власти \"помилване или нещо подобно\", разказа източник пред вестника. Срещу помилването на Асанж правителството на САЩ ще получи твърди дискове и други носители, която съдържа информация, че Москва не е участвала в хакерските атаки срещу електронната поща на демократите. Рорабакър потвърди, че е разговарял с Кели, но отказа да разкрие подробности. В средата на август порталът The Daily Caller съобщи, че Джулиан Асанж е обсъждал с Рорабакър своето завръщане в САЩ. Срещата се провела в еквадорското посолство в Лондон, където Асанж живее от 2012 година. Той изявил желание да сключи сделка със САЩ, за да спре да живее в изгнание.\n\n \n                    ", "date": "2017.09.17", "title": "Асанж търгува свободата си с данни за Русия "}
{"url": "http://www.monitor.bg/a/view/16128-%D0%A1%D0%90%D0%A9-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%BB%D0%B8%D0%B7%D0%B0%D1%82-%D0%BE%D1%82-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D0%B0/", "text": "\n                    Американские власти няма да излязат от Парижкия договор за климата, ако успеят да предоговорят участието си в него. Това съобщи The Wall Street Journal, цитирайки среща по въпросите на климата, провела се в Монреал.\n\nЕврокомисарът по енергетиката и климатичните промени Мигел Ариас Канете, който също бил на срещата, е коментирал, че САЩ са заявили, че няма да излизат от договора, а просто ще предоговорят условията по него.\n                    ", "date": "2017.09.17", "title": "САЩ няма да излизат от договора за климата "}
{"url": "http://www.monitor.bg/a/view/83046-%D0%97%D0%B0%D0%BF%D0%BE%D1%87%D0%BD%D0%B0-184-%D0%9E%D0%BA%D1%82%D0%BE%D0%B1%D0%B5%D1%80-%D1%84%D0%B5%D1%81%D1%82/", "text": "\n                    Прочутият празник на бирата Октоберфест започна в Мюнхен за 184-ти път, предадоха агенциите. По традиция точно в събота на обед кметът на баварската столица Дитер Райтер заби канелката на първото буре със специален чук и думите \"О'цапфт ис\" (от немски - приблизително \"отворено е\"), давайки начало на празненствата. Премиерът на Бавария Хорст Зеехофер традиционно получи първата халба бира.\nЗабележително е, че Райтер отвори бурето със само два удара на чука.\nБроят на ударите всяка година е тема за оживени обсъждания на Октоберфест. Най-добрият резултат е на бившия кмет Кристиан Уде, който години наред успяваше да се справи със задачата със също два удара, най-лошият - на Томас Вимер, който през далечната 1950 г. има нужда от цели 19 удара.\nЧасове преди откриването пред главния вход на фестивала се изви дълга опашка. Сгрявайки се с кафе и други топли напитки, най-преданите почитатели на бирата още през нощта се появиха в района Терезиенвийзе, където са павилионите на пивоварните. Мнозина от тях, включително чужденци, дойдоха в баварски носии - жените в пъстри рокли с престилки (дирндл), мъжете - в кожени панталони (ледерхозен).\nТази година Октоберфест минава при засилени мерки за сигурност - на Терезиенвийзе е забранено да се внасят големи сакове и раници, контролът на входовете е засилен. Редът се осигурява от около 650 полицаи или с 200 повече от миналата година. Допълнителните мерки за сигурност се отразиха и на цените, включително на бирата.\nПразникът се чества от 1810 г., когато е организиран за първи път по случай баварска кралска сватба. Той се счита за най-големия фестивал на бирата в света и е бил отменян едва 22 пъти заради войни, холера или хиперинфлацията от 20-те години на миналия век.\nОктоберфест е и значителен източник на доходи, като всяка година гостите харчат над 1 млрд. евро за бира, закуски и сувенири, хотели и таксита. Броят на посетителите обикновено надминава 6 милиона души, като рекордът е поставен през 1985 г. - 7,1 милиона, допълва ДПА.\nЗаради лошото време и страха от терористични атаки миналата година те бяха само 5,6 милиона. Въпреки това те са изпили 6,6 милиона литра бира, изяли са 367 000 печени пилета, 116 вола и 58 телета, наред с 28 тона печени бадеми.\nОктоберфест осигурява работа за около 8000 постоянни служители и 5000 нещатни сътрудници.Повечето посетители на феста се появяват на банките, облечени в носии с кожени къси панталони ледерхозен и традиционни обувки. Те танцуват, пеят и се веселят, но краката им бързо се изморяват.Със специалните кецове това вече няма да се случва.Те са специално третирани с вещества, отблъскващи бирените капки и повръщаното, които не се задържат върху тях. Маратонките са вдъхновени от баварските кожени панталони.\n\n\n                    ", "date": "2017.09.17", "title": "Започна 184-ия Октобер фест в Мюнхен"}
{"url": "http://www.monitor.bg/a/view/65199-%D0%9E%D0%BF%D1%80%D0%B0%D0%B7%D0%BD%D0%B8%D1%85%D0%B0-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%A8%D0%B0%D1%80%D0%BB-%D0%B4%D1%8C%D0%BE-%D0%93%D0%BE%D0%BB/", "text": "\n                    Евакуацията на пътниците от самолет на Бритиш еъруейз на парижкото летище Шарл дьо Гол беше предизвикана от фалшива тревога, съобщи френската полиция, цитирана от Ройтерс и Асошиейтед прес.\nПо-рано днес полицията евакуира пасажерите от съображения за сигурност. Самолетът трябваше да излети за лондонското летище \"Хийтроу\".\nЕдин от пътниците съобщил на Асошиейтед прес, че първоначално пилотът казал на пасажерите, че полетът ще се забави поради технически проблеми. Час по късно на пътниците било съобщено, че самолетът трябва да бъде преместен в друга част на летището, след което машината била обкръжена от полицаи и пожарникари. Тогава пилотът им казал, че имало директна заплаха за сигурността, свързана с техния полет, разказал източникът.\nГоворител на френската жандармерия съобщи, че полицаи и пожарникари били изпратени на мястото на инцидента след като било получено предупреждение за опасност. Самолетът бил евакуиран, всички пътници и багажи били проверени, а машината била щателно претърсен, но никакви заплахи не били открити, добавил говорителят. Властите заключили, че става дума за фалшива тревога.\n \n                    ", "date": "2017.09.17", "title": "Опразниха самолет на летището Шарл дьо Гол"}
{"url": "http://www.monitor.bg/a/view/28213-%D0%90%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B5-%D0%B2%D1%82%D0%BE%D1%80%D0%B8-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B7%D0%B0-%D1%82%D0%B5%D1%80%D0%BE%D1%80%D0%B0-%D0%B2-%D0%9B%D0%BE%D0%BD%D0%B4%D0%BE%D0%BD-%D0%BE%D1%82-%D0%BF%D0%B5%D1%82%D1%8A%D0%BA/", "text": "\n                    Втори заподозрян беше арестуван в рамките на разследването на бомбения атентат в лондонското метро в петък, при който бяха ранени 30 души, съобщи британската полиция в изявление, цитирано от Ройтерс.\n21-годишният мъж бил арестуван в западното лондонско предградие Хаунслоу вчера малко преди полунощ. Той бил задържан по силата на британския закон за тероризма и отведен в полицейски участък в южен Лондон.\nПо-рано вчера британската полиция арестува 18 годишен мъж в пристанищния град Дувър и обискира сграда в градчето Сънбъри край Лондон във връзка с атентата.\n                    ", "date": "2017.09.17", "title": "Арестуван е втори заподозрян за терора в Лондон от петък "}
{"url": "http://www.monitor.bg/a/view/1255-%D0%97%D0%B0%D1%80%D0%B0%D0%B4%D0%B8-%D1%82%D0%B5%D1%80%D0%BE%D1%80%D0%B0-%D0%9B%D0%BE%D0%BD%D0%B4%D0%BE%D0%BD-%D0%B8%D1%81%D0%BA%D0%B0-%D0%BD%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%81-%D0%95%D0%A1-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Британското правителство заяви, че иска да сключи с Европейския съюз нов договор за сигурност, който да позволи продължаване на сътрудничеството в борбата с престъпността и тероризма след Брекзит, предаде Франс прес.\nПравителството заяви в комюнике, разпространено преди утрешното публикуване на работен документ по темата, че иска договор, който \"да предостави юридическа основа за продължаване на полицейското сътрудничество, сътрудничеството в областта на сигурността и наказателното право след нашето излизане\".\nТова, казва Лондон, ще позволи да се избегне появата на \"пролуки в оперативната дейност\" след предвидения за март 2019 г. Брекзит.\n\"Ефикасното международно сътрудничество е абсолютно необходимо както за Обединеното кралство, така и за ЕС, ако искаме да гарантираме сигурността на нашите граждани и да дадем под съд престъпниците\", заяви в комюникето министърът за Брекзит Дейвид Дейвис.\nРаботният документ е от серията текстове, в които Лондон излага позициите си за ключови въпроси по развода с ЕС, включително за северноирландската граница. В него се очаква правителството на Тереза Мей да каже дали ще остане в Европол - агенцията, която подкрепя страните членки на блока в борбата срещу организираната трансгранична престъпност и тероризма.\n                    ", "date": "2017.09.17", "title": "Заради терора: Лондон иска нов договор за сигурност с ЕС след Брекзит"}
{"url": "http://www.monitor.bg/a/view/51634-62%D0%B3%D0%BE%D0%B4%D0%B8%D1%88%D0%B5%D0%BD-%D1%83%D0%B1%D0%B8-%D0%B4%D0%B2%D0%B0%D0%BC%D0%B0-%D1%81%D1%8A%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B3%D1%80%D0%B0%D0%B4/", "text": "\n                    Двама души бяха убити и двама бяха ранени, след като мъж откри огън в бар в баварския град Траунройт в събота вечерта, съобщи ДПА, като се позовава на германската полиция.\nМъжът влязъл в бара в 10.30 часа местно време (20.30 ч по Гринуич) и застрелял двама мъже. Две жени също били тежко ранени при стрелбата, но са в стабилно състояние в болницата, посочи полицейски говорител.\nПолицията издирва нападателя, който е на възраст между 50 и 60 години.\nМотивите за стрелбата не са известни.\n\nВ неделя бе арестуван 62-годишен мъж, заподозрян за убийството. Задържаният е местен жител, чиято самоличност не беше разкрита.\nСлед нападението мъжът избягал и полицията предприе мащабна операция по издирването му с десетки автомобили и хеликоптер.\nМотивите за стрелбата не са известни. Полицията и прокуратурата продължават разследването.\n \n                    ", "date": "2017.09.17", "title": "62-годишен уби двама съграждани в германски град"}
{"url": "http://www.monitor.bg/a/view/67532-%D0%9F%D0%B5%D0%B4%D0%BE%D1%84%D0%B8%D0%BB%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D1%81%D0%B2%D0%B0%D0%BB%D0%B8-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%B2-%D0%98%D1%81%D0%BB%D0%B0%D0%BD%D0%B4%D0%B8%D1%8F/", "text": "\n                    Исландците се готвят за нови избори, след като скандал със сексуално престъпление, свързан с министър-председателя, доведе до разпадане на трипартийната правителствена коалиция, която бе формирана само преди осем месеца, съобщи ДПА.\nНови избори бяха предложени за 4 ноември, като тази дата трябва да бъде одобрена от парламента, след като президентът Гудни Йоханесон прие в събота оставката на премиера Бярни Бенедиктсон.\nИсландската партия \"Светло бъдеще\" съобщи в нощта срещу петък, че се оттегля от управляващата коалиция и обвини консервативната Партия на независимостта, че се опитва да потули скандала.\nБащата на премиера Бенедикт Свейнсон написал писмо на правосъдния министър с молба да се изчисти съдебното досие на неговия приятел Хауксон, осъден на пет и половина години затвор през 2004 г. за сексуални посегателства срещу непълнолетната си доведена дъщеря.\nСвейнсон се извини за поведението си и каза, че писмото е било написано от престъпника и че той само го е подписал.\n\n \n                    ", "date": "2017.09.17", "title": "Педофилски скандал свали кабинета в Исландия"}
{"url": "http://www.monitor.bg/a/view/67938-%D0%9D%D0%90%D0%A2%D0%9E-%D1%80%D0%B5%D1%88%D0%B0%D0%B2%D0%B0-%D0%B7%D0%B0-%D0%90%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D1%81%D0%BB%D0%B5%D0%B4-%D0%BC%D0%B5%D1%81%D0%B5%D1%86/", "text": "\n                    НАТО реши вчера да си даде още един месец, за да отговори на исканията на Вашингтон, който иска да види и други членове на алианса да се ангажират повече в Афганистан, предаде Франс прес.\nНа среща на Военния комитет на НАТО в Тирана ръководителите на генералните щабове на 29-те страни членки са \"признали, че е необходимо да се отговори на нуждите от допълнителни войски в Афганистан\", съобщи председателят на Комитета ген. Петър Павел. Те обаче няма да вземат решение, преди да информират своите правителства за нуждите, които са им представени от американските представители, включително от генерал Джо Дънфорд, председател на Съвета на началник-щабовете на САЩ и от командващия войските на коалицията в Афганистан генерал Джон Никълсън, добави ген. Павел на пресконференция.\nВоенният комитет планира да се събере на нова конференция през октомври и \"тогава би трябвало да получим точни отговори на исканията си\", уточни върховният главнокомандващ на силите на НАТО в Европа, американския генерал Къртис Скапароти. \"Не искаме да си поставяме ограничения\", добави той.\nНяколко страни са направили предложения, но военните представители отказаха да съобщят какви. Само Албания, която има 83 войници в Афганистан, съобщи в комюнике, че е готова да изпрати още трийсетина.\nСАЩ запазват дискретност за стратегията си в Афганистан, където навлязоха през 2001 година. Вашингтон съобщава само, че иска да изпрати допълнителни войски, без да съобщи колко. Подкреплението може да достигне 4000 души според различни източници. В момента в Афганистан има около 11 000 войници на САЩ, показа през август извършено от Пентагона преброяване. Дотогава официалното число беше 8400 души.\nГенерал Скапароти отказа да съобщи подробности за дискусиите, но подчерта, че коалицията иска преди всичко да подобри афганистанската отбрана. Следвайки модела на Ирак, където иракската армия нанесе тежки поражения на групировката \"Ислямска държава\", целта е да се обучат и екипират афганистанските специални части и да се създадат военновъздушни сили, обясни той, като подчерта, че получаването на въздушна подкрепа от собствени самолети се отразява много положително на бойния дух на афганистанските войници.\nНа същата конференция Военният комитет избра и следващия си председател, който ще замени ген. Петър Павел през лятото на следващата година. Това ще бъде началникът на британския генерален щаб, 62-годишният генерал от военновъздушните сили Стюарт Пийч.\n                    ", "date": "2017.09.17", "title": "НАТО решава за Афганистан след месец "}
{"url": "http://www.monitor.bg/a/view/5457-%D0%A0%D1%83%D1%81%D0%B8%D1%8F-%D1%81-%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B8%D0%B7%D0%BD%D0%BE%D1%81-%D0%BD%D0%B0-%D0%B7%D1%8A%D1%80%D0%BD%D0%BE-%D0%BE%D1%82-484-%D0%BC%D0%BB%D0%BD-%D1%82/", "text": "\n                    Износът на зърно от Русия през август е достигнал рекордните 4,84 млн. т, съобщава „АПК-Информ“. Количеството е много по-голямо от най-високото експортирано през този летен месец през 2014 г., когато то е било 4,64 млн. т.\n\nОсновната част от руския износ на зърно се пада на пшеницата - 4 млн. т. Продажбите зад граница на руски ечемик през миналия месец са достигнали 630 хил. т или 2 пъти повече от август миналата година. Износът на царевица се увеличил двойно до 116,7 хил. т, сочат още данните на статистиката.\n\nНай-много зърно - 2,3 млн. т руснаците са изнесли през морските си пристанища. Основна причина за рекордния експорт са големите преходни запаси от зърно останали в страната и конкурентните цени на продажба. За първите 2 месеца на реколтната 2017/18 г. (юли и август) Русия е изнесла 7,54 млн. т зърно, което е с 15 на сто повече от същия период през миналото лято.\n                    ", "date": "2017.09.17", "title": "Русия с рекорден износ на зърно от 4,84 млн. т"}
{"url": "http://www.monitor.bg/a/view/19510-%D0%A0%D0%B0%D0%B4%D0%B5%D0%B2-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BD%D0%B0-%D0%94%D0%BE%D0%BD%D0%B4%D1%83%D0%BA%D0%BE%D0%B2-2-%D0%B8%D0%B7%D0%B1%D1%80%D0%B0-%D1%81%D0%B8-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA/", "text": "\n                    \n\n\n                    ", "date": "2017.09.17", "title": "Радев посрещна граждани на „Дондуков“ 2, избра си наследник (СНИМКИ)"}
{"url": "http://www.monitor.bg/a/view/34055-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%94%D0%B5%D0%BD%D1%8F-%D0%BD%D0%B0-%D0%A1%D0%BE%D1%84%D0%B8%D1%8F-%D0%A9%D0%B0%D1%81%D1%82%D0%BB%D0%B8%D0%B2-%D1%81%D1%8A%D0%BC-%D1%87%D0%B5-%D1%81%D0%B5-%D1%80%D0%B0%D0%B7%D0%B2%D0%B8%D0%B2%D0%B0-%D1%83%D1%81%D0%BF%D0%B5%D1%88%D0%BD%D0%BE/", "text": "\n                    Премиерът Бойко Борисов честити на столичани с поздрав във Фейсбук днешния празник на София, който бе .„Православната църква почита Светите мъченици Вяра, Надежда и Любов и тяхната майка София. Честит празник на всички именици. Бъдете живи и здрави. Днес е и Денят на София, щастлив съм, че столицата ни продължава да се развива успешно“, написа в социалната мрежа премиерът, който дълги години бе и кмет на София.\n\n\n                    ", "date": "2017.09.17", "title": "Борисов за Деня на София: Щастлив съм, че се развива успешно"}
{"url": "http://www.monitor.bg/a/view/8861-%D0%97%D0%B0%D0%B2%D1%8A%D1%80%D1%88%D0%B8%D1%85%D0%B0-%D0%B3%D1%80%D0%B0%D0%B4%D0%B5%D0%B6-%D0%BD%D0%B0-%D1%85%D1%80%D0%B0%D0%BC-%D1%81%D0%BB%D0%B5%D0%B4-20-%D0%B3%D0%BE%D0%B4%D0%B8%D0%BD%D0%B8/", "text": "\n                    Патриарх Неофит, който е и Софийски митрополит, както и всички митрополити и епископи на Българската православна църква ще осветят нов храм в столичния квартал „Лозенец“ на 21 септември в четвъртък. Това ще стане ог 7,30 часа, а от 9.30 часа ще бъде отслужена и първата Света Литуригя там, съобщиха от Синодалната палата.\n\nХрамът, чийто строеж продължи близо 20 години, се нарича \"Въздвижение на Светия Кръст Господен\" и е в местността Кръста. На това мяснто през 1878 г. на Възнесение Господне – Спасовден, софиянци издигат Кръст в памет на Освобождението на България. Поради високото място на което се намирал и незастроената по онова време околност паметникът се е виждал отдалече.\n\nСлед няколкократно местене, до преди дни каменния кръст, обявен за паметник на културата, се съхраняваше в близкия храм „Преображение Господне”. Сега, той е поставен върху постамент в непосредствена близост до мястото, където е бил издигнат през 1878 г. – до олтара на новопостроеният храм, посветен на Честния кръст.\n\nСтроежът на църквата на ъгъла на булевардите „Джеймс Баучер\" и „Черни връх\" е започнат през 1998 г. от алтернативния синод, но в последствие е замразен. След няколко годишна сага по узаконяването му Софийска митрополия, оглавявана от патриарх Неофит пое довършването на строежа. Бяха направени преустройства, наложени от канонични и архитектурни неточности.\n\n \n\n \n                    ", "date": "2017.09.17", "title": " Завършиха градеж на храм след 20 години"}
{"url": "http://www.monitor.bg/a/view/71406-%D0%95%D0%BA%D0%BE%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%97%D0%B0%D0%BA%D0%BE%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BF%D1%80%D0%B5-%D0%B8%D0%B7%D1%85%D0%B2%D1%8A%D1%80%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%BE%D1%82-%D0%BA%D1%8A%D0%BC%D0%BF%D0%B8%D0%BD%D0%B3%D1%83%D0%B2%D0%B0%D1%89%D0%B8/", "text": "\n                    “Истинското опазване на околната среда започва от главата и сърцето. Няма как да си любител на природата и да замърсяваш така”. Това заяви министърът на околната среда и водите Нено Димов, който се включи в почистването на плажа Корал, част от кампанията “Да изчистим България заедно”.\nТри чувала пластмаса, изхвърлени само на няколко квадратни метра в къмпинга, събра министъра, предаде \"Дарик\". В района при плажа имаше видими следи от палатки и замърсяване на метри от морския бряг, а мястото беше превърнато в нерегламентирано сметище. ” В Закона за туризма трябва да бъде регламентирано къмпингуването и да има правила, които да се спазват”, подчерта той.\n“Опазването на околната среда означава да няма безразборно изхвърляне на боклуци и това трябва да бъде уредено законово. За да се научим как да мислим по-природосъобразно, трябва да знаем какво казва законът - какво може и какво не. Това изхвърляне на отпадъци на плажа от къмпингуващи трябва да бъде забранено”, каза той.\n                    ", "date": "2017.09.17", "title": "Екоминистърът: Закон трябва да спре изхвърлянето на отпадъци от къмпингуващи"}
{"url": "http://www.monitor.bg/a/view/43023-%D0%9A%D1%80%D0%B0%D1%81%D0%B8%D0%BC%D0%B8%D1%80-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%95%D0%BC%D0%BA%D0%BE%D0%BB%D0%B8%D1%86%D0%B5%D0%BD%D0%B7%D1%8A%D1%82-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B2%D1%8A%D1%80%D0%BD%D0%B0%D1%82/", "text": "\n                    \n\n\n\n„Новина, пътувате за Скопие, защо?“, попита в началото на разговора водещата Илиана Беновска. Красимир Каракачанов обясни, че това е било договорено още на 1-ви август, когато между правителствата на двете държави е бил подписан договорът за добросъседство и приятелство. Тогава министрите, които са придружавали Бойко Борисов, са уговорили с македонските си колеги такива срещи. „Утре имам среща с министъра на отбраната на Република Македония, в която всички сфери на сътрудничество, които дълги години не са се реализирали, да започнем да ги раздвижваме!“, обясни министър Каракачанов.\n\n    „Вярно ли е, че Ви чака ескорт на границата и затова бързате и не можете да останете за реалния ефир?“, продължи водещата Илиана Беновска. Събеседникът й отговори, че това са парадоксите на историята и добави: „Имаше години, когато на българо-македонската граница съм стоял по 2-3 часа, проверяваха ми документите, проверяваха каква литература нося, ако имам повече от два вестника, проблеми и т.н. Така се развиха нещата в историята, че сега всъщност ще ме чака ескорт от Министерството на отбраната на Македония на българо-македонската граница!“. Министърът на отбраната каза още, че с колеги са се шегували, че когато е посещавал Македония като председател на ВМРО или депутат полицията е вървяла след него, а сега върви пред него.\n\n\n\n    „Вие сте в епицентъра на един „гейт“, според мен! В началото на коментара аз помолих главния прокурор Сотир Цацаров да се самосезира има ли „Емко-гейт“ и кой клати военно-промишления комплекс и кой и защо защитава псевдособственика на „Емко“ Емилиян Гебрев и кой се мъчи да свали икономическия министър Емил Караниколов. Даже се сдобихте през седмицата освен с нападатели и с адвокати. Нека да Ви пусна един от Вашите адвокати преди да ми отговорите има ли „Емко-гейт“ и какво се случва изобщо във военно-промишления комплекс?“, попита водещата Илиана Беновска и пусна на своя събеседник видеото от разговора й с Румен Петков от АБВ от 15 септември. Ето го и самият разговор\n\n„Освен че Румен Петков се опита да Ви стане адвокат в началото на тази пресконференция накрая той Ви обвини, че Вие сте съучастник, г-н вицепремиер, в желанието да се фалира военно-промишления комплекс и „Кинтекс““, обобщи излъченото видео водещата Илиана Беновска в очакване на коментара на своя събеседник.\n\n    Красимир Каракачанов отговори, че ролята на Министерството на отбраната и неговата роля като министър на отбраната в този междуведомствен съвет е когато се вземат или дават лицензи за търговия с оръжие и специална продукция. Помолен от водещата да разкаже малко повече за слушателите относно състава и структурата на този междуведомствен съвет, министърът на отбраната обясни, че в него влизат министърът на икономиката, министърът на отбраната, МВР, Министерство на финансите, МТИТС, МВнР, служби за сигурност и т.н. Самият той е съпредседател заедно с министъра на икономиката, тъй като в двете ведомства има предприятия, свързани с подобна продукция.\n\n    Красимир Каракачанов разказа, че на 25-юли тази година е имало заседание на междуведомствения съвет, на което е бил представен доклад от МВР, служба КОС и пожарната, в който са били изнесени факти за неправилно съхранение на боеприпаси, тоест специална продукция, от фирма „Емко“. Тогава целият междуведомствен съвет е гласувал единодушно, както е и по закон, лицензът на „Емко“ да бъде спрян за 6 месеца или до отстраняване на дефектите. „И мога да Ви кажа, че към момента още няма доклад от МВР, че тези дефекти са отстранени. Ако на заседанието утре подобен доклад постъпи, аз съм убеден, че всички колеги, както единодушно гласуваха за спирането на лиценза, така ще гласуват за даването на лиценза отново! Към всичко останало Министерството на отбраната и моята скромна личност, както разбрахте, как беше – „голяма на живо тегло“, няма никакво отношение!“, категорично заяви министърът на отбраната и лидер на ВМРО.\n\n    Красимир Каракачанов обясни, че на същото заседание на 25-ти юли е бил спрян лиценза и на фирмата на Министерството на отбраната. Това се е случило, защото министър Каракачанов е сменил директора, той трябва да има допуск, само че това изисква време. Така че тук става въпрос за процедура и спазване на закона.\n\n    Красимир Каракачанов изрази мнение, че когато говорим за проблемите във военно-промишления комплекс трябва да се върнем години назад и да си зададем въпроса кога започна разбиването на този военно-промишлен комплекс и защо е бил разбит. „По време на правителството на?“, попита водещата Илиана Беновска. Събеседникът й отговори, че този процес е започнал през 1994-95 г. и е продължен и от следващите няколко правителства. „Къде е заводът за бронирана техника „Бета“ в Червен бряг? Това е в моя избирателен район. Всеки пък като мина оттам ми се къса сърцето, защото виждам, как едно предприятие, което е произвеждало бронирани машини и е снабдявало българската армия, в момента има трима души охрана, които да спасят последната сграда, на която има керемиди и черчевета!“, каза министърът на отбраната. Според него тази неразумна приватизация във военно-промишления комплекс е причината това да се случи. Каракачанов обясни още, че в голяма част от Западна Европа самите държави са най-големия участник в производството на въоръжение, техника, боеприпаси и т.н.\n\n     „Вие можете ли да си сложите ръка на сърцето и да се закълнете, че не съучаствате, като съпредседател на този междуведомствен съвет и главнокомандващ в мирно време и като вице, на фалита на тази фирма „Емко“?“, попита водещата Илиана Беновска. Красимир Каракачанов категорично заяви, че няма нищо общо.\n\n     „Но Вие ще отсъствате от заседанието на този междуведомствен съвет в понеделник, а Румен Петков каза, че Вие сте умишлено елиминиран, и на предишния през лятото, аз мисля, че Вие бяхте в отпуск тогава, и сега едва ли не бил скроен този междуведомствен съвет по времето на Вашето посещение в Скопие, за да не сте там и да Ви елиминират!“, постави въпроса водещата Илиана Беновска. Събеседникът й отговори, че не би поставил такова определение. Той обясни, че когато е в отпуск или в командировка е представляван от заместник-министър. На утрешното заседание на междуведомствения съвет ще присъства както заместник-министъра, упълномощен за това, така и заместник-министъра на отбраната. „Няма как министерството да бъде прескочено. „Ако аз отсъствам ме замества този, който изпълнява длъжността. Както например аз замествам премиера Борисов, когато той е в чужбина някой път. Функциите не се губят, правото на ведомството да си упражни мнението не се губи!“, категоричен бе министърът на отбраната. Той още веднъж изрази мнението си, че ако преди утрешното заседание постъпи доклад, че нарушенията при съхранението на боеприпасите са отстранени, всички негови колеги ще гласуват за връщането на лиценза на „Емко“.\n\nКомисията, която разследва избора на нов боен самолет. Има ли спор между Каракачанов и президента Радев?\n\n    „Чухте вероятно, че президентът Радев се изказа за това, че ако се послуша решението на комисията в Народното събрание по отношение на това какви самолети да бъдат закупени, което беше взето тази седмица, нашата авиация ще бъде приземена. Има ли „Грипен-гейт“, според Вас?“, попита водещата Илиана Беновска. Красимир Каракачанов заяви, че няма комисия „Грипен“. Той обясни, че Народното събрание е взело решение за създаване на комисия, която да изследва как е взето решението и как е извършена класацията на трите страни, участващи в конкурса за закупуването на нов боен самолет. Министърът на отбраната обяви, че той е човекът, от когото е тръгнала тази работа, защото служебното правителство е било взело решение на базата на комисията, която е работила, че в конкурса ще продължат да участват само две от страните. Красимир Каракачанов обясни, че единственото нещо, което е добавил, като проект на решение, е да се увеличи периода на разсроченото плащане. Вследствие на това парламентът е излъчил комисия, която трябва да изследва как е взето решението. Комисията може да предложи на парламента решение. „Тя може да предложи всичко. Ако щете в най-бруталния случай може да предложи да се спре въобще закупуването на нов изтребител. Може да вземе решение, че всичко е наред и правителството да продължи по предложената от мен процедура. И третото, което може да реши, може да реши да се върне процедурата в началото и да започнат преговорите с трите страни участнички, а не само с двете!“, обясни Красимир Каракачанов.\n\n    „Но да Ви върна към един стар задочен спор между Вас, като министър на отбраната, и главнокомандващ в мирно време, подчертавам, и президента Радев, който пък е известен летец и командващ по време на военни действия. Той няколко пъти Ви репликира, че по-компетентен, не го каза в прав текст!“, попита водещата Илиана Беновска. Красимир Каракачанов отговори, че никога не е оспорвал, че като летец и бивш командващ на военно-въздушните сили Румен Радев е по-компетентен от него по темата. „Но неговият глас съвещателен ли е, или решаващ?“, продължи да пита водещата. Събеседникът й отговори, че в този случай президентът прави това, което може да направи по закон – да изказва публично мнение. Президентът няма правомощия за това да каже кой е по-добър, кой трябва да спечели съревнованието и какво трябва да купи държавата.\n\n   Според Красимир Каракачанов фактът, че комисията е отсрочила вземането на решение, не означава, че авиацията ни ще бъде приземена. „Българската авиация има над 100 годишна, бих казал около 108 годишна история има българската авиация. Тя няма да бъде приземена по простата причина, че има достатъчно самолети и в изтребителната авиация, и в бомбардировъчната авиация, и в транспортната авиация!“, категоричен бе министърът на отбраната. Той обясни, че започнал действия още преди 3 месеца онези самолети, с които разполагаме, да бъдат ремонтирани, защото голяма част от изтребителната ни авиация стои на земята, защото е необходим основен ремонт.\n\n    „Но как ще се реши в крайна сметка този въпрос? За нас, простите хора, изглежда борба на интереси или борба на лобита!“, попита водещата Илиана Беновска. Събеседникът й се съгласи, че има лобита и интереси. Той продължи, че всяка една външнополитическа сделка с въоръжение е и политика и геополитика. Така че по целия свят, а не само в България. Затова според Каракачанов сделките за въоръжаване на българската армия трябва да бъдат с максималното участие на българския военно-промишлен комплекс, за да могат парите на българския данъкоплатец да въртят българската икономика и да се създават работни места тук в България.\n\n    „Ние трябва да направим така, че да закупим нови самолети, подчертавам – нови самолети. Но това по никакъв начин не изключва моята идея ние да рестартираме онези български самолети, които стоят на земята, но които могат да бъдат ползвани!“, още веднъж подчерта министърът на отбраната. Той обясни, че МиГ-29 е добър изтребител и се ползва от източноевропейски държави, които са членове на НАТО. Водещата постави въпроса това не ни ли поставя в зависимост от Русия. Събеседникът й отговори, че Русия може и да е производител на самолетите, но ние имаме предприятие за ремонт, което е към Министерството на икономиката. Става въпрос за „Авионамс“. Другото предприятие, което към Министерството на отбраната, е „Терем-Летец“. „Тоест, както при предишния министър Ненчев бяха закупени двигатели от Полша и бяха монтирани на българските самолети, аз говоря за същото нещо – да се купят нови двигатели, да се направи ремонт и в това отношение аз съм възприел максимално добрия и евтин начин за държавата! Аз съм заявил, че искам пряко договаряне между Министерството на отбраната и РСК „МиГ“, а не с посредници!“, категоричен бе министърът на отбраната.  \n\n   „Ще устоите ли? Няма кой да вземе комисионата, г-н Каракачанов?“, попита водещата Илиана Беновска. Министърът на отбраната отговори, че е имало сделки в авиацията от преди малко повече от 10 години, за които всички медии са писали, че сме купили прекалено скъпа техника, защото е имало посредници. Според него след като Словакия, една малка държава, е избегнала посредниците и е поискала директно договаряне с РСК „МиГ“, значи и ние можем да направим същото. Министър Каракачанов обясни, че още през юли е поканил в Министерството на отбраната представители на РСК „МиГ“. Генералният директор на компанията е дошъл в София, водени са разговори, които са били официални. „Това, което съм поставил като искане, е пряко договаряне, без посредници! Като казвам посредници имам предвид и от двете страни!“, още веднъж подчерта министърът на отбраната.\n\n\n\n    „Не влизате ли в противоречие с позицията, която 10 дни се разнася по всички медии и по всички форуми на Народното събрание, че Министерството на отбраната сте предложили на Министерски съвет позиция, че Русия представлява заплаха за България?“, попита водещата Илиана Беновска. Красимир Каракачанов отговори, че не са предложили такава позиция. Той обясни, че ситуацията около конфронтацията около Украйна, засилващото се напрежение между НАТО и Русия представлява заплаха за България. „За мен най-голямата заплаха и за България, и за европейската цивилизация, ако искате ще добавя европейската християнска цивилизация, е агресивният ислямски радикализъм и тероризъм, който шества в Европа! Това е големият проблем на европейската християнска цивилизация и на демокрацията като цяло. Ако между ЕС от една страна и Русия се водят преговори и могат да се водят преговори, апропо аз съм твърдо убеден, че до конфликт между НАТО и Русия няма да се стигне! Но защото опцията, и това го казват всички мои колеги на заседанията на НАТО, опцията за преговори с Русия е отворена, то с „Ислямска държава“ преговори няма!“, категоричен бе Каракачанов.\n\n\n\n     „Трябва ли президентът Радев да назначава ръководството на този орган и състава му, както БСП претендират, или трябва Народното събрание, с квалифицирано мнозинство може би, да го направи? Трябва ли, както премиерът Борисов пожела и каза миналата седмица – БСП три пъти се отречете от закона за амнистията, който приехте в последните дни преди Борисов да стане за първи път министър-председател, правителството на Станишев имам предвид, за да можем да ви вярваме, че вие сте борци против корупцията?“, попита водещата Илиана Беновска. Красимир Каракачанов отговори, че БСП се държат така, все едно никога не са били на власт. Той продължи, че не иска да припомня на зрителите колко години след промените БСП са били на власт, така че преди да критикуваш някого и да го обвиняваш за различни грехове е хубаво да се извиниш за греховете, които си направил докато си бил на власт. Така че тук премиерът Борисов е прав.\n\n    Министърът на отбраната заяви, че лично неговото мнение, че парламентът трябва да избира комисията с квалифицирано мнозинство. „Извинявайте, ние с квалифицирано мнозинство можем да променим Конституцията, а не можем да изберем една комисия. И това няма как да стане с 122-та гласа на ГЕРБ и „Обединените патриоти“. Тук ще са необходими много повече гласове и на БСП, и на ДПС, и от Марешки. Тоест едно квалифицирано мнозинство, ако бъде събрано, ще означава, че има някакъв консенсус и разбиране!“, категоричен бе Каракачанов.\n\n\n\n    „Има ли „гейт“ отвличания? Алексей Петров отправя обвинения, че бившият заместник-главен прокурор Бойко Найденов и бившия шеф на следствието в това качество беше Найденов, е свързан с отвличанията?“, попита водещата Илиана Беновска. Красимир Каракачанов отговори, че му е трудно да повярва, имайки предвид позициите, които е заемал Бойко Найденов, че може да е замесен в нещо подобно. „Но всяко едно отвличане е част от една организирана престъпна дейност и трябва да бъде преследвано!“, завърши Красимир Каракачанов разговора си с Илиана Беновска в предаването „Беновска пита” по „Канал 3“ и „Радио К2.\n                    ", "date": "2017.09.17", "title": "Красимир Каракачанов: „Емко“-лицензът може да бъде върнат"}
{"url": "http://www.monitor.bg/a/view/36070-%D0%9F%D0%BE%D0%BA%D0%B0%D0%B7%D0%B2%D0%B0%D1%82-%D0%B2-%D0%BC%D1%83%D0%B7%D0%B5%D0%B9-%D0%B6%D0%B8%D0%B2%D0%B0-20%D1%81%D0%B0%D0%BD%D1%82%D0%B8%D0%BC%D0%B5%D1%82%D1%80%D0%BE%D0%B2%D0%B0-%D1%8F%D1%80%D0%BA%D0%BE%D1%81%D0%B8%D0%BD%D1%8F-%D0%BF%D0%B5%D0%BF%D0%B5%D1%80%D1%83%D0%B4%D0%B0/", "text": "\n                    20-сантиметрова жива и яркосиня пеперуда ще е една от атракциите на новата експозиция в Природонаучния музей в Пловдив. Експозицията е разположена на покрива на музея, като 60 000 лева струва обзавеждането, а конструкцията е излязла 80 000 лева. Лентата на пеперудената зала ще бъде прерязана в понеделник от кмета Иван Тотев и от зам.-министъра на културата Амелия Гешева. 20-сантиметровата пеперуда е от вида „Морфо”, който вирее в Централна Америка. Освен нея посетителите на музея ще могат да видят живи азиатска Бухавола пеперуда и Хеликониус. В близките дни пък директорът на Природонаучния музей Огнян Тодоров очаква да се излюпят и нови пеперуди, тъй като условията в залата са изключително подходящи за това. Вътре се поддържа температура от 26 градуса с около 70% влажност. Тропическата джунгла ще включва водопад, мостове, река и около 400 живи пеперуди. Входът за залата с живите пеперуди в музея е 2 лева за деца и 4 лева за възрастни. \n                    ", "date": "2017.09.17", "title": "Показват в музей жива 20-сантиметрова яркосиня пеперуда "}
{"url": "http://www.monitor.bg/a/view/35289-%D0%9F%D0%BE%D1%81%D1%80%D0%B5%D1%89%D0%B0%D1%82-%D1%81-%D0%BF%D0%B8%D1%82%D0%B0-%D0%B8-%D0%BC%D0%B5%D0%B4-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8%D1%82%D0%B5-%D0%B2-%D0%BF%D1%8A%D1%80%D0%B2%D0%B8-%D0%BA%D0%BB%D0%B0%D1%81/", "text": "\n                    С пита и мед ще бъдат посрещнати първолаците зад стените на затвора в Пловдив. Това са лишени от свобода, които по ред причини, не са стъпвали на училище в детството си и затова са останали неграмотни, без образование, което пък е причина да не могат да си намерят нормална работа. Затова 16 осъдени и излежаващи присъди в затвора в Пловдив са поискали да се запишат в първи клас през тази учебна година.Тяхната преподавателка ще ги посрещне на 18 септември тържествено, като за всички първокласници зад решетките са осигурени буквари, безплатни тетрадки и химикали. Занятията им ще бъдат по учебни програми, каквито имат 7-годишните деца. Други 17 лишени от свобода ще бъдат във втори клас. В затвора в Пловдив осъдените могат да получат начално образование. Училището зад решетките бе открито през миналата година, като е филиал към СУ „Св. Иван Рилски” на софийския затвор. Данните на ръководството на затвора в Пловдив сочат, че 20% от лишените от свобода са тотално неграмотни. \n\n\n                    ", "date": "2017.09.17", "title": "Посрещат с пита и мед затворниците в първи клас"}
