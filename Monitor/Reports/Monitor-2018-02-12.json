{"url": "http://www.monitor.bg/a/view/14487-%D0%A2%D1%8A%D1%80%D0%BD%D0%BE%D0%B2%D0%B5%D1%86-%D1%82%D1%80%D1%8A%D0%B3%D0%B2%D0%B0-%D0%B7%D0%B0-%D0%94%D1%83%D0%B1%D0%B0%D0%B9-%D0%BF%D0%BE-%D0%B1%D0%B8%D0%B7%D0%BD%D0%B5%D1%81-%D0%B8-%D0%B8%D0%B7%D1%87%D0%B5%D0%B7%D0%B2%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%BE/", "text": "Търновец тръгна за Дубай по бизнес дела и изчезна мистериозно. Вече три месеца от 45-годишния Юрий Байрактаров няма ни вест, ни кост, а след подаден сигнал от близките му той е обявен за международно издирване от Интерпол. За това разказа пред Нова телевизия сестрата на изчезналия Евгения Байрактарова. Всичко започва на 12 ноември 2017 г. когато Юрий заминава за арабската държава. Той има редовен международен паспорт, двупосочни билети и пътува със самолет по директната линия София – Дубай. След като повече от седмица не се обажда на близките си, те подават сигнал в полицията за изчезването му. Установено е, че мъжът е използвал за последно интернет от телефона си на 26 ноември, след което следите от него окончателно се губят. В сайта на Интерпол изчезналият търновец е записан като Юрий Тодоров Байрактаров от град Килифарево. В профила на Байрактаров във Фейсбук месец и половина преди изчезването, той е публикувал снимка на вероятно летището в Дубай с текст: „Малко на моренце”. А на въпрос на един от приятелите си „Нали щеше да хващаш друга посока?” той отговаря: „Инцидентно смяна на посоката.” Пред свои познати в дните преди да замине на 12 ноември, Юрий обяснявал, че отива в арабската държава по бизнес дела. Преглед на постовете му във Фейсбук пък показват, че само за 2017 г. той е ходил най-малко 4 пъти в Дубай и е публикувал снимки оттам. Любопитното обаче е, че Юрий не е първият българин, който потъва в емирството. Почти по същото време, през ноември 2017 г. на път за там изчезват и още трима души. Единият от тях е бившият участник в реалити шоуто „Биг Брадър”, Даниел Делчев. Той изчезва на 8 ноември заедно със своята позната Вилияна, която преди това в продължение на 18 години е живяла в Обединените арабски емирства. Според познати на Даниел Делчев преди да замине той им казал, че отива да търси баща си, който бил арабски шейх. Заедно с Даниел и Вилияна за шейхството е заминал още търновец, на 51 години, чието име официално не е оповестено и той не е пуснат за международно издирване. По въпроса за изчезналите в Дубай четирима българи от МВР заявяват, че имат данни само за един, който да е влизал в арабското емирство, но не назовават за кого точно. Търновци, работили в Дубай разказват, че за разлика от други радикални мюсюлмански арабски държави, шейхството е модерно с много добре изградена система за сигурност и ефективни закони. Престъпността там е почти нулева, а за трафик на хора, отвличания и използването им за престъпни цели, не може да става и дума, категорични са търновците, посетили Дубай. За сметка на това обаче те обясняват, че за употреба на алкохол, скандали, сбивания и други пртивообществени прояви, които у нас се приемат едва ли не като нещо обичайно, там наказанието в повечето случаи е затвор.", "date": "2018.02.12", "title": "Търновец тръгва за Дубай по бизнес и изчезва мистериозно"}
{"url": "http://www.monitor.bg/a/view/85476-%D0%A3%D0%BD%D0%B8%D1%84%D0%BE%D1%80%D0%BC%D0%B5%D0%BD%D0%B8-%D0%B2%D0%B0%D0%B4%D1%8F%D1%82-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D0%BE%D1%82-%D0%BD%D0%BE%D1%89%D0%BD%D0%B8-%D0%BA%D1%80%D1%8A%D1%87%D0%BC%D0%B8/", "text": "\n                    10 непълнолетни и малолетни момчета и момичета са били изведени от нощни заведения в Сливен в хода на широкомащабна полицейска акция. Униформените проверили само за няколко часа през нощта на 10 срещу 11 февруари 105 посетители в 17 игрални зали, кръчми и бистра. Актове с глоби от 300 до 500 лв са били съставени на собствениците и родителите, които са пуснали отрочетата си в късна доба без придружител и надзор. В съответствие със закона при повторен случай глобата за нехайните родители набъбва до 5 000 лв. 4 000 лв. пък е максималният размер на наказанието за сервирането на алкохол на непълнолетни.\n\nПочти навсякъде полицаите констатирали, че масово не се спазва забраната за пушене в закрити помещения, наложило се на няколко пъти да бъде викан „паяк“ за отстраняването на неправилно паркирани баровски автомобили пред входовете на заведенията.\n\nОт ОД на МВР – Сливен уточняват, че проверките ще продължат и през следващите дни, нямало да бъде пропуснат и празникът на Свети Валентин.\n\n \n                    ", "date": "2018.02.12", "title": "Униформени вадят тийнейджъри от нощни кръчми"}
{"url": "http://www.monitor.bg/a/view/16026-%D0%93%D0%B8%D0%BC%D0%BD%D0%B0%D0%B7%D0%B8%D1%81%D1%82%D0%B8-%D1%81-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%BF%D0%BE%D0%BC%D0%BE%D1%89-%D0%BD%D0%B0-%D0%B2%D1%80%D1%8A%D1%81%D1%82%D0%BD%D0%B8%D0%BA-%D0%BE%D1%81%D1%82%D0%B0%D0%BD%D0%B0%D0%BB-%D0%B1%D0%B5%D0%B7-%D0%B4%D0%BE%D0%BC/", "text": "\n                    Млади музиканти от две пловдивски училища организират благотворителен концерт, средствата от който ще дарят за строеж на дом на свой връстник. Къщата, в която Васил Георгиев е живеел доскоро в Асеновград, изгоряла напълно при пожар на 17 октомври 2017г. Тъй като сградата била гредоредна конструкция, пламъците я погълнали за минути.\n\nВасил живеел там с баба си и вуйчо си. Огънят унищожил абсолютно цялата покъщнина на хората, документи, дрехи, пари. Само няколко месеца преди пожара семейството теглило кредит от 20 000 лева, с които ремонтирало покривната конструкция. Предполага се, че пламъците са възникнали от късо съединение от втория етаж на сградата. Според строители къщата не може да бъде възстановена. Трябва да бъде съборена и построена отново, разказва в писмо до „Монитор”/”Телеграф” съученичката на Васил Галена Ганчева. Тя и нейни връстници са решени да съберат пари за възстановяването на дома на своя приятел. „Нашият приятел Васко повече няма да може да се завърне в дома си такъв какъвто го помни, но ние най-сърдечно и искрено решихме, че можем да опитаме да му помогнем той да има отново място за живеене, което да се превърне с времето в дом”, казва Галена.\n\nМладите музиканти са решили благотворителният концерт да се състои на 23 февруари от 19 часа във Военния клуб в Пловдив. Предвидено е музикалните изпълнения да са от всички жанрове – зрителите ще могат да се насладят както на класическата, така и на българската народна музика, рок и поп. Входът за концерта е 5 лева.\n\n \n\n \n\n \n\n \n                    ", "date": "2018.02.12", "title": "Гимназисти с благотворителен концерт в помощ на връстник, останал без дом"}
{"url": "http://www.monitor.bg/a/view/56087-%D0%97%D0%B0%D0%BF%D0%BE%D1%87%D0%B2%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-170%D0%B3%D0%BE%D0%B4%D0%B8%D1%88%D0%B5%D0%BD-%D1%85%D1%80%D0%B0%D0%BC/", "text": "Черквата в пловдивското село Черноземен е паметник на културата и е в окаяно състояние\n                    Хората в община Калояново започват кампания за възстановяването на 170-годишната черква „Св. Георги” в местното село Черноземен. Това стана възможно, след като на последната си сесия общинските съветници в Калояново единодушно гласуваха храмът да бъде ремонтиран и за дарения да се използва набирателната банкова сметка на общината. Основанието за преводите в платежните нареждания трябва да бъде, че парите са за храм „Св. Георги” в село Черноземен. Това съобщи кметицата на населеното място Тоня Христозова. Тя уточни, че храмът в селото е в плачевно състояние и е реална опасността от срутването му.Куполът на олтара миналия месец се е сгромолясал на пода. Цялата сграда, която е паметник на културата и е на 170 години, се е пропукала. Красивият иконостас също е застрашен, ако черквата се срути, да бъде погубен под руините. Голяма цепнатина има и по средата на стенописа „Тайната вечеря” на възрожденския автор Георги Данчов. Една от камбаните, която тежи 600 килограма, се е наклонила и заплашва да бутне цялата сграда, която е паметник на културата. Със заповед от юли 2016г. на тогавашния министър на културата Вежди Рашидов, църквата бе запечатана, за да не се срути, докато в нея има хора. Тогава, само ден след погребение, по време на което имало около 50 души, паднал притворът на храма. След това на място ходили комисии, които дали предписание църквата да се укрепи. За целта обаче трябват 300 000 лева, които са огромна сума както за кметството на селото, така и за общинския център в Калояново.IBAN 51CECB979033B5561500BIC - CECBBGSFВ платежното трябва да бъде записано, че средствата се превеждат за храм „Св. Георги”, село Черноземен \n\n\n                    ", "date": "2018.02.12", "title": "Започва кампания за възстановяването на 170-годишен храм"}
{"url": "http://www.monitor.bg/a/view/45364-%D0%91%D1%83%D0%BC-%D0%BD%D0%B0-%D0%BC%D0%B5%D1%80%D0%B0%D0%BA%D0%BB%D0%B8%D0%B8-%D0%B7%D0%B0-%D0%BF%D1%80%D0%B8%D0%B5%D0%BC%D0%BD%D0%B8-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Нов прием на документи за приемни семейства стартира за територията на община Дупница, като мераклиите вече са десетки. „Услугата \"Приемна грижа\" се предоставя на местно ниво като алтернативна форма за отглеждане на деца в риск в семейна среда. Общата продължителност на проекта става 63 месеца и ще продължи до 28.02.2021 г.“, коментира говорителят на кметската администрация Христо Апостолов.\nКъм настоящият момент в община Дупница има 10 утвърдени професионални приемни семейства, като в 8 от тях са настанени 9 деца. От началото на тази година едно дете е осиновено и едно е настанено в приемно семейство. \n„Приемът на заявления е отворен. Месечното възнаграждение, което получава един приемен родител е в размер на 150 % от минималната заплата при едно дете, за две деца е 160 % и за 3 - 170%. Всяко настанено дете получава и месечна издръжка, като за децата от 0 до 3 г. е 260 лв., за тези от 3 до 14 г. - 227,50 лв., и от 14 години нагоре - 260 лв. на месец“, припомниха още от кметската администрация в Дупница. \n                    ", "date": "2018.02.12", "title": "Бум на мераклии за приемни родители в Дупница"}
{"url": "http://www.monitor.bg/a/view/12207-%D0%93%D0%BE%D0%BB%D0%B5%D0%BC%D0%B8%D1%82%D0%B5-%D0%BF%D1%8A%D1%82%D0%BD%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D0%B2%D1%8A%D1%80%D0%B2%D1%8F%D1%82-%D0%BF%D0%BE-%D0%B3%D1%80%D0%B0%D1%84%D0%B8%D0%BA/", "text": "\n                    Големите пътни ремонти във Варна вървят по график, заяви след проверка по строителните площадки кметът Иван Портних. „В момента ремонтът на бул. “Приморски” върви по график, като се извършва подмяна на подземните комуникации. Проектът предвижда нова пътната настилка, изграждане на нови бордюри и тротоари, подмяна на улично осветление и поставяне на вертикална пътна сигнализация и маркировка. Важно е да решим проблема с водите, които се събират край Летния театър по време на валежи и създават затруднения за трафика. Стойността на обекта е 1,85 млн. лв., а финансирането е по ОП „Региони в растеж“. При подходящи метеорологични условия ремонтът трябва да приключи през април. Догодина ще продължим с рехабилитация на втория етап от трасето до Гаровия площад”, каза кметът.\nИзграждането на булевард „Левски” пък може да завърши до средата на август, ако метеорологичните условия в следващите месеци са добри и процедурите по отчуждаване на частните имоти приключат бързо, добави в ефира на Дарик-Варна шефът на фирмата-изпълнител на обекта, „Хидрострой”. Над 200 работници са ангажирани със строителните дейности, като броят им ще се увеличава в следващите месеци, каза Николай Пашов. \n „Срещаме трудности, заради забавянето на процедурите за отчуждаване на терените, като в момента нямаме достъп до общо 90 такива имота. Натъкваме се и на ВиК-инфраструктура, която не фигурира никъде по документация, което е причината за честите спирания на водата на живеещите край трасето на булеварда. В момента по „Левски” се правят силови конструкции, стени за укрепване на пътните платна и корекции на отводнителното дере, което е по протежени на трасето”, обясни Пашов. Затварянето на бул. „Владислав Варненчик” през нощта срещу вторник пък се налага, заради изграждането на едно от кръговите кръстовища по новата отсечка. Такива „кръгови“ ще има още и на пресечките с булевардите„Сливница” и „Цар Освободител”.\n                    ", "date": "2018.02.12", "title": "Големите пътни ремонти във Варна вървят по график"}
{"url": "http://www.monitor.bg/a/view/38435-%D0%9F%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%B8-%D0%B3%D0%BE%D1%80%D1%81%D0%BA%D0%B8-%D1%81%D0%BF%D0%B0%D1%81%D0%B8%D1%85%D0%B0-%D0%BE%D1%82-%D1%81%D0%BD%D0%B5%D0%B6%D0%BD%D0%B8-%D0%BF%D1%80%D0%B5%D1%81%D0%BF%D0%B8-2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0/", "text": "\n                    Две семейства, които са били закъсали с автомобилите си в снежни преспи в Родопите, са били спасени от пожарникари, полицаи и горски работници от Батак. Това информира говорителят на Областната полицейска дирекция в Пазарджик Мирослав Стоянов. Сигнал за случая е получен м неделя около 12.30ч. на телефона за спешни повиквания-112. Няколко семейства решили да прекарат почивката си в планината и отседнали в местността „Кавал тепе“ край Батак. Две от тях решили да се прибират към домовете си и потеглили с автомобилите си. Пътят обаче е горски, не е част от пътната мрежа и по неговото протежение имало солидна снежна покривка. В резултат на това на около 4 километра преди да излязат на пътя Батак-Доспат двете коли заедно с хората в тях заседнали в снега. След получаване на сигнал за случилото се към мястото потеглили дежурен екип с високопроходим противопожарен автомобил от Районната служба“ Пожарна безопасност и защита на населението“ в Батак, полицейски автопатрул от участъка в родопския град. На помощ се притекли и служители от местното горско стопанство. С помощта на тежка техника пътя бил изчистен и три часа по-късно автомобилите продължили по пътя към дома.\n\n \n                    ", "date": "2018.02.12", "title": "Пожарникари, полицаи и горски спасиха от снежни преспи 2 семейства"}
{"url": "http://www.monitor.bg/a/view/66559-%D0%A1%D0%BB%D0%B0%D0%B1%D0%B8-%D0%B2%D0%B0%D0%BB%D0%B5%D0%B6%D0%B8-%D0%B8-%D0%B4%D0%BE-8-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    Днес облачността ще е значителна, преди обяд със слаби превалявания от дъжд и сняг. Ще духа слаб до умерен вятър от запад-северозапад. Максималните температури ще бъдат между 3° и 8°. Това съобщи дежурният сеизмолог Боряна Маркова от Националния институт по метеорология и хидрология към БАН пред \"Фокус\".По Черноморието облачността ще е значителна, но ще е без валежи. Ще духа слаб до умерен северозападен вятър. Максималните температури ще са 5-7°. Температурата на морската вода е 6-7°. Вълнението на морето ще отслабне до 2-3 бала.Над планините ще има значителна облачност и на места ще превалява слаб сняг. Вятърът ще е слаб от запад-северозапад. Максимална температура на височина 1200 метра около 0°, на 2000 метра – около минус 5°.Утре все още в цяла България ще бъде облачно, но дневните температури ще продължат да се повишават. През нощта срещу сряда от запад отново ще започнат валежи от дъжд и сняг. През деня в Западна България ще пада предимно сняг, а в останалите части на страната – дъжд, съобщи Нова ТВ.Валежите навсякъде ще спрат в четвъртък, но максималните температури ще останат по-ниски.Отново ще се затопли в петък, като термометрите пак ще показват стойности около 7 градуса.\n                    ", "date": "2018.02.12", "title": "Слаби валежи и до 8 градуса днес "}
{"url": "http://www.monitor.bg/a/view/42562-%D0%9F%D0%BB%D0%B0%D1%89%D0%B0%D0%BC%D0%B5-%D0%B2%D0%B8%D0%BD%D0%B5%D1%82%D0%BA%D0%B0%D1%82%D0%B0-%D0%BD%D0%B0-%D0%BA%D0%B8%D0%BB%D0%BE%D0%BC%D0%B5%D1%82%D1%8A%D1%80-%D0%B0-%D0%BD%D0%B5-%D0%BD%D0%B0-%D0%B2%D1%80%D0%B5%D0%BC%D0%B5/", "text": "Евродепутатите ще гласуват промените до средата на годината\n                    При пътуване в страните от Европейския съюз водещо да бъде изминатото разстояние вместо таксата време. Промени, наречени „автомобилен пакет“, предвиждат изменения при таксуването при пътуване на територията на Съюза. С гласуването им от евродепутатите до средата на годината може да се наложи нов принцип на плащане - замърсителят и ползвателят плащат.\n„Нека уточним, че когато става дума за „евровинетка“, която ще гласуваме през пролетта в Европейския парламент, не става въпрос за винетка, която ще важи за Европейския съюз. Това ще остане в прерогативите на отделнитеТака ще се постигне уеднаквяване, хармонизация на методологията, по която се ценообразуват“, коментира въвеждането на новите правила евродепутатът от ГЕРБ/Европейска народна партия Андрей Новаков.\nИдеята е от 2026 г. винетките в целия Евросъюз да се образуват в зависимост от това колко разстояние е изминало превозното средство и колко е замърсявало околната среда, а не за време, уточни евродепутатът. По думите му цените ще се определят от всяка една страна, но методологията ще бъде една и съща. Новаков ще настоява мотоциклетите и градския транспорт да не бъдат включени в промените на директивата. „Има колеги, които смятат, че всички трябва да плащат солидарно. Това се отнася и за хората с мотоциклети, но аз смятам, че основната тежест трябва да пада върху хората, които най-много замърсяват околната среда и най-много рушат пътищата. Как един мотоциклет руши пътя или колко замърсява околната среда?“, коментира още той.\nПрез декември м.г. министрите на транспорта в държавите от ЕС дебатираха проектите за директиви „евровинетка“ и за оперативна съвместимост наи улесняване на трансграничния обмен на информация относно наплащането на пътни такси в Съюза. Предложенията вече са обект на дебати и от европейските избраници в регионалната комисия, на която член е Новаков. Предвижда се до 21 февруари да могат да се правят изменения и допълнения, след което предложенията се гласуват през март в комисията. Очаква се разискването и гласуването на промените в пленарна зала да бъде през първата половина на годината.\nДали старите автомобили у нас ще трябва да плащат по-скъпи винетки още не е ясно. Има държави-членки в съюза, които в зависимост от категорията, определят цената на винетката. „Преди да кажем, четрябва да отчетем и социалният фактор. Има много хора, за които това означава, че ще трябва да се разделят с колите си“, смята Новаков.\nПоследните промени в директивата за „евровинетката“ депутатите на Съюза приеха през 2011 г. Тогава те решиха тежките превозни средства да плащат освен инфраструктурна такса за ползване на пътя и допълнителна такса за покриване на разходите, породени от замърсяването на въздуха и шума. ЕС одобри новите екотакси след две години тежки преговори заради гнева на транспортния сектор. В момента автомобили, които покриват високи екологични стандарти, Евро VI и камиони, ползващи \"чиста енергия\", ползват преференции – за тях таксата за замърсяване е по-малка. За да регулират задръстванията страните-членки имат възможност да променят тарифите на таксуване, като ги увеличават до 175% в пиковите часове спрямо по-ненатовареното движение.\n                    ", "date": "2018.02.12", "title": "Плащаме винетката на километър, а не на време"}
{"url": "http://www.monitor.bg/a/view/28429-%D0%9F%D1%80%D0%B5%D0%B1%D0%B8%D1%85%D0%B0-16%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D1%80%D0%B5%D0%B4-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0-%D0%9C%D0%BE%D0%BD%D1%82%D0%B0%D0%BD%D0%B0/", "text": "\n                    На 11 февруари около 04.50 часа пред дискотека е нанесен побой на 16-годишно момче, като са му избити два предни зъба. Това съобщиха от ОДМВР-Монтана. Нападателят е 25-годишен мъж, който е задържан за 24 часа. Разпитани са свидетели и е извършено разпознаване на извършителя. Пострадалото момче е прегледано от съдебен лекар. Няма опасност за живота му. По случая е образувано досъдебно производство.\n                    ", "date": "2018.02.12", "title": "Пребиха 16-годишен пред дискотека в Монтана"}
{"url": "http://www.monitor.bg/a/view/65443-30-%D0%BD%D0%B0-%D1%81%D1%82%D0%BE-%D0%BE%D1%82-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D1%82-%D1%81%D0%B5%D0%BC%D0%B5%D0%B9%D0%BD%D0%B8%D1%8F-%D0%B1%D0%B8%D0%B7%D0%BD%D0%B5%D1%81/", "text": "Увеличава се броят на самонаетите на пазара на труда   * На младите им липсва предприемаческа култура\n                    - Според изследване от 2015 г. около 15 на сто от населението има нагласи да се занимава с бизнес. На практика с бизнес се занимават 6-7% от хората. Други посочват, че биха разглеждали възможности в тази посока. Но трябва да се прави разлика между желания и действия.- Като резултати по предприемаческите нагласи сме много далеч както от страните в преход, така и от тези с развита индустриална икономика. В Румъния, Полша и Унгария над 25% от обществото се занимават с бизнес. Новите условия променят отношението към наемния труд. Една голяма част, ние ги наричаме самонаети или хора със свободни професии, се реализира в сферата на технологиите, правото и т.н. В САЩ по трудови правоотношения работят около 40 на сто, останалите 60% са свободни професии – агенти, дистрибутори, консултанти, ИТ специалисти и др. Увеличава се броят на хората, които са свободни в наемането, просто работят за себе си. В последното си изследване изтъкнахме, че има два типа. Едните инвестират в хора, иновации, укрепване на бизнеса и изобщо дават тон на икономиката на страната. Те са 20 на сто, а останалите 80% от представителите на бизнеса, независимо в какъв тип предприятия са, общо взето не са склонни към иновации и искат просто да задържат постигнатото. От друга страна се разграничават два типа според възможностите. Единият тип са хора, които имат собственост, средства и възможности да развиват бизнес, а другите правят бизнес по принуда, защото нямат средства. Те са около 60 на сто, като става дума предимно за работещи в автомивки, водопроводчици. И по тези показатели също се различаваме от другите страни, където тези хора са около 30 на сто.- Ако погледнете исторически, малкият бизнес е основен за икономиката, включително и семейният, който съставлява 40 от него. Поне това сочат изследванията, но според мен е много относително. Тъй като дори да притежавате акции, да сте съдружник и т. н., така или иначе сте свързан със семейството и отново пред вас стои проблемът с приемствеността. Така че въпросът със семейния бизнес не е достатъчно изследван в България, а той е много сериозен. Причината е, че става дума за малки и донякъде средни предприятия, затова и държавните институции почти не му обръщат внимание. Няма инициативи, както и мерки за насърчаване.- Същността на фамилния бизнес е да създаде нещо устойчиво и то да дава гаранция на следващите поколения в семейството. Проблемът с приемствеността в страните с развити икономики и в някои в преход стъпва на дадена култура, на създаден опит. У нас е много деликатна тема и на практика данните, които анализираме, показват, че съществуват много проблеми по отношение на ефикасното предварително осмисляне на проблема, т.е. планирането. В другите страни не се мисли по този въпрос - освен когато човек си отиде от този свят или е в пределна възраст. Хората имат култура и традиции и са подпомогнати от институциите да могат да планират приемствеността. От една страна има собственост, а от друга – управление на предприятията. В развитите страни се подхожда, като се разделят двете неща. Първоначално по-младите наследници се вкарват в управлението, придобиват опит и след това се говори за трансфер на собствеността. У нас не правим разлика в този процес и имаме застаряване на хората, които се занимават с предприемачество. Основните причини са противоречия в семейството. Понякога не става дума и за едно семейство, а са намесени деца от предишен брак и настоящия, където наследници са и едните, и другите. Второ - има противоречия при вземането на решения как да продължи бизнесът, каква позиция от кого в семейството да бъде поета. Има противоречие и в нагласите на различните поколения. Основателите управляват с конвенционални методи, гледат да избегнат риска, на ресурсите и хората гледат по-внимателно. Имат някои бариери към дигитализацията на бизнеса. Докато по-младите поколения са по-експанзивни, те искат да рискуват, но да се постигнат много по-високи печалби. По-склонни са да инвестират в хора и технологии, които да им дадат добавена стойност. Възниква противоречие за бъдещото на бизнеса, за начините, по които ще се развива. Другият проблем е, че около 30 на сто от наследниците нямат и намерение да продължават бизнеса. Те се занимават в други сфери, нямат достатъчни умения за предприемачи, както и нагласа за това. Според международни проучвания има три типа поведения на наследниците. Конформистите се съгласяват, продължават моделите на правене на бизнес така, както ги правят техните родители. Вторият тип са по-реформаторски настроени. Те променят визията за пазара, за печалба и рентабилност, по-стратегически ориентирани са към бъдещето и вярват в технологиите. А третите просто искат бизнесът да се продаде, да придобият капитали и да развиват собствен бизнес. Около 10% от фалитите на европейските фирми се дължат на погрешни действия в трансфера между поколенията.- На практика се прескача едно поколение. Бедата е, че ще се образува пропаст между второто и третото поколение, защото бизнесът се наследява от 50-55-годишните. Сега поколението, което веднага трябва да мисли вече за приемственост, само след 5-6 години навършват възраст за пенсиониране. Става дума за около 30% от занимаващите се с бизнес. Следва третото поколение наследници и заради забавянето на процеса се сблъскват деца и внуци, което ще доведе до противоречия. Поколенията са през 10 години, защото много бързо се променят ценностите, развиват се технологиите. Изводът е, че от първо към второ поколение оцеляват около 40% от фамилните фирми, останалите се разпродават, фалират. От второ към трето поколение оцеляват 15 на сто, а от трето към четвърто едва около 1%. Това е сериозен проблем, защото както казахте, това е гръбнакът на икономиката ни.- Те са алфа поколението, методите в образованието не отговарят на тяхното мислене. Първият голям проблем е малкият процент хора на тази възраст, които изобщо се занимават с бизнес. Липсва предприемаческа култура сред тях, както и нагласа в тези млади хора. Тези умения не са нужни само когато се създава собствен бизнес, а сега се говори за предприемачество в самото предприятие. Другият въпрос е, че младите хора се ориентират към хуманитарни области, липсват инженери, математици. В бъдеще ще намалява броят на заетите, в САЩ вече работи напълно роботизирано пристанище. До голяма степен 40% от работната сила ще бъде наети, останалите 60 на сто ще трябва да развиват форми на предприемачество, самонаети или т.нар. фриленсъри. Сега ги наблюдаваме в ИТ сектора, донякъде има архитекти, проектанти и юристи. Предприемачеството трябва да влезе като култура на преподаване във всяка дисциплина, а не да се изучава самостоятелно. Томчо Томов е ръководител на Националния център за оценка на компетенциите от 2010 г.Завършил е психология в СУ „Св. Климент Охридски” и „Икономика и управление на нематериалната сфера” в Университета за национално и световно стопанство – София. Притежава сертификат за “Професионален мениджър MBA” от Open University, Великобритания. Специализирал е организационно поведение (Есберг, Дания), индустриални отношения (Histadrut, Израел), корпоративни комуникации (CFDT, Франция), умения за разработване на компетентностен модел и фирмени политики по възнаграждение и стимулиране у нас.Бил е мениджър „Човешки ресурси” на няколко големи предприятия в страната. Томчо Томов е с богат преподавателски и научен опит. Ръководител е на специалност “Управление на човешките ресурси” в ЦДО към ТУ-София, ст. ас. и преподавател по дисциплините “Организационно поведение” и “Социална психология” в ТУ-София и СУ „Св.Кл.Охридски”. Автор на 275 статии и монографии.Председател е на Асоциацията за развитие на човешкия капитал в индустрията и е зам.-главен редактор на сп. „Човешки ресурси“.\n\n\n                    ", "date": "2018.02.12", "title": "30 на сто от наследниците не искат да продължат семейния бизнес"}
{"url": "http://www.monitor.bg/a/view/88348-%D0%A1%D0%90%D0%A9-%D0%B1%D0%B8%D0%BB%D0%B8-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%B3%D0%BE%D0%B2%D0%BE%D1%80%D1%8F%D1%82-%D1%81-%D0%9A%D0%9D%D0%94%D0%A0-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8/", "text": "\n                    Съединените щати са готови да преговарят със Северна Корея, заяви вицепрезидентът Майк Пенс, след като се върна от зимната олимпиада в Южна Корея, предаде ДПА.В интервю за \"Вашингтон пост\" в самолета на път към САЩ Пенс заяви, че САЩ ще продължат да налагат санкции на режима в Пхенян, но са готови и да водят преговори с него. \"Максималният натиск ще продължи и ще се засилва. Но ако искате да преговаряме, ще преговаряме\", каза той.Изразената от вицепрезидента готовност за преговори бележи промяна в политиката на правителството на Тръмп, което досега настояваше, че ще преговаря само ако Северна Корея направи реални отстъпки по въпроса за ядрената и ракетната й програма.Пенс каза пред вестника, че новата позиция е уговорена с южнокорейския президент Мун Дже Ин, който обмисля поканата да посети Северна Корея, а след това може да има преговори между двете Кореи.Въпреки студенината между представителите на САЩ и Северна Корея (КНДР) зад кулисите е бил постигнат реален дипломатически напредък, който може да доведе до преки преговори между Вашингтон и Пхенян, пише в. \"Вашингтон пост\", позовавайки се на журналист, придружавал Пенс в Южна Корея.В два разговора между Пенс и президента Мун е било постигнато съгласие за условията за водене на разговори със Северна Корея. Идеята е те да бъдат започнати от Южна Корея с възможност САЩ да се присъединят скоро след това. Вашингтон и неговите съюзници няма да спрат да оказват натиск върху режима на Ким Чен Ун, но ще се откажат от искането си той да направи отстъпки преди започването на преговори. Южнокорейският президент от своя страна е гарантирал, че КНДР няма да получи никакви отстъпки срещу разговори, без да предприеме реални стъпки към денуклеаризация.\"Мисля, че това е различно от последните 20 години\", заявява самият Пенс в интервю за \"Вашингтон пост\", добавяйки, че предстои да се установи на какви отстъпки е готов режимът в Пхенян.Възможно е споразумението да се провали отново. Ким Чен Ун иска твърдо международната общност да приеме КНДР като ядрена държава. Пенс заяви по време на посещението си в Токио, че скоро ще бъдат обявени още по-строги санкции срещу Северна Корея, което може да подтикне режима в Пхенян към подновяване на ракетните и ядрени изпитания, спирайки дипломатическия процес. Южнокорейският президент Мун работи за избягване на подобен резултат, като обмисля да приеме севернокорейската покана за посещение в Пхенян и призовава северните си съседи да започнат възможно най-скоро разговори със САЩ.Решението на Белия дом да подкрепи започването на преговори без предварителни условия е от огромно значение. То премахва разногласията между Вашингтон и Сеул и увеличава шансовете САЩ и Северна Корея да започнат скоро процес, който е най-добрият шанс за предотвратяване на опустошителен международен конфликт, подчертава в. \"Вашингтон пост\".Сестрата на севернокорейския лидер Ким Чен Ун, Ким Йо Чен се оказа в центъра на вниманието след пристигането си в Южна Корея на историческо тридневно посещение, на което присъства на церемонията по откриването на Зимните олимпийски игри. Като пратеник на брат си, тя имаше за цел да покаже \"по-меката\" страна на севернокорейския режим, известен с нарушения на човешките права и заплахи с ядрена война.За момента стратегията очевидно проработи с южнокорейските медии – ужасите, извършени от брат й, баща й и дядо й на север от границата, почти не се споменават в активното международно отразяване на събитията около игрите.\"Дори посещение на самия Ким Чен Ун не би могло да бъде по-ефективно като пиар на севернокорейския режим, особено имайки предвид, че брат й е известен като безжалостен диктатор\", заявява О Йон Чен, директор на \"Кориа таймс\". Ким Йо Чен обаче стана знаменитост в Южна Корея, известна със склонността си към внезапни увлечения. Анализатори обсъдиха всички подробности от стила и външния й вид. Посланието, което тя отправи, се фокусираше върху сближаване между Пхенян и Сеул, което да доведе до обединяване на страната и просперитет.Въпреки това южнокорейците изпитват дълбоко недоверие към семейството й. Ким Йо-чен получи своята минута слава, но се очаква тя скоро да отзвучи, коментира британският в. \"Гардиън\".\"Севернокорейците са хитри и упорити преговарящи. Вероятността да се замаят от добрите олимпийски настроения и да направят драматична отстъпка е нулева\", заяви Робърт Кели, професор по политически науки в Националния университет в Пусан. Олимпийските игри ще променят само атмосферата на преговорите - и то само до възобновяването на съвместните военни учения на САЩ и Южна Корея, подчертава той.   \n\n\n                    ", "date": "2018.02.12", "title": "САЩ били готови да говорят с КНДР на фона на нови санкции"}
{"url": "http://www.monitor.bg/a/view/22522-%D0%90%D1%80%D1%8A%D0%BD-%D0%9F%D0%BE%D0%BB-%D1%81%D1%82%D0%B0%D0%BD%D0%B0-%D0%B1%D0%B0%D1%89%D0%B0-%D0%BD%D0%B0-%D0%BC%D0%BE%D0%BC%D0%B8%D1%87%D0%B5/", "text": "\n                    Звездата от „В обувките на Сатаната“ Арън Пол посрещна първата си рожба. Новороденото е момиченце, а щастливата вест е съобщил самият актьор с кадър в социалните мрежи. На фотографията в близък план се вижда крачето на новороденото, сгушено в обятията на майка си Лорън. Снимката е от болничното заведение, където момиченцето е проплакало за първи път, а на заден план се виждат цветя и балони.\n\nЩастливите родители се сгодиха навръх Нова година през 2012 г. и сключиха брак през май 2013 г. Миналата есен актьорът оповести, че със съпругата си Лорън очакват първото си дете.\n                    ", "date": "2018.02.12", "title": "Арън Пол стана баща на момиче"}
{"url": "http://www.monitor.bg/a/view/2255-%D0%A0%D0%BE%D1%83%D0%B7-%D0%9C%D0%B0%D0%BA%D0%B3%D0%B0%D1%83%D1%8A%D0%BD-%D0%BE%D0%B1%D0%B2%D0%B8%D0%BD%D0%B8-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%B7%D0%B0-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%B5%D0%BD%D0%B8%D0%B4%D0%B6%D1%8A%D1%80%D0%BA%D0%B0%D1%82%D0%B0-%D1%81%D0%B8/", "text": "\n                    Актрисата Роуз Макгауън обвини скандалния продуцент Харви Уайнстийн за смъртта на бившата си мениджърка Джил Месик. До това се стигна, след като семейството на 50-годишната жена хвърли вината за самоубийството й към звездата от „Чародейките“. „Лошият човек ни нарани и двете“, обясни Макгауън, без да навлиза в подробности относно отношенията си с Месик.\n\nПрипомняме, че близките на мениджърката свързаха депресията, с която тя се борила години наред, със секс скандала между актрисата и Уайнстийн. Те са категорични, че състоянието й се влошило след като медиите проявили интерес към нея вследствие на публичните откровения на Макгауън. Миналата есен актрисата обвини Уайнстийн в изнасилване, като отбеляза, че посегателството се случило през 1997 г. Месик знаела за инцидента, казва семейството й, като уведомила своите началници в компанията на продуцента. „Иронично, въпреки обвиненията на Роуз, Джил бе първата, която се застъпи за нея“, обясняват още от семейството на Месик.\n                    ", "date": "2018.02.12", "title": "Роуз Макгауън обвини Уайнстийн за самоубийството на мениджърката си"}
{"url": "http://www.monitor.bg/a/view/57467-%D0%90%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%82%D0%B5-%D1%84%D0%B5%D0%BD%D0%BE%D0%B2%D0%B5-%D0%B2-%D1%88%D0%BE%D0%BA-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE/", "text": "Ще трябва да дъвчем пирожки със зеле, възмущават се островитяните\n                    Пред тежък кулинарен проблем се оказаха изправени английските запалянковци, решили да посетят мачовете на националния си отбор на световното първенство в Русия през лятото. Оказа се, че в страната домакин изобщо не са популярни пайовете с месо, към които те така са привикнали в родината си. За сметка на това по трибуните в Русия се продава така наречената куребяка – особен тип пирог, който обаче е постен – основно с пълнеж от зеле, а цената му е равностойността на 1,25 паунда.Останалите питиета и мезета в зоните за фенове също се очаква да са с доста екзотични цени. Сандвичите например ще се търгуват по 2,50 паунда, хотдогът ще върви по 3,50 паунда, а шоколадите – по £1,25.Доста солена ще излиза и бирата на гостите на световното. Чаша с вместимост 500 милилитра от официалното пиво на мондиала Budweiser ще се продава по £3,15, а другата местна бира – доста съмнителното с вкусовите си качества „Клинское”, се очаква да върви по £2,50. Безалкохолните ще вървят по £1,88.Руските организатори първоначално бяха решили, че в зоните за фенове няма да се продава алкохол, за да се предотвратят евентуални прояви на насилие, но политиците вдигнаха забраната миналата седмица. Най-опитният британски полицай в областта на сигурността на футбола в Обединеното кралство пък предупреди, че руската полиция ще преследва жестоко евентуални размирици.Заместник-началникът на полицията в Южен Йоркшир Марк Робъртс заяви, че руските власти вече са посетили Обединеното кралство, за да видят как там се осигурява безопасността в дните на мачове.„Руските колеги са високо ангажирани с проблема, каза той. – Хулиганите ще бъдат сериозно респектирани от властите. Прокурорите там обещават дълги присъди за размирици. Феновете, причинили тежки телесни повреди, ще бъдат изпратени на специални влакове до най-големия затвор в света. Става въпрос за страховития „Крести-2” край Санкт Петербург, там могат да се поберат до 4000 души. Подготвени са и така наречените изтрезвители, където съгрешилите се събличат голи и трезвеността им се връща с маркучи със студена вода.”\n\n\n                    ", "date": "2018.02.12", "title": "Английските фенове в шок за световното"}
{"url": "http://www.monitor.bg/a/view/53448-%D0%97%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%BD%D0%B0-%D0%B1%D0%BE%D0%BA%D1%81%D1%8C%D0%BE%D1%80-%D0%B4%D0%B0-%D1%81%D0%BC%D0%B5%D0%BD%D1%8F-%D0%BF%D0%B0%D0%BC%D0%BF%D0%B5%D1%80%D1%81%D0%B8/", "text": "\n                    Бившият световен шампион по бокс Амир Хан призна, че съпругата му Фариал Макдум му е забранила да сменя памперсите на дъщеричката им Ламазиа. Момиченцето се появи на този свят преди четири години, а ембаргото важи от времето, когато детето е било на няколко месеца.„Веднъж видях, че пелените на бебето трябва да се сменят, разказва 31-годишният боксьор. - Опитах се да помогна, но очевидно обърках тотално цялата процедура. Това беше наистина лошо. Тогава жена ми каза: \"О, не прави това отново\". И сега оставям пелените за нея.Амир и Фариал очакват второто си дете тази пролет.\"Очаквам да стана отново татко, похвали се Амир. Ще стане след четири месеца, стискам палци всичко да върви добре. Всичко, което знам, е моята работа и да бъда добър баща на моите деца.”Амир и Фариал са отново щастливи, след като бракът им претърпя криза миналата година. Те се разделиха след слухове за изневяра на спортиста, но след няколко месеца се събраха отново.\n\n\n                    ", "date": "2018.02.12", "title": "Забраниха на боксьор да сменя памперси"}
{"url": "http://www.monitor.bg/a/view/85525-%D0%93%D1%80%D0%B8%D1%88%D0%BE-%D0%BE%D1%82%D1%81%D1%82%D1%8A%D0%BF%D0%B8-%D0%BD%D0%B0-%D0%97%D0%B2%D0%B5%D1%80%D0%B5%D0%B2-%D1%87%D0%B5%D1%82%D0%B2%D1%8A%D1%80%D1%82%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%B2-%D1%81%D0%B2%D0%B5%D1%82%D0%B0/", "text": "Турнирът у нас събрал 40 000 зрители, става по-силен догодина\n                    Отказът му да участва на „София Оупън“ смъкна Григор Димитров с още едно място в световната ранглиста на АТР и вече заема пета позиция. 26-годишният хасковлия бе изпреварен с 25 точки от Александър Зверев (Гер). Гришо е с актив от 4425 точки, след като не успя да защити 250-те си точки за титлата в София през 2017 г. Зверев пък има 4450 точки. Последно той игра за Купа „Дейвис“, като изведе Германия до 1/4-финал в световната група срещу Испания.Двамата ще играят тази седмица на АТР 500 турнира в зала в Ротердам, където Григор ще е поставен под номер 2 в основната схема. Преди ден той обяви, че рамото му вече е почти възстановено, а вчера проведе и тренировка на централния корт. Първият съперник на българина ще е Юичи Сугита (Яп).В същото време шампионът от София Мирза Башич от Босна и Херцеговина скочи с цели 52 места в ранглистата и вече е 77-и в света. На финала в зала „Арена Армеец“ тръгналият от квалификациите Башич наниза 12 аса и победи румънеца Мариус Копил със 7:6(6), 6:7(4), 6:4 след 2.19 часа игра.\"Прекрасно е да играеш в пълна зала пред толкова много хора. Това е специален ден за мен. Реализирах две от големите ми цели - да вляза в топ 100 и да спечеля титла от АТР“, каза Башич.Директорът на турнира Пол Макнами пък обяви след финала, че общо около 40 хиляди зрители са присъствали през седмицата на мачовете, което дава сериозни шансове за оставането на надпреварата в София и догодина.„Това е един от турнирите, където залата е чудесна за тенис. Има много зрители, които идват тук и се надявам, надпреварата да става все по-силна за в бъдеще”, каза и изпълнителният вицепрезидент на ATP Европа Дейвид Мейси след финала в София.Президентът на федерацията ни по тенис Стефан Цветков пък обеща, че в следващото издание организаторите ще се опитат да докарат в София повече световни звезди. Така ще се избегне ситуация, подобна на тази с контузията на Григор Димитров, който отпадна от сметките ден преди старта на надпреварата.„За мен, както и за много други хора, емоцията беше, че имаше толкова много деца в залата. Получи се изключителен финал и се надявам, че тази подкрепа, която получихме от публиката от София ще допринесе за продължаването на провеждането на Sofia Open тук, в България“, заяви Цветков.„Моделът и желанието ни е един или двама състезатели от топ 10 да участват на всеки такъв прохождащ турнир. Според мен Стан Вавринка определено е тенисист, който привлича публиката. Такива играчи имаше и миналата година – Доминик Тийм, Давид Гофен и разбира се Григор Димитров. Той е феноменален тенисист. Играта му е от световна класа. България трябва да се гордее с него, но всеки турнир е по-голям от един състезател. Това, което беше важно е, че в София имаше качествен тенис, обяви още Мейси. - Решението дали ще остане турнирът в София ще бъде взето от местните спонсори, а не директно от ATP. Ако спонсорите са доволни турнирът да остане тук, както и федерацията, правителството и феновете, не виждам причина да не остане тук и през следващите години”, завърши той.Спортният министър Красен Кралев пък обяви, че до края на седмицата ще се водят преговори за продължаване на договора на надпреварата с дубайските собственици на правата.\n\n\n                    ", "date": "2018.02.12", "title": "Гришо отстъпи на Зверев четвъртото място в света"}
{"url": "http://www.monitor.bg/a/view/87160-%D0%94%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%BA%D0%B8%D0%BD%D0%BE-%D0%BF%D1%80%D0%BE%D0%B4%D1%83%D0%BA%D1%86%D0%B8%D0%B8-%D1%81%D1%8A%D1%81-110-000-%D0%BB%D0%B2-%D0%BE%D1%82-%D0%92%D1%82%D0%BE%D1%80%D0%B8-%D1%88%D0%B0%D0%BD%D1%81/", "text": "\n                    Бургазлията Веселин Караджов, редовен участник в игрите на Спорт тото, стана по-богат със 110 000 лева. Директорът на кино продукции, който организира заснемането на холивудски филми в България, спечели тази сума от \"Втори ТОТО шанс\" за \"5 от 35\" в тираж №12, посветен на Трифон Зарезан. Той е играл онлайн с 8 числа пълно комбиниране (ПК) в 1 област и 7 ПК в друга за 38,50 лева.\n\nЩастливецът сподели, че системата за онлайн залози е надеждна и не се притеснява, когато играе от компютъра или мобилния си телефон, а това му спестява много време. Дори когато пътува в чужбина, той не пропуска тираж на БСТ.\n\nПреди години Веселин се явил на изпит, като знаел само 8 от общо 60 теми. Паднали му се 2 от 8-те. Така решил, че номерата на тези 8 теми са късметлийски за него и от тогава играе само с тях.\n\nДжакпотът в \"6 от 49\" скочи с нови 108 769,20 лева за специалния тираж №12 за тази игра, в който една комбинация беше по 1,20 лв., вместо по 0,85, както е в редовните. За следващия тираж, който също е специален и е посветен на Свети Валентин, се очаква към него да се прибавят още към 110 000 лв. В \"6 от 42\" се събраха 792 131,32 лв. и се чакат още към 20 000. В \"5/50 - 1/12 Зодиак\" пък си стоят непроменящите се 3 млн. лв, а в \"Рожден ден\" се събират към 30 000. Така в джакпотите ще има над 8,15 млн. лева за четвъртък.\n                    ", "date": "2018.02.12", "title": "Директор на кино продукции със 110 000 лв. от \"Втори шанс\""}
{"url": "http://www.monitor.bg/a/view/77919-%D0%9F%D0%BE%D0%BF%D0%B5%D1%82%D0%BE-%D1%81%D1%82%D0%B0%D0%BD%D0%B0-%D0%BD%D0%BE%D0%B2%D0%B8%D1%8F%D1%82-%D1%80%D1%83%D0%B1%D0%B8%D0%BD-%D0%BD%D0%B0-%D0%9A%D0%B0%D0%B7%D0%B0%D0%BD/", "text": "Разчитат на българина да възроди атаката на тима\n                    Футболист №1 на България за 2017 година Ивелин Попов премина официално в \"Рубин\" (Казан). Националът беше преотстъпен от \"Спартак\" (Москва), като договорът му е до лятото.Според условията на сделката \"Рубин\" няма да плаща за самия наем и ще покрие само 1/3 от заплатата на Попов. В договора не фигурира и клауза, която позволява на казанци да задържат Попето след края на сезона.Ивелин подписа със \"Спартак\" през 2015 година, като с екипа на \"червено-белите\" помогна за спечелването на дълго чаканата титла през миналия сезон, а в началото на този добави и Суперкупата на Русия. Попов взе участие в част от ключовите двубои на тима в руското първенство, както и в трите домакинства на \"Спартак\" в груповата фаза на Шампионската лига, но в по-голямата част от мачовете на тима оставаше на резервната скамейка. Родният халф записа общо 13 мача в Премиер лигата през сезона, без отбелязан гол и асистенция, а във всички турнири има 21 мача и едно завършващо подаване.За преминаването на Попето в \"Рубин\" силно влияние оказа и привличането в „Спартак“ на капитана на „Андерлехт“ Софиан Хани, който играе на същия пост, както и възстановяването на руския национал Роман Зобнин.Пред Ивелин имаше вариант да премине в \"Динамо\" (Москва), а като евентуална бъдеща дестинация се спрягаше и италианският \"Удинезе\", но в крайна сметка халфът избра \"Рубин\".Футболистите на треньора Курбан Бердиев вече заминаха на лагер в Испания, на който ще изиграят контроли срещу норвежките \"Сарпсборг 08\" (15 февруари), \"Волеренга\" (18 февруари), \"Лилестрьом\" (21 февруари) и \"Розенборг\" (25 гевруари). Тимът е на 11-о място във временното класиране с едва 23 точки (6 победи, 5 равенства и 9 загуби) и изпитва големи проблеми в офанзивен план, което форсира привличането на българина. Попов ще се присъедини веднага към новите си съотборници, а дебютът му се очаква на 2 март при гостуването на \"Анжи\". Любопитното е, че първият му мач на \"Казан Арена\" ще е срещу „Спартак“ на 18 март.\n\n\n                    ", "date": "2018.02.12", "title": "Попето стана новият \"рубин\" на Казан"}
{"url": "http://www.monitor.bg/a/view/86381-%D0%9C%D0%BE%D1%80%D0%B0%D1%82%D0%B0-%D0%B2%D0%B4%D0%B8%D0%B3%D0%B0-%D0%B3%D0%B0%D0%B4%D0%B6%D0%B5%D1%82%D0%BE-%D1%81-%D0%BA%D0%BE%D0%BD%D1%82%D1%83%D0%B7%D0%B5%D0%BD%D0%B8%D1%8F-%D0%B3%D1%80%D1%8A%D0%B1/", "text": "\n                    Звездата в атаката на „Челси“ Алваро Мората разгневи феновете, пускайки видео с гаджето си в социалните мрежи. Уловката е, че на клипчето испанският нападател вдига тежащата поне 50 килограма дама, без да показва каквито и да било признаци на болка. Това щеше да е ок, ако Мората не беше пропуснал последните тренировки заради... контузия в гърба. Нещо повече – мениджърът на „Челси“ Антонио Конте дори заяви, че играчът може да пропусне всички мачове до края на сезона заради мистериозната травма. Видеото вбеси запалянковците, които заляха профила с нецензурни послания и съвсем логични въпроси за здравословното състояние на Мората. От „Челси“ отказаха коментар, придържайки се към версията, че футболистът е с контузия в гърба и ситуацията с него е сериозна. Версията обаче бе приета с недоверие от феновете, които се съмняват в достоверността й. \n\n\n                    ", "date": "2018.02.12", "title": "Мората вдига гаджето с „контузения“ гръб"}
{"url": "http://www.monitor.bg/a/view/65343-%D0%AE%D0%B2%D0%B5%D0%BD%D1%82%D1%83%D1%81-%D0%B8-%D0%A2%D0%BE%D1%82%D0%BD%D1%8A%D0%BC-%D1%81-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B2-%D0%B7%D0%B0%D1%89%D0%B8%D1%82%D0%B0/", "text": "\n                    „Ювентус“ и „Тотнъм“ откриват фазата на директните елиминации в Шампионската лига, изправяйки се утре вечер един срещу друг в първия 1/8-финал в Торино. Интересното е, че преди мача и двата тима имат проблеми в защита. До последно под въпрос за домакините ще бъде Андреа Бардзали. Опитният бранител има проблеми в десния прасец, като според лекарския щаб шансовете да играе са минимални. Мениджърът на „Тотнъм“ Маурисио Почетино пък няма да може да използва Тоби Алдервейрелд. Белгийският национал не попадна в групата за мача, след като не успя да се възстанови.В другия двубой за вечерта един от фаворитите за трофея „Манчестър Сити“ гостува на „Базел“. Играчите на Пеп Гуардиола ще направят опит да решат всичко още в първия двубой, въпреки че испанският спец запази дипломатичния тон и заяви, че швейцарците са сериозен отбор и не бива да бъдат подценявани.Ювентус – Тотнъм (по bTV Action)Базел – Манчестър Сити (по Ring.BG)\n\n\n                    ", "date": "2018.02.12", "title": "“Ювентус“ и „Тотнъм“ с проблеми в защита"}
{"url": "http://www.monitor.bg/a/view/23323-%D0%A5%D0%BE%D0%BB%D0%B0%D0%BD%D0%B4%D0%BA%D0%B0-%D0%B3%D1%80%D0%B0%D0%B1%D0%BD%D0%B0-%D0%BF%D0%B5%D1%82%D0%BE-%D0%B7%D0%BB%D0%B0%D1%82%D0%BE-%D0%B2-%D0%BA%D1%8A%D0%BD%D0%BA%D0%B8%D1%82%D0%B5/", "text": "\n                    Холандката Иреен Вюст спечели олимпийската титла на 1500 м бързо пързаляне с кънки за жени, след като на олимпийския овал в Ганнън даде време от 1:54,35 минути. Вюст изпревари с 0,20 сек. японката Михо Такаги, която със силното си представяне в последната серия се вклини в иначе изцяло холандската тройка. Трета завърши Марит Леенстра на 0,91 секунди, докато четвърта остана Лоте ван Беек на 0,92 секунди. Световната рекордьорка в дисциплината Хедър Бергсма (САЩ) се представи разочароващо и остана на едва осма на цели 2,39 секунди зад шампионката.За Вюст това е общо пета олимпийска титла и втора в дисциплината след игрите във Ванкувър през 2010 г. 31-годишната холандка е първата спортистка, която печели златен медал на четири поредни олимпиади и е най-успешната олимпийка в историята на този спорт с общо десет медала след като в Пьончан взе и сребро на 3000 м. Първата си титла Вюст спечели в Торино 2006, когато триумфира на 3000 м, във Ванкувър грабна отличието на 1500 м, а в Сочи взе златото отново на 3000 м, както и в отборното преследване. Тя има и бронз от Торино 2006, три сребърни медала от Сочи 2014, както и още едно сребро от Ванкувър 2010. С това свое злато тя задмина Клаудия Пекщайн, която има 9 медала.\n\n\n                    ", "date": "2018.02.12", "title": "Холандка грабна пето злато в кънките"}
{"url": "http://www.monitor.bg/a/view/47458-%D0%A4%D1%83%D1%80%D0%BA%D0%B0%D0%B4-%D1%81%D0%B5-%D1%80%D0%B0%D0%B7%D0%B2%D0%B8%D1%85%D1%80%D0%B8-%D0%B7%D0%B0%D1%89%D0%B8%D1%82%D0%B8-%D1%82%D0%B8%D1%82%D0%BB%D0%B0%D1%82%D0%B0-%D1%81%D0%B8-%D0%B2-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE/", "text": "Лаура Далмайер с второ злато при жените в биатлона\n                    Носителят на Световната купа по биатлон Мартен Фуркад се развихри във второто състезание на олимпиадата в Пьончан. След 8-тото си място в спринта на 10 км, отчетено от него като провал, французинът защити титлата си в преследването на 12,5 км от Сочи 2014 г. Той допусна само 1 грешка в първата от 4-те стрелби и спечели златото с време 32:51,7 минути по дистанцията. Голямата изненада обаче поднесе 19-годишният швед Себастиан Самуелсон, който стартира от 14-а позиция, на 11,7 сек. след Фуркад и на 33,17 от победителя в спринта Арнд Пайфер и завърши втори, на 12,0 сек. също с 1 пропуск - (0+0+1+0). До този момент той имаше само едно първо място в Световната купа - с щафетата на Швеция в Оберхоф този сезон. Световният шампион в спринта за 2017 г. Бенедикт Дол (Гер) взе бронза, като финишира на 15,1 сек. от Фуркад също с 1 грешка (0+1+0+0). Арнд Пайфер, потеглил първи, водеше до средата на състезанието, но завърши едва 8-и, на 1:14,1 мин. с цели 3 гафа на рубежа (0+0+2+1).\n\nСлабата стрелба лиши и българите от шанса за престижно класиране. Краси Анев, 37-и в спринта, стана 45-и, на 5:06,2 мин. с 5 неповалени мишени (0+0+3+2). Владимир Илиев, потеглил 54-и, финишира с 8 места напред - 46-и, на 5:17,0 мин. със 7 гафа в стрелбата (1, 3, 2, 1). Антон Синапов, 56-и в първия старт, пък зае последното, 60-о място, на 7:57,4 мин. от шампиона с рекордните 8 грешки (0, 1, 3, 4), колкото имат още само още двама биатлонисти - Онджей Моравец (Чех) и Роман Йеремин (Каз).\n\nВ преследването при жените на 10 км Лаура Далмайер (Гер) спечели втората си титла в Пьончан след тази в спринта на 7,5 км. Тя стигна до нея за 30:35,3 мин. с 1 пропуск (0+1+0+0). Бягащата за Словакия рускиня Анастасия Кузмина, сестра на непоканения за игрите Антон Шипулин, пък стана втора с кошмарна стрелба с 4 грешки - (0+1+2+1), но беше по-бавна едва с 29,4 сек. Тя изпревари с инфарктен финален спринт само с 0,2 сек. 30-годишната французойка Ане Бескон, която остана на 29:6 сек. от Далмайер с 0+0+1+0 в стрелбата.\n\nЕдинствената българка в преследването - Емилия Йорданова, подобри с 5 позиции класирането си от спринта, като стана 55-а, на 6:29,0 мин. с цели 6 грешки на стрелбището - (2+1+3+0).\n                    ", "date": "2018.02.12", "title": "Фуркад се развихри, защити титлата си в преследването"}
{"url": "http://www.monitor.bg/a/view/35009-%D0%A1%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D1%81%D0%BF%D1%80%D1%8F-%D0%B0%D0%BB%D0%BF%D0%B8%D0%B9%D0%BA%D0%B8%D1%82%D0%B5-%D0%B8-%D0%B7%D0%B0%D1%82%D1%80%D1%83%D0%B4%D0%BD%D0%B8-%D1%81%D0%BD%D0%BE%D1%83%D0%B1%D0%BE%D1%80%D0%B4%D0%B8%D1%81%D1%82%D0%BA%D0%B8%D1%82%D0%B5/", "text": "\n                    \n                                        Лошото време в Пьончан вече създава сериозни проблеми на спортистите и на организаторите на зимната олимпиада. Силният вятър на пистата в Чонгсонг отложи за четвъртък гигантския слалом при жените. Това е второ състезание в алпийските ски, което е отменено заради неблагоприятни атмосферни условия. Преди това същото се случи и със спускането при мъжете, което също бе преместено за четвъртък. Тогава прогнозите са за по-малко вятър.При много тежки условия се проведе и състезанието в дисциплината слоупстайл (жени) в сноуборда. Организаторите отложиха старта с един час, а състезанието се проведе само в два манша. Заради поривите на вятъра няколко състезателки паднаха и не завършиха. Ден преди това пък квалификациите бяха отменени и във финалите участваха всички записани участнички.Американката Джейми Андерсън защити титлата си от Сочи и стана първата сноубордистка със златен дубъл. Среброто остана за световната шампионка Лори Блуен от Канада, а бронзовото отличие е за Ени Рекаярви (Фин).Домакините обаче ще отпуснат допълнително около $3 млн. за справяне с транспортния проблем. Оказа се, че те са изградили перфектна инфраструктура, но не са били добре подготвени за превоза на състезатели, зрители и технически лица. Освен 2952 спортисти, в Пьончан има още 13 хиляди работещи в медиите и 55 хиляди обслужващ персонал на игрите. Те са разпределени в 81 различни центрове, което допълнително затруднява логистиката. Организаторите са осигурили 1800 автобуса, но се налага бройката да бъде увеличена с допълнителни 10%, заради което ще бъдат наети и допълнително шофьори от различни райони на страната.\n                    \n                                    ", "date": "2018.02.12", "title": "Силен вятър спря алпийките и затрудни сноубордистките"}
{"url": "http://www.monitor.bg/a/view/16956-%D0%A0%D0%BE%D0%BA%D0%B0%D0%B4%D0%B0-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%B7%D0%B0-%D0%BC%D0%B0%D1%87%D0%B0-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    Мария Желязкова замени по спешност Емилия Янчева в групата на националния отбор по баскетбол за жени. Във вторник от 21 ч. българките излизат срещу шампиона Испания в евроквалификация.Янчева не успя да се възстанови от травмата, която й попречи да играе в мача срещу Холандия (78:83) в събота и бе заменена от опитната Желязкова.В София остана и невъзстановеният плеймейкър на тима Виктория Стойчева. Гардът на „Монтана“ продължава да страда от болки в бедрото и ще се лекува. Тя премина ядрено-магнитен резонанс, който установи разкъсване на мускул. С тима не пътува и младата Гергана Иванова, която също е с травма и й предстои лечение.В Испания старши треньорът на националния отбор Стефан Михайлов ще разчита само на 11 състезателки.\"Отиваме да играем, да трупаме опит. Не всеки ден се играе срещу най-добрия отбор на континента. Не се знае дали тези момичета ще имат възможност друг път да играят срещу европейския шампион\", коментира Михайлов. \n\n\n                    ", "date": "2018.02.12", "title": "Рокада в националния за мача в Испания"}
{"url": "http://www.monitor.bg/a/view/52510-%D0%A7%D0%B8%D1%87%D0%BE-%D0%92%D0%B5%D0%BD%D1%86%D0%B8-%D0%9F%D0%B5%D0%BD%D0%B5%D0%B2-%D0%BD%D0%B5-%D1%81%D1%82%D0%B0%D0%B2%D0%B0-%D0%B8-%D0%B7%D0%B0-%D0%B4%D0%BE%D0%BC%D0%BE%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%B2%D1%85%D0%BE%D0%B4/", "text": "\n                    Членът на Изпълкома на БФС Венцеслав Стефанов за пореден път нападна кандидата за президент Любослав Пенев преди конгреса, който е на 16 февруари. Собственикът на „Славия“ в култовия си стил отново заяви, че Чичовото няма капацитет да управлява българския футбол. \"Дупе да му е яко на този, който бъде избран сега начело на БФС, започна Стефанов. - Любо Пенев не бих го направил и домоуправител на вход! Той знае само да играе тенис, на футболен мач не съм го виждал, когато беше селекционер. Един експерт имаше в българския футбол, той беше корифей - казва се Иван Вуцов! Такива няма за момента. Около Пенев е пълно с крадливи адвокатчета, които само се чудят как да приберат някой лев. Както беше казано едно време - нека се попита къщичка за пиленца правил ли е. Той ще вземе 38 гласа максимум. Хора, чукнете се малко у главата! Ще викаме неволята, ако Борислав Михайлов не спечели“, допълни Стефанов, който прогнозира финал за Купата на България между „Славия“ и ЦСКА-София. Това обаче ще стане, ако „червените“ отстранят „Левски“, а „белите“ се справят с „Ботев“ (Пд) на полуфиналите.\n                    ", "date": "2018.02.12", "title": "Чичо Венци: Пенев не става и за домоуправител на вход"}
{"url": "http://www.monitor.bg/a/view/78825-%D0%9D%D0%B0%D1%82%D0%B8%D1%80%D0%B5%D0%BD-%D0%BE%D1%82-%D0%9B%D0%B5%D0%B2%D1%81%D0%BA%D0%B8-%D0%B1%D0%BB%D0%B5%D1%81%D0%BD%D0%B0-%D1%81-%D0%B3%D0%BE%D0%BB-%D0%B2-%D0%9A%D0%B8%D0%BF%D1%8A%D1%80/", "text": "\n                    Бившият футболист на \"Левски\" Франсис Нар направи запомнящ се дебют за кипърския \"Докса\". Офанзивният футболист, който разочарова с представянето си на \"Герена\", започна като титуляр в мача срещу \"Ахнас\" и се разписа още в 4-ата минута на двубоя. \"Докса\" победи с категоричното 4:0, а другите три попадения бяха дело на Берат и Мухтарис, който се разписа на два пъти. Франсис Нар остана на терена до 84-ата минута.Ганайският атакуващ футболист бе привлечен на \"Герена\" от чешкия \"Баник\" (Острава) през януари 2016 година, като с екипа на \"сините\" записа 61 мача с 5 гола и 5 асистенции. В края на ноември беше освободен от 26-кратния шампион на България, след като треньорът на \"сините\" Делио Роси прецени, че няма да разчита на неговите услуги.\n\n\n                    ", "date": "2018.02.12", "title": "Натирен от \"Левски\" блесна с гол в Кипър"}
{"url": "http://www.monitor.bg/a/view/17401-%D0%A4%D0%B5%D0%BD-%D1%81%D0%B8-%D1%82%D0%B0%D1%82%D1%83%D0%B8%D1%80%D0%B0-%D0%9D%D0%B8%D0%9B%D0%BE-%D0%BD%D0%B0-%D1%80%D1%8A%D0%BA%D0%B0%D1%82%D0%B0/", "text": "\n                    Портрет на Николета Лозанова стана вдъхновение на фен за татуировка. Почитателят е омастилил образа на бившата тв водеща на цялата си лява ръка, а резултатът бе споделен и от самата звезда. Тайнствения мъж е видимо млад, с брада, но неговата самоличност така и не се разкрива.Към днешна дата Лозанова е все още в Кипър. Последният й професионален ангажимент пък я позиционира като майка на тийнейджър в новия български филм „Привличане“. За тънкостите в играта пред камера, НиЛо се допитвала до Башар Рахал, който е и продуцент на лентата. Почивката на 30-годишния модел в Кипър възпрепятства озвучаването на репликите й за лентата, поради което звездата от „Дървото на живота“ нае студио за нея в Никозия.Сюжетът на „Привличане“ ще се фокусира върху опитите на група тийнейджъри да се изкачат на върха на хранителната верига в частно училище. В епицентъра на младежките интриги ще попаднат Луиза Григорова и Радина Боршош. Майсторството на изкусната салса в главните роли пък ще демонстрират Яна Маринова и Александър Сано. Лентата тръгва по кината на 23 февруари.\n\n\n                    ", "date": "2018.02.12", "title": "Фен си татуира НиЛо на ръката"}
{"url": "http://www.monitor.bg/a/view/23903-%D0%94%D0%B8%D1%87%D0%BE-%D1%83%D1%87%D0%B8-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D0%BD%D0%B0-%D1%81%D0%BD%D0%BE%D1%83%D0%B1%D0%BE%D1%80%D0%B4/", "text": "\n                    Дичо и съпругата му Карина приобщиха 3-годишната си дъщеричка Ариел към семейната страст към зимните спортове, като й показаха първите стъпки за карането на сноуборд. Това стана ясно от умилителен кадър, споделен от гордата майка в социалните мрежи, на който се вижда как малкото момиченце е седнало на снега, а към крачетата му е прикрепена зелена дъска за сноуборд.Именно спорта и здравословното хранене са сред заниманията, в които Дичо и Карина са отличен тандем. Двамата са заедно от около 11 години. Близо толкова е разликата и във възрастта им в полза на певеца. Дълго движели в обща компания преди да пламне искрата помежду им. Докато напаснат ръбчетата на характерите си, се разделяли няколко пъти, но за не повече от две седмици. Дичо неведнъж е казвал, че именно Карина е любовта на живота му и с нея е намерил своя център .Идеята да станат трима започват да обсъждат на седмата година от връзката си. Решават, че ако имат момиченце, то то ще бъде кръстено на Малката русалка. Вариант за мъжко име нямат, но съдбата работи в унисон с желанията им и Ариел е зачената изключително лесно. Момиченцето дебютира във видеото към „Цял живот”, където Дичо кръстосва глас със Спенс, а в ролята на екранната му майка влиза жената на Ицо Хазарта.\n\n\n                    ", "date": "2018.02.12", "title": "Дичо учи дъщеря си на сноуборд"}
{"url": "http://www.monitor.bg/a/view/26355-%D0%94%D0%B6%D0%B5%D0%BD%D0%B0-%D0%B8%D1%81%D0%BA%D0%B0-%D0%B2%D1%82%D0%BE%D1%80%D0%BE/", "text": "\n                    Попфолк фурията Джена се нядава скоро да гушне втора рожба. Близо година след като роди първия си наследник, който по традиция носи името Атанас Стоев III, тя се надява и на дъщеричка. Първата дума на малчугана била „тата“, което според поверието означава, че следващото ще е момиче, вярва изпълнителката на „Да те бях ранила“. Гордият дядо Атанас Стоев, познат като ръководителя на оркестър „Канарите“, вече мисли за бъдещата професия на внучето си. „Много ми се иска поне той да стане акордеонист.“, заяви с усмивка и надежда наскоро той.Междувременно Джена търси успешната формула за съчетаване на майчинството с кариерата. Само два месеца след появата на малкия Наско, тя се върна на сцената с пълни обороти. 32-годишната красавица осъществи няколко проекта след това и дори да забременее отново, няма да дава повод на феновете си да я забравят. \n\n\n                    ", "date": "2018.02.12", "title": "Джена иска второ дете"}
{"url": "http://www.monitor.bg/a/view/6846-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B0%D1%82%D0%B0-%D0%BE%D0%BF%D0%B5%D1%80%D0%B0-%D1%81%D1%8A%D1%81-%D1%81%D0%B2%D0%BE%D0%B9-%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB-%D0%B2-%D0%9E%D0%B4%D1%80%D0%B8%D0%BD/", "text": "\n                    Спектакълът „Мадам Бътерфлай“ в изпълнение на оперни певци от трупата на старозагорската държавна опера ще могат да видя на 25 април меломаните от турския град Одрин. Гостуването е първото в рамките на подписан на 11 февруари договор за сътрудничество между българския културен институт и одринската търговско-промишлена камара.Произведението на Пучини ще бъде представено от сцената на концертната зала на одринския Тракийски университет, негов постановчик и режисьор е Нина Найденова, а на диригентският пулт е Ивайло Кринчев. Очаква се в ролята на Чо Чо сан да бъде гостуващото сопрано от Япония Шоко Фокуда.Близо година са продължили преговорите за културен обмен и сътрудничество, коментира директорът на операта Огнян Драганов след спектакъла на „Кармен“ представен специално за пристигналите от южната съседка.\n                    ", "date": "2018.02.12", "title": " Старозагорската опера със свой спектакъл в Одрин"}
{"url": "http://www.monitor.bg/a/view/53328-%D0%9B%D0%B8%D0%BB%D0%B8-%D0%98%D0%B2%D0%B0%D0%BD%D0%BE%D0%B2%D0%B0-%D0%BF%D0%BE%D0%B2%D1%82%D0%B0%D1%80%D1%8F-%D0%9F%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%B5%D0%B7-%D1%8E%D0%BD%D0%B8/", "text": "\n                    След като разпродаде за норматив билетите за първия си концерт в Пловдив за годината, Лили Иванова обяви втора дата за града под тепетата. Певицата ще дирижира емоциите на феновете си в спортната зала на комплекс СИЛА на 21 февруари и повторно – на 28 юни.\n\nКонцертите на естрадната прима са част от националното й турне тази година. С шлагери като „Дантелената примка“, „Този миг“, „Щурче“ и т.н., Иванова ще зарадва почитателите си още във Варна (20 март, ДКС), Русе (22 март, „Арена Булстрад“), Благоевград (16 април), Ботевград (18 април), Свиленград (10 май) и Плевен (22 юни). Музикалната обиколка, по традиция, ще завърши в зала 1 на НДК. Година, след като омагьоса с гласа си 10 хиляди с два поредни концерта в столицата, този път Иванова ще даде тон за песен на три дати - 25, 26 и 27 октомври. Билетите за най-очакваното есенно събитие в бг попа вече са в продажба в мрежата на eventim.bg, но имайки в предвид неистовия глад за вокалната магия на Лили, те със сигурност ще бъдат изчерпани още около Великден. И тази година гърба на певицата на сцената ще пазят музикантите Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и трио LaTiDa.\n                    ", "date": "2018.02.12", "title": "Лили Иванова повтаря Пловдив през юни"}
{"url": "http://www.monitor.bg/a/view/53528-%D0%A6%D0%B5%D1%86%D0%B0-%D0%B8%D1%81%D0%BA%D0%B0-%D1%81%D1%80%D0%B5%D1%89%D0%B0-%D1%81-%D0%90%D0%B7%D0%B8%D1%81/", "text": "Сръбската мегазвезда ще сподели съвети с родни звезди \n                    На сладки приказки с краля на попфолка Азис и споделяне на творчески опит с българсикте си колеги се надява Цеца по време на визитата си у нас. Сръбската мегазвезда ще види за първи път от една ръка разстояние изпълнителя на „Мотел“ и признава, че ще следи с интерес представянето му на съвместния им концерт в „Арена Армеец“ по случай 25-ия рожден ден на радио „Веселина“. Вдовицата на Аркан познава певеца покрай участието му в шоуто за преобразявания „Като две капки вода“, когато през 2015 г. на финала той избра да блесне с нейния хит Kukavica. Тогава екипът на чаровната брюнетка качи видеото с имитацията на костинбродския славей в официалния й сайт и в профила й във Фейсбук, а феновете на Ражнатович останаха очаровани от представянето му.Двамата ще застанат рамо до рамо под светлината на прожекторите в най-голямата зала у нас на 22 февруари, като Цеца ще има време да опознае и другите родни изпълнители, които ще се разпишат с участие„Знам само, че всички те са доказани изпълнители и са едни от най-обичаните в страната ви и имат много почитатели. В едно съм сигурна - че концертът ще е много емоционален и го очаквам с нетърпение. Радвам се, че ще имам възможността да се запозная с колегите и отново да се срещна с българската публика“, коментира в интервю тя. Цеца ще изпълни както по-старите си хитове, така иРодните меломани ще могат да се насладят още на изпълненията на Берковската духова музика, оркестър „Орфей“, гръцката певица Пеги Зина и звездите на „Пайнер“ Цветелина Янева и Галена.Пропуските за събитието на цени от 25 до 80 лева може да намерите в мрежата на Eventim.\n                    ", "date": "2018.02.12", "title": " Цеца иска среща с Азис"}
{"url": "http://www.monitor.bg/a/view/68801-%D0%93%D0%B8%D0%BB%D0%B5%D1%80%D0%BC%D0%BE-%D0%B4%D0%B5%D0%BB-%D0%A2%D0%BE%D1%80%D0%BE-%D0%BE%D0%B3%D0%BB%D0%B0%D0%B2%D1%8F%D0%B2%D0%B0-%D0%B6%D1%83%D1%80%D0%B8%D1%82%D0%BE-%D0%BD%D0%B0-%D0%BA%D0%B8%D0%BD%D0%BE%D1%84%D0%B5%D1%81%D1%82%D0%B0-%D0%B2%D1%8A%D0%B2-%D0%92%D0%B5%D0%BD%D0%B5%D1%86%D0%B8%D1%8F/", "text": "\n                    Основният претендент за „Оскар“ сред режисьорите Гилермо дел Торо ще застане начело на тазгодишния кинофестивал във Венеция, който ще се проведе от 29 август до 8 септември. \"Това е огромна чест и отговорност за мен, която приемам с уважение и благодарност\", заяви пред медии авторът на „Формата на водата“. Именно с последния си филм Дел Торо триумфира за голямата награда „Златен лъв“ на форума миналата година. \"Той ще бъде един гениален, проницателен и въодушевен председател на журито\", каза по адрес на режисьора директорът на фестивала Алберто Барбера. Той изтъкна въображението, необикновената чувствителност и вярата в силата на образите, характерни за Дел Торо.Действието във „Формата на водата“ се развива около няма жена, работеща в отдалечена американска лаборатория, която се влюбва в чудовищно същество, скрито там. Филмът вече грабна две отличия „Златен глобус“, като е и заглавието с най-много номинации за „Оскар“ тази година. Лентата ще се бори в общо 13 категории за заветната награда на Американската филмова академия.\n\n\n                    ", "date": "2018.02.12", "title": "Гилермо дел Торо оглавява журито на кинофеста във Венеция"}
{"url": "http://www.monitor.bg/a/view/37999-%D0%91%D0%BE%D0%B9%D0%BA%D0%BE-%D0%9A%D1%80%D1%8A%D1%81%D1%82%D0%B0%D0%BD%D0%BE%D0%B2-%D0%BC%D0%B5%D0%B6%D0%B4%D1%83-%D0%9D%D0%B5%D0%B3%D0%BE-%D0%B8-%D0%9D%D0%B5%D1%8F/", "text": " „Петел“ под режисурата на Стайко Мурджев е вълнуваща драма за избора\n                    Преди десетина години на музикалния фестивал в Сан Ремо гръмна скандал със сексуален привкус. Дразнителят беше парчето на певеца Повия „Лука беше гей“. Повия е мъж – Джузепе Повия, на чиято кариера без малко да попречат признанията, че в един период от живота си е имал хомосексуални връзки и песента е изповедна. Срещу него – парадоксално! – скочиха точно представителите на хомосексуалната общност, които постановиха, че ако си гей, то е завинаги. Със сигурност щеше да е по-коректно Повия да изчурулика „Лука беше бисексуален, дълго време беше с мъже, а сега е с жена...“, но тогава тотално щеше да излезе от ритъм...\n\nВ подобна ситуация като лирическия герой на Повия е Джон – главният персонаж в пиесата „Петел“ на британеца Майк Бартлет, набор 1980, създадена през същата година, 2009-а, като музикалния опус на италианеца. Провокативния избор да я постави пръв у нас в Младежкия театър „Николай Бинев“ е прегърнал режисьорът Стайко Мурджев, който вече е хвърлял ръкавицата на пуританите от тази сцена с „Еквус“ на Питър Шафър – спектакъл, окичен с „Аскеер“ за най-добро представление, а сега номиниран и за режисьорския „Икар“. От „Петел“ (Cock – игра на думи с жаргонното название на мъжки полов орган) той е направил вълнуваща психологическа драма за човешкото самоопределение и личния избор, която ни кара да повярваме, че\n\n\n\nа полът понякога е само условност. Това като че ли най не смее да приеме...самият Джон, блестящо изигран с всичките му колебания и душевни залитания от актьора Бойко Кръстанов.\n\nНеговият Джон има дълга връзка с друг мъж (също отличен Александър Хаджиангелов) и се смята за праволинеен гей, когато ненадейно се влюбва в момиче – с образа на магнетичната Рая Пеева. Интелигентно и проникновено Стайко Мурджев избягва всяко хлътване в ситуационната комедия – нещо, към което сюжетът навярно би притеглил някой по-лекомислен режисьор. За това спомага и минималистичната сценография на Марина Райчинова, в която са избегнати каквито и да било битови елементи: декорът се състои единствено от кръгъл подиум – като дансинг, който увлича героите в своя непредсказуем танц с ненадейни и за самите тях резки движения в житейския избор. Джон иска да се върне в „правия“ за него досега път, най-лесното решение би било да не променя нищо, но той чувства, че каквото/когото и да избере, ще загуби част от себе си... Още по-сложно става, когато в разположението на силите се намесва и натежава бащата на приятеля му (в ролята – звездният Михаил Билалов).\n\nВъпреки\n\n\n\nкойто тече като агресивен тенис на къси пасове, пародията и преднамереният комизмът нямат място след началото на спектакъла, когато Хаджиангелов танцува и се перчи като паун, имитирайки сценичния образ на Фреди Меркюри. Режисьорът не допуска да бъдат заглушени сериозните въпроси на битието, сред които търсенето на себе си често е един от най-болезнените. В интерпретацията на Стайко Мурджев и неговите актьори „Петел“ е драма за екзистенциалния избор, в която гей мъжете са също мъже, а не разлигавени клоуни, а момичетата са си момичета, а не „напомпани“ изкусителки. Изобщо – нормални хора.\n\nХореографията и пластиката са на Станислав Генадиев, музиката – на композитора Петър Дундаков.\n\n \n                    ", "date": "2018.02.12", "title": "Бойко Кръстанов между Него и Нея"}
{"url": "http://www.monitor.bg/a/view/83316-%D0%9C%D0%B0%D1%80%D0%B8%D0%BD-%D0%BB%D1%8C%D0%BE-%D0%9F%D0%B5%D0%BD-%D1%81%D0%BC%D0%B5%D0%BD%D1%8F-%D0%B8%D0%BC%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D1%81%D0%B8/", "text": "\n                    Лидерката на френския Национален фронт Марин Льо Пен обяви, че партията сменя името си. Ребрандирането на политическата формация, според нея, ще даде възможност да се съберат повече гласове на президентските избори през 2022 година. Марин Льо Пен разказа това за програмата Le Grand Rendez-vous на телевизия Europe 1. \"Националният фронт\" ще бъде преименуван, но Льо Пен не уточни какво ще бъде новото име. Въпреки това тя подчерта, че партията не се отказва от възгледите си. \"Не се отказваме от нищо - откриваме нова глава в нашата история\", заяви тя. Льо Пен добави, че иска да преобразува формацията в политическа опозиция, която да заслужи по-голямата част от гласовете на следващите президентски избори във Франция. На 7 май 2017 година бе вторият тур на изборите за президент, на които победи Еманюел Макрон с 66,1%. Тогава Марин Льо Пен остана с 33,9%.\n                    ", "date": "2018.02.12", "title": "Марин льо Пен сменя името на партията си"}
{"url": "http://www.monitor.bg/a/view/25853-%D0%9D%D1%8E-%D0%99%D0%BE%D1%80%D0%BA-%D1%81%D1%80%D0%B5%D1%89%D1%83-%D1%81%D1%82%D1%83%D0%B4%D0%B8%D0%BE%D1%82%D0%BE-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Прокурорът на щата Ню Йорк Ерик Шнейдерман внесе съдебен иск срещу студиото, основано от продуцента Харви Уайнстийн и брат му Робърт, защото управителният съвет не е защитил служителите от сексуалния тормоз и заплахите на всемогъщия им шеф, предаде Ройтерс.\n\nПрокурорът обвинява Уайнстийн Къмпани, както и Харви и Робърт Уайнстийн в нарушения на човешките права, на правата на личността и на правото на труд. \"Уайнстийн Къмпани много пъти е нарушавала законите на щата Ню Йорк, като не е защитила служителите си от натрапчив сексуален тормоз, заплахи и дискриминация\", се казва в съобщение на прокурора.\n\nТъй като се водят преговори за купуване на студиото, \"при всяка сделка за продажба обществото трябва да се увери, че жертвите ще бъдат обезщетени, че служителите в бъдеще ще получават закрила и че нито преките виновници, нито помагачите им няма да се обогатят несправедливо\", се посочва в съобщението.\n\nВнасянето на съдебния иск е резултат от четиримесечно следствие, в което служителите, експертите и жертвите на Харви Уанстийн са били разпитвани, а архивите и електронната кореспонденция на фирмата е била най-щателно проверена, уточнява прокурорът.\n\nУайнстийн бе един от най-влиятелните мъже в Холивуд, преди близо 70 жени да го обвинят в сексуално посегателство, включително изнасилване, напомня Ройтерс. Уайнстийн отрича да е правил насилствено секс с когото и да било.\n\nУайнстийн бе продуцент с безгранична власт и политически донор с колосално влияние. Холивудският бос зад филми като „Криминале\", „Секс, лъжи и видео\" и „Влюбеният Шекспир\" е описан от десетки дами като системен и брутален сексуален хищник, който дълго време се е възползвал от своето положение, за да склонява жени да вършат непристойни и нежелани от тях неща.\n                    ", "date": "2018.02.12", "title": "Ню Йорк срещу студиото Уайнстийн "}
{"url": "http://www.monitor.bg/a/view/51930-%D0%9C%D1%80%D1%8A%D1%81%D0%BD%D0%B8%D1%8F%D1%82-%D0%B2%D1%8A%D0%B7%D0%B4%D1%83%D1%85-%D0%BF%D0%BE%D0%B4%D1%82%D0%B8%D0%BA%D0%B2%D0%B0-%D0%BA%D1%8A%D0%BC-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F/", "text": "\n                    Изследователи от САЩ и Индия са установили, че замърсеният въздух подтиква хората да извършват престъпления и измами.\n\nПричината може да е в тревожността, нивата на която се повишават от мръсния въздух.\n\nСпециалистите са анализирали данните, събрани от 9360 американски града за 9 години. В населените места със силно замърсен въздух нивата на престъпността са се оказали по-високи. Освен това, експертите са провели и редица опити. При един от тях е оценена склонността на участниците да използват неетични стратегии за преговори.\n\nДоброволците е трябвало да опишат в писмена форма живота в районите с мръсен или чист въздух. Учените са открили, че онези, които пишат за замърсените места, са били по-склонни да се държат неетично и са били по-неспокойни, отколкото онези от чистите райони.\n\nПри друг експеримент на 256 души е показана снимка със замърсяване или без. Доброволците е трябвало да си представят, че живеят на това място и да размишляват за чувствата, които пробужда фотографията у тях. След това те са решавали задача на компютъра, като за всеки правилен отговор са получавали по 50 цента. В даден момент на участниците е съобщено, че могат да видят правилния отговор, ако поставят курсора на мишката на определено място, но са били помолени да не го правят. Специалистите са проследили колко често надникват доброволците. Оказва се, че участниците, живеещи в райони с мръсен въздух, го правят по-често.\n                    ", "date": "2018.02.12", "title": "Мръсният въздух подтиква към престъпления "}
{"url": "http://www.monitor.bg/a/view/78516-%D0%A0%D0%B0%D0%B7%D0%B1%D0%B8%D0%BB%D0%B8%D1%8F%D1%82-%D1%81%D0%B5-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D0%B7%D0%B0%D0%B1%D0%B8%D0%BB-%D0%BA%D0%B0%D1%82%D0%BE-%D0%BA%D0%BE%D0%BB-%D0%B2-%D0%B7%D0%B5%D0%BC%D1%8F%D1%82%D0%B0/", "text": "Най-вероятно техническа неизправност е довела до трагичния инцидент с руския Ан-148 на „Саратовските авиолинии“, който в неделя се разби край Москва и отнесе живота на 71 души. Разследването по случая продължава, на според експерти причината за аварията e станал един от двигателите, а лайнерът се е разрушил още във въздуха и се забил като кол в земята, пише Утро.ру.  Източник от изследователския институт „Громов“ смята, че двигателят е получил сериозни повреждания малко след излитане, което е довело до разрушение на конструкцията на самолета, пише Life.ru. По-късно говорителката на Следствения комитет федерация Светлана Петренко заяви, че следователите са установили, че самолетът не се е разпаднал във въздуха и не е имало пожар на борда му. Той е експлодирал при удара със земята, каза Петренко, цитирана от ТАСС. Тя допълни, че сертификатът за летателна годност на катастрофиралия Ан-148 е бил до 1 юни 2018 г.  Не е изключена  вероятността да става дума и за неизправност в датчика, отчитащ скоростта на летателната машина. Следствието работи по още две предварителни причини за произшествието – пилотска грешка и лоши климатични условия. В тази връзка Утро.ру посочва, че преди да излети капитанът на полета Москва-Орск е отказал самолетът да бъде обработен с течност против обледяване. Не се изключва и версията за терористична атака, но тя далеч не е водеща, уточняват агенциите. В понеделник спасителите откриха и двете „черни кутии“, които имат известни повреди, но като цяло състоянието им се оценява като удовлетворително. Интерфакс посочва, че в операцията по издирване на останките от Ан-148 участват около 1000 души и повече от 190 единици техника. Вече е локализирано точното място на падане на самолета, неговите отломки, които са разхвърляни на обща площ от 30 хектара, както и близо 400 фрагменти от тела. Събирането на тленните останки на жертвите на катастрофата за извършване на генетическа експертиза ще продължи една седмица, съобщи здравната министърка на Русия Вероника Скворцова. На всяка от семействата на загиналите, освен застраховките, ще бъдат изплатени и компенсации в размер на 1 млн. рубли или около 14 000 евро. Близките ще получат помощ от държавата и при погасяване на банкови кредити, ако имат такива. Междувременно ясно, че сред загиналите има три деца – на 5, на 12 и на 17 години. На злощастния борд е летял и депутатът от народния съвет на град Норилск Сергей Панченко, както и двама чужди граждани – на Швейцария и на Азербайджан. Говорителят на Кремъл Дмитрий Песков обяви, че президентът Владимир Путин регулярно получава информация за хода на разследването на крушението на Ан-148 и уточни, че е още рано да се очакват резултати. В понеделник „Саратовските авиолинии“, заявиха, че временно спират експлоатацията на самолетите Ан-148. Пресата припомня, че това не е първият  трагичен инцидент с този модел. През 2011 г. по време на тренировъчен полет се разби друг Ан-148, тогава загинаха шест души.  Хора, пътували по-рано с компанията \"Саратовски авиолинии\", разказаха в социалните мрежи, че машините на превозвача са били непригодни за полети. Те споделиха истории за това, с какво са се сблъсквали по време на пътуванията си. Инстаграм Наталия Баранкова с ника moscow1yoga разказва, че веднъж вместо обещания самолет Embraier, тя и нейните спътници били качени в \"разтропан, убит\" Як-42, в който \"всичко се тресло, тропало и хлопало, повече от американско увеселително влакче\". \"Молих се през двата часа на полета. Креслото ми и креслата около мен бяха счупени,  те просто не стояха във вертикална позиция, коланът ми не работеше... При кацането шасито издаваше такъв звук, сякаш самолетът ще се разпадне на парчета\", написа Баранкова в профила си.  Жителят на Сочи Максим Коломейцев живее втори живот. Мъжът се оказа истински късметлия – той можеше да бъде една от жертвите на разбилия се в неделя край Москва самолет Ан-148, пише Вести.ру. Няколко дни преди фаталния полет Коломейцев обаче върнал билета си и останал жив. Той трябвало да лети с приятелката си в неделя по маршрута Сочи — Москва — Орск. В този ден Максим имал рожден ден и искал да отбележи празника си в Орск. Мъжът планирал да си купи там кола, на продавачът му съобщил, че заради забавяне автомобилът ще бъде доставен в града чак на 18 февруари. По тази причина Коломейцев върнал билетите и дори загубил от това 140 евро. По думите на жителя на Сочи това е третият път, когато заради закъснение или заради промяна на плановете пропуска полети, които са можели да завършат с летален изход за него, предаде РИА Новости. ", "date": "2018.02.12", "title": "Технически проблем разбил руския Ан край Москва"}
{"url": "http://www.monitor.bg/a/view/19228-%D0%A5%D0%BE%D0%BB%D0%B0%D0%B4%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8%D0%B7%D0%BB%D1%8A%D0%B3%D0%B0%D0%BB-%D0%B7%D0%B0-%D1%81%D1%80%D0%B5%D1%89%D0%B0-%D1%81-%D0%9F%D1%83%D1%82%D0%B8%D0%BD/", "text": "\n                    Холандският министър на външните работи Халбе Зейлстра призна, че е излъгал, че се е срещал с руския президент Владимир Путин през 2006 г., предаде АП.\nАгенцията отбелязва, че признанието крие потенциални вреди предвид факта, че това става в навечерието на първото му посещение в Русия като външен министър на Холандия.\nЗейлстра потвърди в изявление до медиите признанието си. Преди това той го направи в интервю за днешния брой на холандския ежедневник \"Фолкскрант\".\nЗейлстра твърдеше, че като служител на енергийния гигант \"Шел\" е присъствал на среща в извънстоличната резиденция на Путин, на която руският президент бил казал, че разглежда Беларус, Украйна и балтийските страни като част от \"Велика Русия\".\nВ писменото си изявление от той уточнява, че не е присъствал на срещата през 2006 г., но чул историята от човек, който е бил там. Зейлстра сметнал сметнал изказването на Путин за толкова важно от геополитическа гледна точка, че говорил за него публично и си приписал заслугата, че го е чул, за да предпази източника си.\n\"Начинът, по който исках да предпазя своя източник и да изтъкна посланието си за Русия, не беше разумен, това е пределно ясно\", призна той.\nХоландският външен министър заминава за Москва, където във вторник ще се срещне с руския си колега Сергей Лавров.\n\n\n                    ", "date": "2018.02.12", "title": "Холандският външен министър излъгал за среща с Путин "}
{"url": "http://www.monitor.bg/a/view/81493-%D0%9A%D0%B0%D0%BC%D0%BF%D0%BE%D0%B4%D0%B6%D0%B0-%D0%B4%D0%B5%D0%BF%D0%BE%D1%80%D1%82%D0%B8%D1%80%D0%B0-%D1%82%D1%83%D1%80%D0%B8%D1%81%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D1%80%D0%BD%D0%BE%D1%82%D0%B0%D0%BD%D1%86%D0%B8/", "text": "\n                    Седем човека от десет туристи, обвинени в \"порнографски танци\", бяха депортирани от Камбоджа, предадоха световните агенции, като се позоваха на съдебните власти.\n\nДесетимата, сред които има граждани на Великобритания, Холандия, Канада, Нова Зеландия и Норвегия, бяха арестувани през януари наред с още 77 чужденци при полицейска акция срещу празненство в частна вила в провинция Сием Реап.\n\nДесетимата бяха обвинени в порнография, след като полицията откри снимки на полуголи хора, симулиращи сексуални актове в тъмна стая. Те отрекоха обвиненията.\n\nСъд в Сием Реап пусна под гаранция седем човека от групата и им нареди да напуснат Камбоджа. Другите трима остават в ареста и ще бъдат съдени. Те са граждани на Великобритания, Холандия и Норвегия.\n\nОстаналите 77 чужденци бяха освободени, след като получиха предупреждение от полицията.\n\nВластите в Камбоджа са предприемали и по-рано действия срещу туристи за неприлично поведение. През 2015 г. петима чужденци бяха депортирани, след като се снимаха голи в известния храмов комплекс Ангкор Ват. Оттогава в комплекса не се допускат хора с оскъдно облекло.\n\n \n                    ", "date": "2018.02.12", "title": "Камбоджа депортира туристи заради порнотанци"}
{"url": "http://www.monitor.bg/a/view/19116-%D0%92%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BA%D1%80%D0%B0%D1%81%D0%BE%D1%82%D0%B0%D1%82%D0%B0-%D0%BD%D0%B0-%D0%9D%D0%B5%D1%84%D0%B5%D1%80%D1%82%D0%B8%D1%82%D0%B8/", "text": "В Египет търсят дъщеря й\n                    Лицето на египетската царица Нефертити, за която се смята, че е майка на фараон Тутанкамон, беше възстановено от британски учени с помощта на 3D скенер, пише в. „Дейли Мейл“. Водещият египтолог Айдан Додсън от Бристълския университет получил разрешение от египетското министерство на древностите и Египетския музей да премахне защитното стъкло, покриващо мумията на Нефертити, за да я разгледа. Използвайки най-новите 3D технологии, лицето на мумията е пренесено в дигитален формат, за да се направи реалистичен бюст на царицата с помощта на методи, използвани в съдебната медицина. Автор на изработката е художничката Елизабет Дейнис, която през 2005 г. Реконструира облика на Тутанхамон. Експертите твърдят, че създаденото лице изглежда съвместимо с древните представи за Нефертити. „Това забележително лице, според мен, съвпада с древните представи за Нефертити. Съчетаването на съвременните технологии, включително и генетичния анализ, ни дава завладяващи доказателства за това, че мумията на „Младата лейди“ наистина е самата царица Нефертити.Пресъздаването на изображението на Нефертити е отнело 500 часа, а бижутата, с които е кралицата, са ръчно изработени от дизайнери на Dior. Цветът на кожата на царската особа, живяла преди 3 400 години, обаче предизвика противоречия, като някои твърдят, че той не би бил толкова светъл в реалния живот.Силно повредената мумия на \"Младата Дама\" е открита в гробница в Долината на царете в Египет през 1898 г. и е доказано чрез ДНК анализ през 2010 г., че е на биологичната майка на Тутанкамон.Тук е мястото да се отбележи, че някои египтолози смятат, че мумията на „Младата лейди“ все пак не е царица Нефертити, защото в изворите тя не се споменава нито като сестра на царя, нито като негова дъщеря, а името й се превежда просто като „Красавицата дойде“, което според една от версиите говори за чуждестранен произход.Скулптурата на Нефертити със синя перука, която често се нарича и корона, е открита на 6 декември 1912 г. От немски археолози и за първи път е показан пред публика през 1924 г. Тя се пази в Новия музей в Берлин.Неотдавна Известният египетски археолог и бивш министър по въпросите за древността Захи Хауас, обяви началото на разкопките в Долината на царете, които може да доведат до откриването на гробницата на Анхесенамон - дъщеря на Нефертити и съпруга на Тутанкамон. \"През януари тази година започнахме собствените си разкопки в т.нар. Долина на маймуните - западната част от Долината на царете. Към момента изследваме района около гробницата на фараон Аи, наследника на Тутанкамон, където радарът ни отчете вероятността за вход към гробницата му на дълбочина от около 5 м под земята\", съобщи археологът в личния си блог.Фараонът Аменхотеп IV, съпругата му Нефертити и синът му Тутанкамон са считани за един от най-ярките и най-интересни управници от епохата на Новото царство в Древен Египет. Аменхотеп IV е един от първите хора в световната история, които въвеждат религиозна реформа и е първият монотеистичен владетел на Египет. По време на управлението си той прави опит да замени класическите египетски богове и влиятелните жреци с култ към Слънцето.Нефертити пък се счита за образец за красота на Бронзовата епоха. Тутанкамон привлича от години вниманието на учените и обществеността заради мистериозната си смърт на 20-годишна възраст и непокътната си \"прокълната\" гробница. В допълнение към загадката около смъртта на Тутанкамон, археолози и египтолози водят и нестихващи спорове къде всъщност е погребана съпругата му и полусестра по бащина линия Анхесенамон.Досега в гробницата на фараона са били намерени няколко мумии на жени, една от които на дъщеря му. За другите две се предполага, че са съпругата му и другата му сестра, но това така и не е било доказано. Анхесенамон надживява Тутанкамон с няколко години. След смъртта му се омъжва за бившия върховен съветник на фараона, Aи. Много египтолози смятат, че царицата е погребана отделно от първия си съпруг, в друга гробница в Долината на царете. Но тъй като никога не е била намерена нейната мумия, спорът за нейното погребение продължава и до днес.\n\n\n                    ", "date": "2018.02.12", "title": "Възстановиха красотата на Нефертити"}
{"url": "http://www.monitor.bg/a/view/48809-%D0%9E%D1%82%D0%BA%D1%80%D0%B8%D1%85%D0%B0-%D0%BC%D0%B0%D0%B4%D0%BE%D0%BD%D0%B0-%D1%81-%D0%BC%D0%BB%D0%B0%D0%B4%D0%B5%D0%BD%D0%B5%D1%86-%D0%BD%D0%B0-6000-%D0%B3%D0%BE%D0%B4%D0%B8%D0%BD%D0%B8-%D0%B2-%D0%A5%D0%BE%D0%BB%D0%B0%D0%BD%D0%B4%D0%B8%D1%8F/", "text": "\n                    Археолози, работещи край Нойвегеин, са открили нещо, което според тях е най-ранният пример за гроба на бебе и майка в Холандия. Гробът е на около 6000 години и е част селищата, открити в средата на миналия век при строежа на селището Свифтербант, които датират от каменната епоха, където според учените са обитавали общности на ловци-събирачи. Смята се, че бебето е между новородено и на шест месеца и е намерено в ръката на млада жена, вероятно майка му. Глинените слоеве на Нойвегеин вече са дали на учените около 136 000 добре запазени находки и са един от най-богатите археологически места в Свифтербант в Холандия.\n\n\"Позата на женското тяло не съответства на това, което сме откривали досега, т.е. тела, чиито крайници са разположени успоредно на тялото. След това разбрахме откритие, че тя всъщност държи малко бебе \", обяснява ръководителят на проекта Хеле Молтхоф. Костите, които разкриват наличието на бебето, включват и малка челюст с млечни зъби. Това позволява на археолозите да твърдят, че бебето може да е било на няколко месеца. Много рядко се намират кости на тази възраст, тъй като те се разлагат по-бързо, но в този случай слой от глина и торф с дебелина два метра е запазил фрагментите.\n                    ", "date": "2018.02.12", "title": "Откриха „мадона с младенец“ на 6000 години в Холандия"}
{"url": "http://www.monitor.bg/a/view/9895-%D0%9F%D1%80%D0%BE%D1%82%D0%B5%D1%81%D1%82%D0%B8-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D0%92%D1%83%D1%87%D0%B8%D1%87-%D0%B2-%D0%97%D0%B0%D0%B3%D1%80%D0%B5%D0%B1/", "text": "\n                    Над 1000 души протестираха в центъра на Загреб срещу посещението на сръбския президент Александър Вучич в Хърватия, който бе посрещнат тържествено от хърватския президент Колинда Грабар-Китарович, съобщава хърватската национална телевизия.\n\nНа централния площад в столицата \"Бан Йелачич\" се събраха протестиращи с национални знамена. Организатори на недоволството са сдружението на хърватските ветерани от войните през 90-те години в бивша Югославия и техните семейства. Броят на протестиращите можеше да бъде и по-голям, ако полицията не беше затворила достъпа до първоначалното място, където трябваше да се проведе акцията, и не го беше преместила на централния площад, коментират местни медии. Полиция и специални части охраняваха демонстрантите. След посрещането властите съобщиха, че все пак няма пострадали при протестите.\nВ навечерието на визитата на Вучич хърватски медии припомниха негови закани от времето на войните. Сред хърватската общественост в страната сегашният сръбски президент е добре познат като помощник на Воислав Шешел и член на Сръбската радикална партия. По време на войните през 90-те години Вучич бе един от хората, които подтикнаха сърбите в Хърватия към война.\n\nПосещението се смята за начало на нормализирането на отношенията между двете страни. Вучич вече проведе първата си среща при закрити врати с Колинда Грабар-Китарович, като част от двудневната си визита в съседната на родината си държава. Двамата дадоха съвместна пресконференция и се обединиха около тезата, че двата народа имат общо минало, свързано с много болка, но могат да продължат като приятелски страни.\n \n                    ", "date": "2018.02.12", "title": "Протести посрещнаха Вучич в Загреб"}
{"url": "http://www.monitor.bg/a/view/55949-%D0%91%D0%B0%D0%B3%D0%B4%D0%B0%D0%B4%D0%B8-%D0%BF%D0%B0%D0%BA-%D1%81%D0%B5-%D0%BE%D0%BA%D0%B0%D0%B7%D0%B0-%D0%B6%D0%B8%D0%B2/", "text": "\n                    Високопоставен представител на иракското министерство на вътрешните работи каза днес, че лидерът на организацията \"Ислямска държава\" е жив и се лекува в полева болница в Североизточна Сирия, след като е бил ранен при въздушни удари, предаде Франс прес.\n\"Получихме неоспорими информации и разполагаме с документи от източници в терористичната организация, според които Абу Бакр ал Багдади е жив и се укрива в района Джазира\", заяви Абу Али ал Басри, директор на отдела на иракското вътрешно министерство за разузнаване и за контратероризъм.\nСпоред него лидерът на ИД е имал различни рани и фрактури по тялото, като тези по краката не му позволявали да се движи без придружител. Той страдал и от диабет. Раните му били причинени от въздушни удари срещу бастиони на ИД в Ирак.\nИракските власти публикуваха миналата седмица списък на издирваните терористични лидери. Начело на този списък е самопровъзгласилият се \"халиф\" на ИД. В списъка той фигурира с истинското си име Ибрахим Ауад Ибрахим Али ал Бадри ас Самараи, а като година на раждане е посочена 1971-а.\nНа 16 юни Русия каза, че вероятно е убила Ал Багдади при въздушен удар през май близо до Ракка в Сирия. На 1 септември висш американски военен представител обаче заяви, че лидерът на ИД несъмнено все още е жив и се укрива в долината на река Ефрат в Източна Сирия, припомня Франс прес.\n                    ", "date": "2018.02.12", "title": "Багдади пак се оказа жив "}
{"url": "http://www.monitor.bg/a/view/28456-%D0%92%D0%B7%D1%80%D0%B8%D0%B2%D0%B8%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%BA%D0%BC%D0%B5%D1%82%D0%B8%D1%86%D0%B0-%D1%82%D1%8F-%D1%8F%D1%85%D0%BD%D0%B0-%D0%BA%D0%BE%D0%BD/", "text": "\n                    Неизвестни засега лица подпалиха в 22 часа в неделя личния автомобил на Марта Кабриолу - кметицата на намиращото се в южната част на остров Сардиния градче Вилачидро. Тъй като на 27 май 2017 г. е била изпепелена пак след заливане с бензин и другата семейна кола на първата гражданка, то тя обяви, че от тук нататък ще обикаля пеша населената с петнайсетина хиляди жители община. Или пък на кон, каквато е отколешната традиция за придвижване из района, изпълнен със забери, вековни гори и красиви ждрела на буйни планински потоци.\n\nАко се вярва на медиите на о. Сардиня, то подпалването на автомобилите на Марта Кабриолу е предупреждение към нея от лица, засегнати от нейната политика. Тя е избрана за кметица през 2016 г., като е подкрепена от коалиция от десни партии и веднага започва да работи за въвеждането на ред в икономическия и социалния живот на общината. Привържениците й бързо се увеличават, но изглежда в същото време се появяват и недоволни от нейното управление. Според запознати най-вероятно това са хора на местната организирана престъпност, чиито основен бизнес е спекулацията със селскостопански и горски терени.\n\nИ докато полицията издирва подпалвачите на автомобилите на кметицата на г. Вилачедро, тя отправи призив към правителството в Рим да не оставя на произвола на съдбата малките населени места като гарантира сигурността им с повече полиция и съвременна охранителна техника.\n                    ", "date": "2018.02.12", "title": "Взривиха колата на кметица, тя яхна кон "}
{"url": "http://www.monitor.bg/a/view/2121-%D0%A1%D0%BB%D0%B0%D0%B4%D0%BA%D0%B0%D1%80%D0%B8-%D0%B7%D0%B0%D0%B1%D1%8A%D1%80%D0%BA%D0%B0%D1%85%D0%B0-%D1%82%D0%B8%D1%80%D0%B0%D0%BC%D0%B8%D1%81%D1%83-%D0%B7%D0%B0-%D0%93%D0%B8%D0%BD%D0%B5%D1%81/", "text": "\n                    Сладкари от североизточната италианска област Фриули Венеция Джулия вписаха вчера в книгата за рекорди на „Гинес“ най-дългото тирамису – 266,9 метра! Десертът, който е измислен тъдява преди стотина години и в момента е най-известния в света италиански сладкиш, бе опнат из коридорите на МОЛ край град Гориция. Безкрайното тирамису с височина 8 сантиметра и широчина 15 сантиметра е било забъркано в течение на 24 часа от 30 майстори сладкари и още толкова техни помощници. За приготвянето му те са използвали 400 кг крем маскарпоне, 400 кг сметана, 48 000 бишкоти, 420 л кафе, 200 кг захар, 3000 яйца и 47 л сладко вино „Марсала“. Дългото опъване на сладкиша в МОЛ-а е било прооследено от стотици сеирджии, които са били възнаградени за търпението си с парче от него. То им е било дадено след като съдиите на „Гинес“ са засвидетелствали рекорда с измервателни уреди и фотокамери.\n                    ", "date": "2018.02.12", "title": "Сладкари забъркаха тирамису за Гинес"}
{"url": "http://www.monitor.bg/a/view/3166-%D0%A1%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B8%D1%81%D0%BA%D0%B0%D1%82-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D1%83%D0%B1%D1%81%D0%B8%D0%B4%D0%B8%D1%8F%D1%82%D0%B0-%D0%B7%D0%B0-%D0%B5%D0%BC%D0%BE%D0%B1%D0%B8%D0%BB%D0%B8/", "text": "\n                    Германската социалдемократическа партия (ГСДП) предложи да се увеличи два пъти сумата, отпускана на купувачите на електромобили, като целта на инициативата е да се повиши делът на екологично чистия транспорт в страната.\n\nПо данни на агенция ДПА социалдемократите са започнали преговори с партньорите си от управляващата коалиция за повишение на сумата до 8000 евро в сравнение със сегашните 4000 евро при замяна на дизелови автомобили с електромобили и 3000 евро, ако става дума за хибрид. Програмата ще бъде финансирана наполовина с федерални средства, а другите пари ще идват от производителите.\n\nВ коалиционното споразумение консерваторите и социалдемократите се споразумяха да се вдигне сумата, отпускана при покупка на електромобили за нуждите на таксиметровите компании и за лекотоварен превоз. Конкретна сума обаче не е посочена. Депутатите са обсъдили и изграждането на нови станции за зареждане на електромобили - според предварителните планове към 2020 г. трябва да има не по-малко от 100 хил. допълнителни.\n                    ", "date": "2018.02.12", "title": " Социалдемократите в Германия искат увеличаване на субсидията за е-мобили"}
{"url": "http://www.monitor.bg/a/view/21378-%D0%9D%D0%B5%D1%80%D0%B5%D0%B7-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F-%D0%B2%D1%82%D0%BE%D1%80%D0%B8-%D0%BF%D1%8A%D1%82/", "text": "\n                    48-годишен нерез от Пловдив изнасили собствената си дъщеря два пъти през пет години. Първият път момиченцето е било едва на 14 години, когато е преживяло кошмара да бъде насилено от собствения си баща. Второто престъпление мъжът извършил тези дни, след като наскоро бил излязъл от затвора.\n\nСигналът в полицията за случилото се зверство бил получен на 10 февруари. Мъжът посегнал на детето си, което е вече пълнолетно и е на 19г., в нощта на петък срещу събота. Двамата били сами в апартамента в пловдивския район „Тракия”, когато той насилил дъщеря си отново. Тя написала съобщение по месинджъра на свой учител, който подал сигнал в полицията, пише trafficnews.bg. Бащата бил арестуван първоначално за 24 часа, а след това с разпореждане на прокурор от районната прокуратура в Пловдив, бил задържан за нови 72 часа зад решетките. „На местопрестъплението е направен оглед. Иззети са веществени доказателства. Пострадалата е разпитана, включително и пред съдия”, съобщи говорителят на районната прокуратура в Пловдив Атанас Илиев. Той уточни, че е назначена и съдебно-медицинска експертиза, резултатите от която предстои да станат известни на разследващите.\n\nБащата наскоро бил излязъл от затвора, където излежавал 5-годишна присъда за същото престъпление. По повдигнатото му обвинение за новото изнасилване го грози затвор от 3 до 10 години, уточниха от районната прокуратура в Пловдив.\n                    ", "date": "2018.02.12", "title": "Нерез изнасили собствената си дъщеря втори път"}
{"url": "http://www.monitor.bg/a/view/72097-%D0%9C%D0%BB%D0%B0%D0%B4%D0%B5%D0%B6%D0%B8-%D0%BD%D0%B0%D1%80%D1%8F%D0%B7%D0%B0%D1%85%D0%B0-%D0%B7%D0%B0-%D0%BA%D0%B5%D1%84-%D0%B3%D1%83%D0%BC%D0%B8%D1%82%D0%B5-%D0%BD%D0%B0-16-%D0%BA%D0%BE%D0%BB%D0%B8/", "text": "\n                    Пияни до козирката младежи срязаха гумите на 16 автомобила в Радомир, съобщиха от пресцентъра на ОДМВР – Перник. Инцидентът е регистриран през почивните дни, когато две момчета – на 16 и 17 години, се събрали да празнуват рожден ден. След употребено голямо количество алкохол обаче двамата решили да се позабавляват и тръгнали на обиколка из града. „По-големият, който е криминално проявен, имал рожден ден в събота. Тогава двамата се почерпили и решили да допълнят емоциите си, като нарежат гумите на всеки автомобил, който срещнали по пътя си. Най-много са били колите с повредени по две гуми“, уточниха разследващи по случая.\n\nИначе до залавянето им се стига след подаден сигнал от страна на един от потърпевшите. Наложило се градът да бъде блокиран от полицаите, които започнали оперативно-издирвателни мероприятия. Така за по-малко от час двете момчета били спипани от униформените.\n\n„Нито един от двамата не успя да обясни каква е причината да посегнат на колите. Факт е, че те бяха още пияни по време на задържането им“, обявиха още полицаи от града.\n\nСрещу двете момчета са образувани досъдебни производства под надзора на Районната прокуратура в Радомир.\n\n \n                    ", "date": "2018.02.12", "title": "Младежи нарязаха за кеф гумите на 16 коли "}
{"url": "http://www.monitor.bg/a/view/58659-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82-%D0%BE%D1%82-%D0%98%D0%94%D0%98%D0%9B-%D0%B2-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Мароканец, който се издирва от Интерпол за „лоялно членство в терористичната организация ИДИЛ” е задържан от българските власти. В понеделник следобед се очаква състав на Окръжен съд Хасково да разгледа искането на прокуратурата за вземане на мярка за неотклонение. Обвинителите настояват за постоянен арест.\n\nМъжът е търсен от бюрото на Интерпол в Рабат във връзка с извършване на терористична дейност и членство в терористичната организация ИДИЛ. Според данните до момента, чужденецът е работил към принадлежащата в Ислямска държава служба “Механизация към Главна дирекция – Военни лагери”. Дейността си е извършвал в град Ал–Маядин, област Дер– Алзор в Сирия. В изпълнение на бойни задачи Н. З. се е движел с колан, на който са били закачени експлозиви, ръчни гранати, огнестрелно оръжие и боеприпаси“.\n\n \n                    ", "date": "2018.02.12", "title": "Задържаха терорист от ИДИЛ в Хасково  "}
{"url": "http://www.monitor.bg/a/view/66627-%D0%92%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%A1%D0%B5%D0%BC%D0%B5%D1%80%D0%B4%D0%B6%D0%B8%D0%B5%D0%B2%D0%BE/", "text": "\n                    Възрастна жена загина при пожар в дома си тази сутрин в русенското село Семерджиево. 91-годишната Мария С. била затрупана в леглото си от покрива на горящата сграда и не е имала шанс да се спаси.\n\nПожарът е възникнал малко преди 7,00 часа в пристройка към къщата. В нея освен баба Мария живеела и дъщеря й – 66-годишната Иванка Г. Тя се грижела за майка си, която била болна и на легло. Сутринта станала да запали печката и по всяка вероятност пожарът е тръгнал от там.\n\nПламъците забелязали жени, които чакали автобус на намираща се наблизо спирка, разказа кметицата на селото Мюжгян Халилова. Съседи се притекли на помощ, но успели да изкарат само дъщерята, която открили паднала в стаята. След като я извели навън, се срутил покривът и затрупал неподвижната баба Мария.\n\nДъщерята е била в шок и не успяла да обясни какво се е случило. Откарана е с линейка в русенската болница.\n\nПожарът е изгасен от огнеборците. Извършва се оглед от дежурна оперативна група МВР.\n                    ", "date": "2018.02.12", "title": "Възрастна жена загина  при пожар в Семерджиево"}
{"url": "http://www.monitor.bg/a/view/72577-%D0%A3%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D1%81%D0%BA%D1%80%D0%B8%D1%82%D0%B8-45-%D0%BC%D0%BB%D0%BD-%D0%BB%D0%B2-%D0%B4%D0%B0%D0%BD%D1%8A%D1%86%D0%B8/", "text": "\n                    Варненският окръжен съд призна за виновен собственика и управител на фирма, в това, че в условията на продължавано престъпление за седем данъчни периода, е избегнал установяването и плащането на данъчни задължения в особено големи размери и го наказа условно. Николай Н. е потвърдил лъжливо подадените пред НАП декларации на управляваната от него фирма „ПХГ Динамик“ ЕООД, като е приспаднал неследващ се данъчен кредит с общ размер 4 544 975 лева. Според НК, данъци в особено големи размери са тези, които надхвърлят 12 хиляди лева.\n\nВъв връзка с извършеното престъпление, обвинението настояваше за 4-годишна ефективна присъда. На вчерашното заседание, адвокатите на 34-годишния собственик на фирмата поискаха наказание, близко до минималното, тъй като техния подзащитен не бил инициатор на престъплението. Пред състав на Окръжен съд – Варна фирмаджията се призна за виновен, прие фактите и обстоятелствата, посочени в обвинителния акт и отказа да се събират доказателства в съдебната фаза. Затова присъдата му бе намалена с една трета, като определеното от съда наказание е „лишаване от свобода“ за срок от 2 години и 8 месеца, бе отложено с 5-годишен изпитателен срок.\n\nНиколай следва да плати на държавата чрез МФ обезщетение за причинени имуществени вреди в размер на 4 544 975 лева, заедно със законната лихва от датата на довършване на деяние, както и направените по делото разноски от 490,25 лв. по сметка на ОД на МВР – Варна, 30 лв. по сметка на ОС- Варна, както и държавна такса върху уважения граждавски иск в размер на 181 799 лв. по сметка на ОС- Варна в полза на бюджета на съдебната власт.\n\nПрестъплението  е извършено в периода от 14 май  до 14 ноември 2007 г. , като обвинителният акт беше внесен в Окръжния съд във Варна на 28 ноември 2017 г. Според него, в началото на 2007 година свидетел по делото предложил на Николай да регистрира фирма на негово име, срещу месечно възнаграждение от 300 лева. Част от търговската дейност на дружеството била имитирана, чрез оформяне на документи, които според заключението на изготвената по делото съдебно-почеркова експертиза, в повечето случаи подсъдимият подписвал лично, като управител на дружеството.\n                    ", "date": "2018.02.12", "title": " Условна присъда за скрити 4,5 млн. лв. данъци "}
{"url": "http://www.monitor.bg/a/view/21353-%D0%9F%D1%80%D0%B0%D1%89%D0%B0%D1%82-%D0%BF%D0%B8%D1%82%D0%B1%D1%83%D0%BB%D0%B0-%D1%83%D0%BC%D1%8A%D1%80%D1%82%D0%B2%D0%B8%D0%BB-3%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%A2%D0%BE%D1%88%D0%BA%D0%BE-%D0%B2-%D0%BF%D1%80%D0%B8%D1%8E%D1%82-%D0%B7%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%BA%D1%83%D1%87%D0%B5%D1%82%D0%B0/", "text": "\n                    Питбулът Цезар, който умъртви на 30 януари в пазарджишкото село Мокрище 3-годишния Тошко Стоянов, най-вероятно ще бъде изпратен и настанен в приют за полицейски кучета. На този етап няма да бъде евтаназиран, тъй като може да потрябва по делото за нови експертизи. Това коментира шефът на Областната дирекция по безопасност на храните в града д-р Петко Митев. Днес изтича 14-дневният карантинен срок, в който трябва да се установи дали питбулът има заразни болести като бяс например. На този етап кучето дава признаци на клинично здраве и няма нито един симптом на агресия. Най-вероятно това се дължи на факта, че животното получава храна и нормални условия на живот.До евтаназия може да се стигне, ако Цезар отговаря на законовите изисквания – агресивен е и има опасност да нападне други хора. Процедурата се извършва от лицензиран ветиринарен лекар и е много ясно разписана от закона, категоричен е шефът на дирекцията по безопасност на храните. Все още обаче Цезар е необходим и на досъдебното производство, което тече по случая със смъртта на тригодишния Тошко. Единствено по тази причина би могъл да бъде екстрадиран в полицейски приют за кучета.Експерт-етолог вече е прегледал питбула и се очаква до края на срока на наблюдение да предостави експертизата на прокуратурата в Пазарджик. Становището  ще покаже доколко е агресивно животното.Оставеното без надзор момченце най-вероятно е причинило нещо на питбула, който е бил вързан със синджир за метален стълб в двора на къщата на Димитър Михайлов. Детето и друг път го дърпало за опашката и го удряло с пръчка, но този път с него нямало възрастен, който да предотврати изхода от опита за игра и забавление. Прокуратурата привлече като обвиняем за смъртта на Тошко собственика на кучето, 35-годишния Димитър Михайлов, чичо на загиналото дете, който обаче бе пуснат от съда без никаква мярка за неотклонение.\n                    ", "date": "2018.02.12", "title": "Пращат питбула убиец в приют за полицейски кучета"}
{"url": "http://www.monitor.bg/a/view/74559-%D0%9E%D1%82%D0%BA%D1%80%D0%B8%D1%85%D0%B0-%D0%BD%D0%B0%D1%80%D0%BA%D0%BE%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-%D0%B2-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Мининарколаборатория за производство на синтетичен наркотик от вида“ пико“ е била разбита от служители от сектор „Криминална полиция“ при Районното управление на МВР в Пазарджик. Неин собственик е криминално проявеният Й.Ж., на 48 години от областния град, чието жилище е било претърсено през почивните дни. Когато влезли в апартамента полицаите намерили химически вещества, използвани за изработката на опасния наркотик, 37 кутии с таблетки на лекарствени продукти използвани за извличане на психоактивно вещество, везни, епруветки. Открита е и над 23 грама готова продукция, която реагирала положително на метамфетамин. В автомобила, ползван от Й.Ж., криминалистите намерили още 120 кутии, съдържащи блистери с хапчета от два вида лекарства.Мъжът е задържан в ареста, а оборудването заедно с вече готовия наркотик са иззети. По случая е образувано полицейско производство за производство на високорискови наркотични вещества. Процесуалните действия продължават под наблюдението на Районната прокуратура в областния град.\n                    ", "date": "2018.02.12", "title": "Откриха нарколаборатория в апартамент в Пазарджик"}
{"url": "http://www.monitor.bg/a/view/18833-80-%D0%BE%D1%82-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%BA%D1%80%D1%8A%D1%87%D0%BC%D0%B8-%D0%BF%D1%8A%D0%BB%D0%BD%D0%B8-%D0%B7%D0%B0-%D0%A1%D0%B2-%D0%92%D0%B0%D0%BB%D0%B5%D0%BD%D1%82%D0%B8%D0%BD/", "text": "Аниматори ни веселят децата в ресторанта, докато пием червено вино\n                    Около 70-80% от ресторантите и кръчмите в столицата вече са резервирани за предстоящия празник Св. Валентин, който тази година се пада в сряда. Това съобщи за „Монитор“ председателят на Браншовата организация на ресторантьорите в София Атанас Димитров.По думите около празника на влюбените винаги има повече интерес и местата бързо свършат, тъй като в повечето случаи масите се запазват предварително. Според него цените остават спокойни спрямо миналата година, като се наблюдаваКувертите пък варират в зависимост от ранга на заведението – започват от двайсетина лева и могат да стигнат до стотарка. Най-често обаче сумата, която трябва да дадем за празничния ден, е между 50 и 80 лева на човек.Проверка на „Монитор“ установи, че не са и малко кръчмите, които ще пускат влюбени двойки и без куверт. Така ще можем да си поръчаме каквото си пожелаем от менюто, без да се съобразяваме с предпочитанията на готвача. Въпреки това обаче собствениците препоръчват предварително да си запазим местата и да не чакаме последния момент. На други места пък са обявили вход от 5-10 лева.Едно от предложенията например гласи, чеи няма да има задължителен избор на ястия. Освен това домакините са подготвили и викторини, игри по двойки и томбола. Собственикът на заведението дори е помислил за тези родители, които искат да прекарат Св. Валентин извън дома, но няма на кого да поверат децата си. За малчуганите е предвиден втория етаж на ресторанта, където има направен специален детски кът. Така докато възрастните опитват ароматни вина, тематични десерти и си казват „Обичам те“, то децата ще се забавляват на воля.Ако пък все пак искаме да имаме предварително приготвена трапеза, то ще трябва да си заплатим куверт. За 25 лева на човек един от столичните ресторанти предлага да ни нагости със салата за влюбени, предястие, студено плато, основно ястие като можем да избираме между пилешко или свинско каре с гъбен сос и картофи.Срещу цена от 50 лева ще имаме възможност да избираме от няколко вида меню. Домакинът ни предлага обаче по-екзотични блюда като коктейл ролца от раци и пилешка пържола на скара, запечена с резени ябълка и кашкавал.\n                    ", "date": "2018.02.12", "title": "80% от столичните кръчми пълни за Св. Валентин"}
{"url": "http://www.monitor.bg/a/view/84389-%D0%94%D0%BE%D0%B3%D0%BE%D0%B4%D0%B8%D0%BD%D0%B0-%D1%82%D1%80%D1%8A%D0%B3%D0%B2%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%8A%D1%82%D1%8F-%D0%9C%D0%B5%D0%B7%D0%B4%D1%80%D0%B0-%D0%91%D0%BE%D1%82%D0%B5%D0%B2%D0%B3%D1%80%D0%B0%D0%B4/", "text": "Започват проучванията и за тунела под Петрохан\n                    Най-късно догодина ще започне изграждането на четерилентовия скоростен път между Мездра и Ботевград с дължина около 32 км. Това съобщи шефът на АПИ инж. Дончо Атанасов. Отсечката е част от бъдещата магистрала, свързваща Дунав мост-2 с автомагистрала „Хемус”. „Обектът е тежък, защото на места ще се строи върху стария път, което ще наложи пренасочване на движението през Искърското дефиле”, обясни той и добави, че остава само да се довърши специалното проектиране за сеизмичната устойчивост на мостовете и тунелите.Атанасов уточни, че в този участък трасето ще е само с 4 ленти, защото теренът е планински и не позволява изграждането на път изцяло с магистрален габарит.за избор на изпълнител и надзорна фирма. В случай, че няма обжалвания строителството може да започне и преди края на 2018 г.Относно протестите в Северозападна България за по-бързо изграждане на аутобана към София и тунел под прохода Петрохан, шефът на АПИ, че проектът за пътя Видин-Ботевград е необратим и в близките години ще бъде реализиран. Вече се подготвя за реализацията на обходите на Димово с дължина 13-14 км и на Ружинци.Той припомни, че са готови обходите на Монтана и на Враца, като на последния ще се прави процедура за проектиране на още една лента. Всички тези обходи са част от голямото трасе. По думите на Атанасов все още не са завършени отчуждаванията на терените по цялата му дължина, защото„В момента ще процедираме парцеларните планове на трасето и се надяваме бързо да приключим”, добави той.За подземното съоръжение при прохода Петрохан шефът на АПИ поясни, че догодина трябва да тръгнат предпроектните проучвания с идеен проект. „Не бива да се забравя, че трябва да се мисли и каква ще е дължината на тунела, а също така дали пътят към него ще остане двулентов”, добави Атанасов и поясни, че десетилетия наред само е говорено за тунела, но нищо конкретно не е направено. Според него, след пускането на тунела най-вероятно тежкотоварният трафик от Видин към София ще се пренасочи през него, защото се спестява време.Атанасов припомни, че на румънска територия след Дунав мост-2 все още няма магистрала, която да осигури голям трафик по аутобана, който ще се строи в Северозападна България. По думите му страната ни е по-напред в изграждането на автомагистралната мрежа от северните ни съседи.\n                    ", "date": "2018.02.12", "title": "Догодина тръгва изграждането на пътя Мездра - Ботевград"}
{"url": "http://www.monitor.bg/a/view/29173-%D0%92%D1%81%D1%8F%D0%BA%D0%B0-%D0%BF%D0%B5%D1%82%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%BA%D0%BE%D0%BF%D1%8A%D1%80%D0%BA%D0%B8%D1%82%D0%B5-%D0%B7%D0%B0%D0%B2%D1%8A%D1%80%D1%88%D0%B2%D0%B0-%D1%81-%D0%B0%D0%BA%D1%82/", "text": "\n                    С акт завършва всяка пета проверка на такситата от ИА „Автомобилна администрация“ и органите на Министерството на вътрешните работи. От началото на годината институциите са съставили близо 150 глоби, съобщиха от транспортното ни министерство.До момента са проведени 830 специализирани проверки. Заловен е един водач, който е извършвал превоз на пътници срещу заплащане без да има лиценз за тази дейност. Наложена му е принудителна административна мярка и е образувано досъдебно производство.В пет таксиметрови автомобили са открити монтирани устройства за манипулиране на данните на таксиметровите апарати, т.нар. „помпи“.  Две таксита са спрени временно от движение поради установени технически неизправности.Другите най-често срещани нарушения са управление с изтекло наказателно постановление или без удостоверение за водач на лек таксиметров автомобил, липса на удостоверение за психологическа годност и непопълнени пътни книжки. При част от водачите е констатирано, че управляват таксиметровите автомобили без да са ползвали задължителната седмична почивка. \n                    ", "date": "2018.02.12", "title": "Всяка пета проверка на таксита завършва с акт"}
{"url": "http://www.monitor.bg/a/view/47595-8-%D0%BE%D1%82-10-%D0%B4%D1%83%D1%88%D0%B8-%D0%BF%D0%BB%D0%B0%D1%89%D0%B0%D1%82-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D1%81%D0%B8-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%BE/", "text": "\n                    \n\n- Плащането на данъци едва ли е приятно занимание за някого. Но клиентите оценяват нашите системни усилия всичко да се случва по-лесно и удобно за тях. Успяхме, в голяма степен, да „върнем“ услугата при клиента, като предлагаме вече над 80 електронни услуги. Развиваме и служебния обмен на информация между институциите. Това пести много време и средства.\n\nАкцентираме върху информираността на клиентите и им изпращаме електронни съобщения. От началото на февруари предоставяме и нова възможност за мигновенно и безплатно плащане чрез виртуален и физически ПОС устройства. И резултатите са налице - над 84% от данъкоплатците декларират и изпълняват задълженията си доброволно.\n\n \n\n\n\n- Навиците се променят бавно. Но промените в законодателството до голяма степен обезмислиха идеята колкото по-късно подаваме, толкова по-късно плащаме. Възможността за ползване на отстъпка също мотивира част от клиентите да подават декларации още до края на януари. Гражданите, които са посочили ползване на данъчно облекчение също искат по рано да им се възстановят сумите. Въпреки всичко – очевидно някои чакат, защото над една трета от декларациите на физически лица постъпват в НАП през последния месец на срока – април. Създадената организация на работа и подаването по електронен път са основните причини да няма струпвания в офисите ни.\n\n \n\n\n\n- През последните години тенденцията е устойчива. И законодателството категорично се променя в полза на електронните комуникации. Декларациите за годишния корпоративен данък от тази година се подават само по електронен път, но още за миналата преобладаващата част от тях бяха изпратени онлайн. Близо 40% към момента са подадените по интернет годишни декларации от физически лица. Електронните услуги стават все по-популярни сред тях, заради голямото улеснение, което създаде персоналният идентификационен код, така че очакваме делът им да продължава да расте . Знаете, че ПИК се издава веднага във всеки офис, безплатен е, сигурен е и е безсрочен. С него могат да се ползват и услуги, предлагани от други институции.\n\n \n\n\n\n- Това е нормално. Но обратната връзка показва, че е малък делът на клиентите, които изпитват известни затруднения. Проучванията ни сочат, че над 90% от потребителите на онлайн услугите намират информацията и указанията за много или по-скоро ясни, а софтуерът – лесен за използване. Например, от подаващите декларации по интернет, под 10% са отделили повече от 1 час за попълване. Следим нагласите и продължаваме да оптимизираме електронните услуги. На разположение за оказване на помощ са колегите от офисите и от Информационния център на НАП на телефон 0700 18 700.\n\n \n\n\n\n- През миналата година, най-често ползваното е данъчното облекчение от хора с намалена работоспособност. Популярни са и облекченията за дарения и направени застраховки. Значителен е делът и на облекченията за деца и за млади семейства. Хубаво е, че най-много дарения, за които също се ползват облекчения, и като брой и като сума са предназначени за здравни и социални заведения.\n\n \n\n\n\n- Около 5% средно са „грешните“ спрямо всички подадени, като най-голям е делът на тези, които са подадени по пощата с некоректни данни. В тези случаи се налага лично посещение в офиса за уточняване, което струва разходи и време и за клиентите, и на администрацията. При подаването по интернет не може да има пропуски или грешки.\n\nДруга част от гражданите, пропускат да посочат получен от тях доход, а за да се минимизират тези грешки от тази година има законодателна промяна, която изисква от платците на доходи да декларират на кого какво са изплатили до средата на март. Така чрез предлаганата от НАП услуга клиентите ще могат да сверят данните си и да не допускат грешки. Запазва се и възможността за подаване на коригираща декларация до края на месец септември.\n\n \n\n\n\n- Стремим се да се отнасяме с тях като на наши партньори. Облекчаваме и ускоряваме процедурите. Наскоро проведохме на живо в интернет семинар, свързан с промените в данъчното и осигурително законодателство. Стремим се да предлагаме качество, което напълно да удовлетворява корпоративните ни клиенти и според обратната връзка, която получаваме се справяме все по-добре.\n\n \n                    ", "date": "2018.02.12", "title": "8 от 10 души плащат данъците си доброволно"}
{"url": "http://www.monitor.bg/a/view/15896-%D0%A0%D0%BE%D0%BC%D0%B0%D0%BD%D1%82%D0%B8%D1%87%D0%BD%D0%B0%D1%82%D0%B0-%D0%B2%D0%B5%D1%87%D0%B5%D1%80%D1%8F-%D0%BD%D0%B0%D0%B9%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8%D1%8F%D1%82-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D0%A1%D0%B2-%D0%92%D0%B0%D0%BB%D0%B5%D0%BD%D1%82%D0%B8%D0%BD/", "text": "\n                    Романтичният подарък е най-популярният подарък за Св. Валентин, сочи ежегодното проучване Mastercard Love Index.Според изследването, в периода около Деня на влюбените разплащанията, свързани с изживяване на емоционални моменти, се повишават с 6% от 2015 г., а броят транзакции с тази цел е нараснал с над 17% за същия период. Така за поред път се затвърждава тезата, че най-сигурният път към сърцето на любимия човек минава през стомаха. Оказва се, че 40% от разходите за този празник отиват за ядене.\n\nЖеланието да зарадваш партньора с незабравимо пътуване, със самолет или влак, също отбелязва значителен ръст – броят на транзакциите с тази цел се е увеличил с 23% през 2017 г., което представлява 22% от общите разходи през най-романтичното време на годината. Престой в хотел остава фаворит сред предпочитанията с дял от 27% от разходите.\n\nСредствата, похарчени за доскоро традиционни за Св. Валентин подаръци като цветя се понижава с 3%, въпреки че броят транзакции се е увеличил с 14%, което показва, че когато става въпрос за символите на романтиката, дори едно цвете може да означава много повече от голям букет. Подобна е ситуацията и при бижутата – похарчените средства намаляват с 9%, но транзакциите се увеличават с 10% спрямо 2015 г.\n\nДанните показват още, че хората вече не оставят закупуването на подарък или изненада за последния момент, като по-голямата част (30%) от покупките за Св. Валентин се извършват на 11 февруари (48,8 милиона транзакции в световен мащаб през последните три години). Малко над една четвърт (27%) от всички транзакции между 11 и 14 февруари са направени навръх самия Ден на влюбените.\n\nТенденцията за онлайн пазаруване продължава с огромно увеличение от 136% в броя на електронните транзакции от Св. Валентин 2015 до Св. Валентин 2017.\n                    ", "date": "2018.02.12", "title": "Романтичната вечеря най-популярният подарък за Св. Валентин"}
{"url": "http://www.monitor.bg/a/view/55977-%D0%A1%D0%BF%D0%B5%D1%86%D0%B8%D0%B0%D0%BB%D0%BD%D0%B0-%D1%81%D0%B5%D0%BB%D0%B5%D0%BA%D1%86%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B2%D0%B8%D0%BD%D0%B0-%D0%B2-lidl/", "text": "\n                    Специална празнична селекция от български вина с 25% намаление ще предложи Лидл България за предстоящия 14 февруари. Празнуващите както Трифон Зарезан, така и Св. Валентин ще могат да се възползват от доброто предложение през цялата тази седмица (12-18 февруари).\n\nЦенителите на доброто вино ще намерят различни сортови вина като Каберне Фран, Сира, Совиньон блан, Широка мелнишка лоза, а също и комплексни и ароматни купажни вина. Червените вина приканват с разнообразни нотки на слива, червени плодове, канела, зрели череши и дори леки акценти на мента и розмарин, розето изкушава с наситени плодови аромати и свежест, а бялото посреща с аромати на праскова, лайм, липа и пъпеш.\n\nСпециалните винени предложения са и с изключително богата география – те са от малки и големи изби от всички краища на България, сред които области като Сливен, Благоевград, Варна, Козлодуй, Ивайловград, Нова Загора и Сандански.\n                    ", "date": "2018.02.12", "title": "Специална селекция български вина в LIDL"}
{"url": "http://www.monitor.bg/a/view/49593-%D0%92%D1%81%D1%8F%D0%BA%D0%B0-%D1%85%D1%80%D0%B0%D0%BD%D0%B0-%D1%81-%D0%B5%D1%82%D0%B8%D0%BA%D0%B5%D1%82-%D0%B7%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB/", "text": "Ще се изписва и мястото на произход на основната съставка в продукта\n                    Страната на произход задължително ще трябва да се отбелязва на етикета на продукта. Това е съобщил говорител на Европейската комисия, цитиран от euractiv.com по повод объркването дали това изискване има задължителен или доброволен характер.През януари ЕК излезе с проект за публично обсъждане на регламент за посочване страната на произход, но настъпи объркване със заглавието на документа, в който присъства думата „доброволно“ означаване.Говорителят на ЕС посочва, че от текста става ясно, че означаването на етикета на страната на произход ще е задължително, но посочва, чеВ страни като Италия и Гърция има нарастваща тенденция за по-прецизно етикетиране на храните, като основният аргумент за това е, че потребителите трябва да знаят откъде идва продуктът, който консумират. Европейските граждани търсят информация за произхода на храните, сочи и доклад на Европейската организация на производителите. Миналия август Италия реши да наложи задължително етикетиране на пастата и ориза относно основните съставки - според новите правила трябва да е посочено мястото на отглеждане на пшеницата и ориза. Междувременно Гърция също предвижда подобни мерки за тази година и за млякото и млечните продукти.Представители напредвидени от Еврокомисията, с аргумента, че те ще дискредитират единния пазар.Въпроси има и по темата за основните съставки на храните. Според ЕС страната или мястото на произход на основната съставка, при положение, че то не е същото като страната на произход на крайния продукт, трябва да бъде отбелязано като ЕС, не-ЕС или съчетание от двете. Тази възможност обаче - да се отбелязва просто, че страната на произход не е европейска, без да се отбелязва коя точно е тя, може да доведе до объркване на потребителите, смятат от организацията за безопасна храна в Европа, коментират от ЕК.Производителите ще имат на разположение 180 дни, за да се адаптират към новата система и коректури на етикетите на опаковките преди влизането в сила на новата наредба.\n                    ", "date": "2018.02.12", "title": "Всяка храна с етикет за страната производител"}
{"url": "http://www.monitor.bg/a/view/29248-%D0%92%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%B2-%D0%BF%D0%B5%D1%82%D0%B7%D0%B2%D0%B5%D0%B4%D0%B5%D0%BD-%D1%85%D0%BE%D1%82%D0%B5%D0%BB-%D0%B7%D0%B0-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "44,3 млн. лв. приходи от нощувки отчита туризмът през декември\n                    \n\n                    ", "date": "2018.02.12", "title": "Всеки трети в петзведен хотел за Нова година"}
{"url": "http://www.monitor.bg/a/view/57231-%D0%90%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-%D0%BE%D1%82-%D1%86%D1%8F%D0%BB%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Българският министър на туризма Николина Ангелкова ще се срещне утре с министри на туризма от целия Европейски съюз (ЕС) „Туризъм и икономически растеж“, събитие от най-високия клас „А“ в календара на Българското председателство на съвета на ЕС.\n\nВ срещата ще вземат участие и Елжбета Биенковска, еврокомисар по вътрешен пазар, индустрия, предприемачество и малки и средни предприятия и Зураб Пололикашвили, генерален секретар на Световната организация по туризъм към ООН.\n\nПървата тема, която ще бъде обсъждана е „Туризъм и икономически растеж - фактори за развитие на туристическия сектор“, като няма да бъде подминат и въпросът за сигурността.\n\nМинистрите ще говорят и за взаимоотношенията между Европа и Китай през 2018 година като основната дискусия ще бъде съсредоточена към предизвикателства и възможностите между нашия континент и Китай.\n\nТази година обръщаме специално внимание на инициативата „ЕС-Китай-2018 година, посветена на туризма“, обясни министър Ангелкова по време на вчерашната си среща с Майкъл Христидес, председател на Организацията за черноморско икономическо сътрудничество (ОЧИС). България има изключително ползотворно сътрудническо с Китай и активно участва с различни проекти по известния маршрут „Път на коприната“ и поради тази причина темата е заложена като важна на утрешната среща на Съвета на ЕС.\n\nСпоред Ангелкова българското председателство е възможност, която дава шанс да се подчертае ролята на туризма като устойчив фактор за икономически растеж и като мост между хората, държавите и културите. Европредседателството е чудесна възможност да популяризираме страната си като туристическа дестинация за четири сезона, заяви българският министър.\n                    ", "date": "2018.02.12", "title": "30 държави от ЕС и Балканите обсъждат в София туризма"}
{"url": "http://www.monitor.bg/a/view/54756-%D0%92%D1%81%D0%B8%D1%87%D0%BA%D0%B8-%D0%BF%D1%8A%D1%82%D0%B8%D1%89%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%B0-%D0%BE%D0%B1%D1%80%D0%B0%D0%B1%D0%BE%D1%82%D0%B5%D0%BD%D0%B8/", "text": "\n                    Всички пътища са обработени, магистралите функционират нормално. Това каза председателят на УС на Агенция „Пътна инфраструктура“ инж. Дончо Атанасов пред БНТ. „В момента имаме ограничение за преминаване на тежкотоварно движение на МПС над 12 т само на три места - проходите Троян-Кърнаре, Превала и по пътя Батак-Доспат. Това са ограниченията по републиканската пътна мрежа“, посочи той и изтъкна, че зимното поддържане е на добро ниво.„През почивните дни имахме проблеми по снегонавявания в Североизточна България и затова предупредихме всички водачи на МПС да избягват излишните движения в този район“, обясни инж. Атанасов. „Затворихме няколко третокласни пътя, тъй като снеговалежът беше обилен, а вятърът - бурен. Много бързо се трупаха преспи. Няколко часа след като вятърът стихна, третокласните пътища, основно в Шумен, бяха отворени“, допълни той. „С неподготвени водачи на МСП имахме проблеми основно в Пампорово, в прохода Превала, с опитите на някои водачи да тренират екстремни спортове по пътищата, специално в Превала“, коментира инж. Дончо Атанасов. „Като цяло нямахме проблеми по поддържането за това проходимостта на републиканската пътна мрежа при зимни условия да бъде нормална“, заяви той.\n                    ", "date": "2018.02.12", "title": "Всички пътища в страната са обработени"}
{"url": "http://www.monitor.bg/a/view/11189-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8-%D0%BD%D0%B0-%D0%BB%D0%B5%D0%BA%D1%86%D0%B8%D0%B8-%D0%B2-%D0%90%D0%BB%D0%BC%D0%B0-%D0%BC%D0%B0%D1%82%D0%B5%D1%80-%D0%BA%D0%B8%D1%82%D0%B0%D0%B9%D1%86%D0%B8-%D1%81%D0%B0-%D0%B7%D0%B0%D0%BF%D0%B8%D1%81%D0%B0%D0%BD%D0%B8-%D0%BF%D0%BE%D0%BF-%D0%B8-%D0%B4%D0%B6%D0%B0%D0%B7-%D0%BF%D0%B8%D0%B0%D0%BD%D0%BE/", "text": "\n                    В България се обучават 60 американски студенти, като само 11 от тях са в Американския университет. Останалите са записани в Софийския университет, Пловдивския и Тракийския, Нов български университет, Музикалната академия, както и в четирите ни медицински вуза. Някои от тях изучават културни връзки и геополитика на ЕС, графичен дизайн, психология (на английски), звукорежисура, звуков и медиен дизайн и др.\n\nВ БГ вузовете се обучават още студенти от Русия и Молдова, съответно 343 и 262. Курсистите от Кипър пък са 260. Те също се обучават в широк спектър от специалности, сред които са ерготерапия, социални дейности – регулиране и контрол в системата на социалните дейности, авиационна техника и технологии, география, клинична психология и др.\n\nСтудентите от Македония в българските висши училища пък са 697, докато тези от Китай – 78. Последните избират най вече Софийския университет за специалности като право, международни отношения, икономика, руска или английска филология.\n\nЧаст от тях обаче се записват и в Музикалната академия и Художествената академия със специалности като живопис, мода, класическо пеене, поп и джаз пиано, музикознание и музикално изкуство. В българските висши училища не липсват и студенти от Индия. Те са общо 216 и следват основно медицина, като само в МУ – Плевен, учат 154-ма от тях. Други пък са записали „Икономика“ във Висшето училище по застраховане и финанси в София и „Информатика и компютърни науки“ в ТУ – София.\n                    ", "date": "2018.02.12", "title": "Американци на лекции в Алма матер,  китайци са записани поп и джаз пиано"}
{"url": "http://www.monitor.bg/a/view/33692-%D0%A0%D0%B0%D0%B7%D0%B4%D0%B0%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%BA%D0%BE%D0%BC%D0%BF%D0%BE%D1%81%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    За четвърта поредна година Столичната община стартира кампанията си за предоставяне на до 10 кг безплатен компост на всички граждани, заплатили такса „битови отпадъци“, съобщиха от \"Московска\"33.Компостът ще се раздава на всички желаещи граждани всеки работен ден, в периода от днес до 31 декември 2018 г. от 10 до 17 часа, на територията на площадка „Хан Богров“.Компостът се произвежда от преработката на био и зелени градски отпадъци в Инсталацията за биологично третиране „Хан Богров“ на Завода за третиране на отпадъците на Столична община. Той е естествен обогатител на почвата, който задържа влагата и помага по-лесното и бързо усвояване на хранителните вещества от растенията.През 2017 г. е раздаден безплатно на граждани 20,57 т. висококачествен компост, а за 2015 г. и 2016 г. количеството тор е общо над 21 т.През 2014 г. беше въведена в експлоатация инсталацията за биологично третиране на площадка „Хан Богров”, която се състои от Инсталация за компостиране на биоразградими отпадъци и Инсталация за компостиране на зелени отпадъци. Общият капацитет на инсталацията е 44 000 тона/годишно. С изградените инсталации от отпадъци се произвежда ел. енергия и компост. През 2017 г. в компостиращите инсталации за хранителни и зелени отпадъци са преработени 13 927 т. зелени и 8558 т. хранителни биоотпадъци. Произведен е 8876 тона компост и 2108 MWh електрическа енергия.\n                    ", "date": "2018.02.12", "title": "Раздават компост срещу платена такса смет "}
{"url": "http://www.monitor.bg/a/view/70489-%D0%97%D0%B5%D0%BB%D0%B5%D0%BD%D0%B8%D1%8F%D1%82-%D0%B1%D0%B8%D0%BB%D0%B5%D1%82-%D0%BA%D0%B0%D1%87%D0%B8%D0%BB-%D0%BD%D0%BE%D0%B2%D0%B8-%D0%BF%D1%8A%D1%82%D0%BD%D0%B8%D1%86%D0%B8-%D0%B2-%D0%BC%D0%B5%D1%82%D1%80%D0%BE%D1%82%D0%BE/", "text": "\n                    Мярката \"зелен билет\" за борба с мръсния въздух даде своят ефект, 30 000 души се възползваха и половината са нови пътници, основно те са ползвали метрото. Това каза заместник-кметът по транспорта в София Евгени Крусев пред БНТ. Относно липсата на \"зелени билети\" той обясни, че когато са свършвали, през деня са били зареждани контролно. \"Имахме задачата да снабдим над 500 превозни средства, както и стационарни пунктове в София, на някои места бяха свършили и са зареждани контролно през деня\", уточни той.Крусев уточни, че за замърсяване на въздуха се информира през интернет страницата на Столична община, както и по електрическите таблата на спирката, чрез медиите и социалните мрежи. Заместник-кметът на София заяви, че всички нови превозни средства на градския транспорт са или на природен газ, или на електричество. \"Не купуваме дизелови автобуси, обновяването на автобусния парк тече с пълна сила. 160 нови превозни средства предстои да се закупят. Засега има около 200 дизелови автобуси в отдалечени линии, предстои да бъдат и премахнати, но не се знае какъв е срокът\", добави той.\n                    ", "date": "2018.02.12", "title": "Зеленият билет качил нови пътници в метрото "}
{"url": "http://www.monitor.bg/a/view/57270-%D0%9E%D0%94%D0%97-%D0%91%D1%80%D0%B5%D0%B7%D0%B8%D1%87%D0%BA%D0%B0-%D0%B1%D0%B5%D0%B7-%D0%B2%D0%B8%D0%B4%D0%B5%D0%BE%D0%BA%D0%B0%D0%BC%D0%B5%D1%80%D0%B8/", "text": "\n                    Две седмици след скандала с малтретираните деца в бургаското ОДЗ \"Брезичка\", камери не са монтирани, а обещаното видеонаблюдение май ще си остане само обещание. Сигналът дойде от родители, които узнали че проектът няма да се случи. \n\n\"Разбрахме, че от градината са пуснали анкети \"за\" и \"против\" и някои от възпитателите не били съгласни. Това на практика означава, че камери няма да бъдат поставени. Обещаха ни от общината, че видеонаблюдение ще има, а сега се оказа, че сме излъгани. И това се случва на фона на протести в цялата страна, които са с основното искане да име камери в детските градини\", коментираха възмутени родители. \n\n\"Не мога да кажа нищо конкретно по въпроса, още не сме провели родителски срещи. Трябва да вземем мнението на всички родители. Всички от педагогическия персонал са съгласни да се поставят камери, но някои от родителите не желаят. Въпросът ще бъде обсъден и с представители на община Бургас\", заяви новата директорка на забавачката Константина Иванова. \n                    ", "date": "2018.02.12", "title": "ОДЗ \"Брезичка\" без видеокамери"}
{"url": "http://www.monitor.bg/a/view/58020-%D0%9A%D1%80%D1%8F%D1%81%D1%8A%D1%86%D0%B8-%D0%B8-%D0%BE%D0%B1%D0%B8%D0%B4%D0%B8-%D0%B2-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%9F%D0%BB%D0%B5%D0%B2%D0%B5%D0%BD/", "text": "\n                    Крясъци, заплахи и обиди могат да бъдат чути в аудио запис, за който се твърди, че е направен в първа група в Целодневна детска градина 10 „Надежда” в Плевен, съобщи бТВ. Записът беше публикуван в социалните мрежи и бързо достигна до стотици хора.„Ти къде се намираш, бе?”, „Ти не разбра ли, че аз командвам тука? Тука каквото кажа, това ще правиш! Като не ти харесва има други градини в тоя град”, „Ама ти си направо ненормална ма” – това са само част от изразите, които се чуват в записа.Според информация от потребителя на записа се чува гласът на „старши учител г-жа Гатева”. Човекът твърди, че срещу нея са подадени множество жалби през последните няколко години, които са завършили със становище, че „няма грубо отношение към децата”.Община Плевен започна незабавна проверка, след като беше разпространен записа. До този момент няма подадени жалби за нарушения, съобщи заместник- кметът Стефан Милев, цитиран от БНР. Той увери, че ако се установят нарушения, виновните ще понесат строги наказания.  \"Проверката тече в момента. Всички обяснения, които директорката даде, да бъдат на хартиен носител и да бъдат предадени в Община Плевен, за да предприемем дисциплинарни наказания срещу директорката. Това, което директорката трябва да направи от тук нататък, е да изиска писмени обяснения от госпожите и да им наложи дисциплинарни наказания и уволнения. До ден днешен няма постъпили жалби от родители, на които децата са в детска градина номер десет. Общината не разпъва чадър над никого, още повече, когато става въпрос за нашите деца\", каза Милев. \n                    ", "date": "2018.02.12", "title": "Крясъци и обиди в детска градина в Плевен (ОБНОВЕНА)"}
{"url": "http://www.monitor.bg/a/view/35900-%D0%9F%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D0%B8%D0%B7%D0%B4%D1%8A%D1%85%D0%BD%D0%B0-%D0%BD%D0%B0-%D0%BF%D0%B8%D1%81%D1%82%D0%B0-%D0%B2-%D0%9F%D0%B0%D0%BC%D0%BF%D0%BE%D1%80%D0%BE%D0%B2%D0%BE/", "text": "\n                    49-годишен мъж от Пловдив е починал на ски писта в Пампорово, съобщиха от ОДМВР- Смолян. В 16,20 вчера в районното управление в Чепеларе чрез спешния телефон 112 е получено съобщение за това, че на зелена ски писта \"Снежанка-6\" в Пампорово на 49-годишен скиор му прилошало и паднал на пистата. Незабавно му е оказана помощ от Планинската спасителна служба -Пампорово, но в последствие мъжът е починал. Няма данни за насилствена смърт.Извършен е оглед на местопроизшествието и е образувано досъдебно производство. \n                    ", "date": "2018.02.12", "title": "Пловдивчанин издъхна на писта в Пампорово "}
{"url": "http://www.monitor.bg/a/view/6874-%D0%A1%D0%BF%D0%B5%D1%86%D1%81%D1%8A%D0%B4%D1%8A%D1%82-%D0%BD%D0%B0%D0%BC%D0%B0%D0%BB%D0%B8-%D0%B3%D0%B0%D1%80%D0%B0%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BD%D0%B0-130-000-%D0%BB%D0%B5%D0%B2%D0%B0/", "text": "\n                    Специализираният наказателен съд в София намали гаранцията на кмета на Септември Марин Рачев до 130 000 лева. Първоначалната мярка за неотклонение \"парична гаранция\", постановена от обвинението, беше в размер на 250 000 лева.Рачев беше задържан за 24 часа след съвместна акция на КПКОНПИ, Специализираната прокуратура и МВР. Повдигнати са му и две обвинения - едното е за умишлена безстопанственост, следствие на което са настъпили вреди за общината, а второто е за покупката на имот от Община Септември на цени многократно над пазарните от фирма, която преди време е била собственост на Марин Рачев, с което отново са нанесени щети на общината.\n                    ", "date": "2018.02.12", "title": "Кметът на Септември на свобода срещу 130 бона"}
{"url": "http://www.monitor.bg/a/view/33773-%D0%9E%D1%82%D0%BD%D0%B5%D0%BC%D0%B0%D1%82-%D0%BB%D0%B8%D1%86%D0%B5%D0%BD%D0%B7%D0%B0-%D0%BD%D0%B0-%D1%84%D0%B8%D1%80%D0%BC%D0%B0%D1%82%D0%B0-%D0%B8%D0%B7%D0%BF%D1%80%D0%B0%D1%89%D0%B0%D0%BB%D0%B0-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B2-%D0%9A%D0%BE%D1%80%D0%BD%D1%83%D0%BE%D0%BB/", "text": "\n                    Започнала е процедура по отнемане на лиценза на фирмата посредник, която е изпращала работници във фермите в Корнуол. Това съобщиха от Инспекцията по труда за Нова ТВ. Нарушенията, които са установили проверяващите, са, че фирмата не е имала договор с работодател във Великобритания. Не е предоставяла трудови договори на работниците преди заминаването им за чужбина. Фермата в Корнуол, Великобритания, от която българи разказват, че едва са успели да избягат, се намира на 100 км от тази, разобличена в разследване на Би Би Си, показа проверка на Нова ТВ на място.  По-голямата част от българите, които работят в подобни ферми, не се оплакват от самата работа, но са недоволни от битовите условия. Други пък са доволни от условията на живот. Те обясниха, че някои хора там за първи път, недоволстват и говорят лъжи, но всъщност условията не са толкова лоши. Показаха и къде живеят. Коментираха, че не са тормозени и притеснявани от никого.Недоволните пък разказаха, че спят в каравани, в които нямат душове. С дни нямат ток и стоят на студено. Казват, че ако имат пари, биха се махнали оттам. За някои разходите за живот са прекалено големи.По последни данни на в. \"Гардиън\", изнесени преди няколко дни, във Великобритания има недостиг на сезонни работници. 4300 места остават незаети и събирането на реколтата във всички сектори на земеделието е под въпрос. Смята се, че заради Brexit се е създало впечатлението, че Великобритания е расистка държава и това е довело до отлива на сезонни работници.\n                    ", "date": "2018.02.12", "title": "Отнемат лиценза на фирмата, изпращала работници в Корнуол"}
{"url": "http://www.monitor.bg/a/view/18376-%D0%9B%D0%B5%D0%B4%D0%B5%D0%BD%D0%B0-%D0%B1%D1%83%D1%86%D0%B0-%D1%81%D0%BF%D1%80%D1%8F-%D0%B8%D0%BD%D0%BA%D0%B0%D1%81%D0%BE-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB/", "text": "\n                    Инкасо автомобил спря насред пътя заради ледена буца. Инцидентът е станал малко след 10 часа на пътя между шуменските села Велино и Живково. \nМалко след Велино шофьорът видял ледения къс на земята, но не успял да избегне удара. От съприкосновението се счупила бронята на бронираната кола, изкривил се радиатор, а маркуч на охладителната система се скъсал и антифриза на возилото изтекъл. Това наложило и колата да спре. Докато чакали да дойде друг инкасо автомобил от Шумен, пристигнали полицаи, които охранявали колата, съобщи Дарик.\nСлед като пристигнал - прехвърлили ценния товар и охранителите продължили курса си. В колата е имало ценни колетни пратки. Сигурността им е осигурена с бронировка, която тежи около 600 кг, като само предното стъкло на машината е близо 200 килограма. \nРайонът около шуменското село Велино е познат с големите снегонавявания. Отсечката често е затваряна през зимата, тъй като дори специализирана техника трудно си пробива път оттам.\n                    ", "date": "2018.02.12", "title": "Ледена буца спря инкасо автомобил  "}
{"url": "http://www.monitor.bg/a/view/68168-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B5-%D0%BD%D0%B5%D1%89%D0%B0%D1%82%D0%B5%D0%BD-%D1%81%D1%8A%D1%82%D1%80%D1%83%D0%B4%D0%BD%D0%B8%D0%BA-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%BA%D0%B0-%D0%BE%D1%82-%D0%93%D0%95%D0%A0%D0%91/", "text": "\n                    Кметът на община Септември Марин Рачев, който бе отстранен от Специализирания наказателен съд по обвинения за безстопанственост и неизгодна сделка с имот, е нещатен сътрудник на народния представител от ПП“ГЕРБ“ Даниела Малешкова. Градоначалникът със средно образование „съветва“ бившия си зам.-кмет Малешкова по въпросите на икономиката. Още по-странното е, че Марин Рачев е консултант на Малешкова в областта на икономиката, а тя е член на комисията по образование и наука в Народното събрание, за която би трябвало да търси съветите на специалист по образованието. Още по-любопитно е, че съпругата на Рачев-Васка Рачева пък е нещатен сътрудник на същата депутатка по въпросите на енергетиката. Това става ясно от публичния регистър на нещатните сътрудници на народните представители от настоящия парламент. Даниела Малешкова бе избрана за депутат с над 4000 преференции от 13-ти многомандатен избирателен район-Пазарджик, като преди да се кандидатира за парламента беше част от екипа на септемврийския кмет. Нещатните сътрудници не е задължително да получават възнаграждение или поне такова не се декларира, тъй като народните представители им плащат от своите безотчетни пари, които получават всеки месец.\n                    ", "date": "2018.02.12", "title": "Кметът на Септември е нещатен сътрудник на депутатка от ГЕРБ"}
{"url": "http://www.monitor.bg/a/view/38093-%D0%A0%D0%B0%D0%B4%D0%B5%D0%B2-%D0%A1-%D0%90%D1%80%D0%BC%D0%B5%D0%BD%D0%B8%D1%8F-%D1%89%D0%B5-%D1%80%D0%B0%D0%B1%D0%BE%D1%82%D0%B8%D0%BC-%D0%B7%D0%B0-%D0%BA%D0%BE%D1%80%D0%B8%D0%B4%D0%BE%D1%80%D0%B0-%D0%9F%D0%B5%D1%80%D1%81%D0%B8%D0%B9%D1%81%D0%BA%D0%B8-%D0%B7%D0%B0%D0%BB%D0%B8%D0%B2-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5/", "text": "\n                    С президента на Армения се обединихме около позицията, че нашите две страни имат стратегическо положение и ние трябва да го оползотворим. Затова ще работим отговорно за реализация на мултимодалния транспортен коридор \"Персийски залив - Черно море\", който ще даде възможност да се възползваме от задълбочаването на политическите ни отношения. Това каза президентът Румен Радев на пресконференция със своя арменски колега Серж Саркисян в Ереван, където българският държавен глава е на двудневно държавно посещение, предаде БТА.Радев добави, че приветства идеята на арменския си колега да бъде организирана среща на транспортните министри от всички държави, които са заинтересовани от този проект. В момента се нуждаем преди всичко от свързаност - транспортна, енергийна, дигитална, за да можем да разгърнем потенциала на нашите икономики, заяви българският държавен глава. Той посочи, че целта на посещението му не е само да се интензифицират контактите на високо политическо ниво, които са предпоставка за взаимодействие и развитие във всички области от взаимен интерес. Целта е да имаме конкретен напредък в редица области, затова в делегацията ми са включени не само представители на президентската администрация, но и на българското правителство, на парламента, на българския бизнес, посочи Радев.Нашите народи очакват много по-тясно и резултатно сътрудничество. Ние им го дължим и затова сме тук заедно днес - да продължаваме да го развиваме, заяви Румен Радев. С президента Саркисян са обсъдили двустранните отношения и са изразили задоволство от стабилното състояние на търговския обмен в последните 10 години, но по думите на Радев същевременно той не ги задоволява. Смятаме, че можем да постигнем много по-големи обеми и да разширим сферата на нашето търговско-икономическо сътрудничество, каза президентът. Радев посочи, че от тази сутрин работят представителите на малките и средните предприятия, на работодателските организации и вече има договорка през юли в Бургас да се състои голям бизнес форум с представители на двете страни. В рамките на визитата ще бъде подписан меморандум за разбирателство между работодателските организации на двете страни, каза Радев. Той определи отношенията между България и Армения като не просто традиционно добри, а преди всичко приятелски, защото между двата народа има дълбоки исторически и културни връзки, взаимна симпатия и уважение от сходната историческа съдба. \n                    ", "date": "2018.02.12", "title": "Радев: С Армения ще работим за коридора \"Персийски залив - Черно море\""}
{"url": "http://www.monitor.bg/a/view/65253-%D0%A0%D0%BE%D0%B4%D0%B8%D1%82%D0%B5%D0%BB%D0%B8-%D0%B8-%D1%83%D1%87%D0%B5%D0%BD%D0%B8%D1%86%D0%B8-%D0%B1%D1%80%D0%B0%D0%BD%D1%8F%D1%82-%D1%83%D0%B2%D0%BE%D0%BB%D0%BD%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80/", "text": "\n                    Родители и ученици от единствената на Балканите и втора в Европа професионална гимназия по каменоделство в романското село Кунино излязоха на протест в защита на директора си Стефан Стефанов, който е уволнен дисциплинарно от министъра на културата Боил Банов на 8 февруари.Срещу известния скулптор, който ръководи школото от 15 години, има обвинения за нерегламентиран прием на ученици. В мотивите за отстраняването му е посочено, че той е позволил управителя на близката кариера да ползва стая в училището.Учениците издигнаха плакат с надпис: „Срам и позор, не убивайте каменоделната школа!”. Заместник-директорката Дария Горанова пък обясни, че въпросният управител си плаща наем за помещението, в което отвреме-навреме преспива, защото живее в София, а от школото са му благодарни, тъй като той редовно го подпомага с камък, за да може възпитаниците на гимназията да провеждат практическите си занимания.Стефан Стефанов обяви в профила си във Фейсбук, че е омерзен, от това, което му се случва и че ще търси правата си в съда. Той е сред най-ярките представители на гилдията във Врачанско, завършил е с отличие академията по пластични изкуства в украинския град Харков. Ваятелят превърна в кауза оцеляването на училището, основано още през 1921 година от чешки специалисти. Навремето в него са усвоявали занаята по 500 тийнейджъри, а сега само около 120, въпреки, че професията е много търсена. Според уволнения вече директор, основна причина за отлива е остарялата материална база и нуждата от основни ремонти както на основния корпус, така също на общежитието и столовата, за които не може да се отделят пари от делегирания бюджет.\n                    ", "date": "2018.02.12", "title": "Родители и ученици бранят уволнен директор"}
{"url": "http://www.monitor.bg/a/view/39276-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE-%D0%B2-%D0%B4%D0%BE%D0%BC%D0%B0-%D0%B2-%D0%93%D0%B0%D0%B1%D1%80%D0%BE%D0%B2%D0%BE/", "text": "\n                    Районната прокуратура в Габрово образува досъдебно производство за извършено престъпление от общ характер в Центъра за настаняване от семеен тип на деца и младежи с увреждане „Хризантема” в Габрово. Разследването е за изтезаване на едно малолетно и едно непълнолетно лице, намиращи се под грижите на служителите в центъра. Под ръководството на държавното обвинение се извършват действия по разследването. Дадени са указания за назначаване на експертизи, които да удостоверят получените от децата телесни увреждания, както и относно психическото им състояние и годността им да бъдат свидетели. Ще се разследва и в посока изсняване дейността на целия персонал на дома, както и на длъжностни лица от общината в Габрово с цел установяване и на евентуални извършени други престъпления от лица, извън заснетите във видеоматериалите. „Целта е да бъдат изяснени всички релевантни факти и доказателства, за да се прецени има ли извършено престъпление и кой е неговия автор”, се казва в прессъобщението на прокуратурата.\n                    ", "date": "2018.02.12", "title": "Прокуратурата разследва насилието в дома в Габрово"}
{"url": "http://www.monitor.bg/a/view/59276-%D0%9A%D0%B0%D0%BC%D0%B5%D1%80%D0%B8-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%B3%D1%80%D0%B0%D0%B4%D0%B8%D0%BD%D0%B8-%D1%81%D0%B0%D0%BC%D0%BE-%D0%BF%D1%80%D0%B8-%D1%81%D1%8A%D0%B3%D0%BB%D0%B0%D1%81%D0%B8%D0%B5-%D0%BD%D0%B0-%D0%BF%D0%B5%D0%B4%D0%B0%D0%B3%D0%BE%D0%B7%D0%B8-%D0%B8-%D1%80%D0%BE%D0%B4%D0%B8%D1%82%D0%B5%D0%BB%D0%B8/", "text": "И хлапетата от частните ясли с допълнителна точка при прием в детска градина\n                    Столичната община е готова да монтира вътрешно видеонаблюдение в детските градини, но само при съгласие между педагогическия състав и родителите. Това обяви зам.-кметът по образование на София доц. д-р Тодор Чобанов. “В момента няма законен регламент за поставяне на камери затова ние залагаме съвсем ясен принцип – общината ще осигури финансиране за вътрешно видеонаблюдение навсякъде, където се постигне разбирателство между педагогическият съвет и родители“, заяви той. Чобанов уточни, че вътрешно наблюдение има в над 50 детски градини, което е около ¼ от столичните забавачки. Зам.-кметът обаче заяви, че от „Московска“ 33 са категорично против камерите да имат връзка с интернет.Образователната комисия към Столичния общински съвет прие проекта за нова наредба за прием в детски градини и подготвителни групи в училищата в София. За постоянен или настоящ адрес на един от родителите ще се дават съответно по 3 и 2 точки. Новото, което решиха в образователната комисия е да се дава и допълнителна точка не само на децата, посещавали общинска ясла, но и на малчугани от частни лицензирани забавачки. Социалните критерии се запазват. При кандидатстване в детска градина сираците ще получават шест точки, а полусираците наполовина. По три точки ще се дават на деца, чиито член на семейството има над 70% инвалидност, хлапета от приемни семейства, както и дете с един неизвестен родител. Две точки ще получат малчуганите от многодетни семейства. За близнаците, както и децата с кака и батко в дадената забавачка, ще се прибавя по 1 точка.Тази година Столичната община е подготвила и допълнителни критерии, които ще се отнасят за децата с хронични заболявания. Документите за деца с хронични заболявания ще продължат да се предават на хартиен носител, както и в момент и за тях ще се дават 3 точки. Те ще бъдат отсявани от специална комисия, в която влизат здравни и образователни експерти. Както „Монитор“ вече писа тази година двойно се намалява квотата на децата с хронични заболявания в групите – от 10 до 5. Децата със специални образователни потребности (СОП) ще кандидатстват онлайн за прием в детска градина и ще получават 7 точки. Става дума за деца с хиперактивност, аутизъм, синдром на Даун, детска церебрална парализа и др. В една група може да има не повече от три деца със СОП. Онлайн кандидатстване за всички хлапета се въвежда и за подготвителна група в школата. Пет вместо две точки ще получават децата от многодетни семейства при прием в първи клас. Предимството за тях е предвидено в допълнителните критерии в проекта за нова система за прием в първи клас, който беше разгледан на образователна комисия в СОС. Миналата седмица от общината обявиха, че за деца от многодетни семейства ще се дават 2 точки, но образователната комисия реши да бъдат повече. Допълнителни критерии ще бъдат допускани само в случай, че има хлапета от една и съща група, които са повече от свободните места в дадено училище. Основна тежест в класирането ще бъде адресната регистрация в близост до училището и кандидатите ще бъдат разделени в четири групи, като в първата ще бъдат деца регистрирани преди повече от 3 години, а в последната – живеещи извън района на училището. Както „Монитор“ вече писа в допълнителните критерии е заложено хлапетата, които имат кака или батко в желаното училище ще получават 22 точки. Полусираци и децата от приемни семейства да получават съответно 2 и 1 точки. За кандидат-първолак с двама починали родители са отредени пет точки, а за дете с трайни увреждания над 50% - шест точки.Зам.-кметът по образование доц. д-р Тодор Чобанов обяви, че родителите не бива да се притесняват, защото след класиранията в училищата ще останат над 1000 свободни места и така хлапетата ще успеят да влезнат в предпочитаното школо.\n                    ", "date": "2018.02.12", "title": "Камери в столичните градини само при съгласие на педагози и родители"}
{"url": "http://www.monitor.bg/a/view/74879-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%80%D0%B5%D1%89%D0%B0-%D0%9E%D1%80%D0%B1%D0%B0%D0%BD-%D0%B8-%D0%9A%D1%80%D1%83%D1%86-%D0%B2-%D1%80%D0%B5%D0%B7%D0%B8%D0%B4%D0%B5%D0%BD%D1%86%D0%B8%D1%8F-%D0%91%D0%BE%D1%8F%D0%BD%D0%B0/", "text": "Обсъждат миграцията и системата за бежанците\n                    В началото на следващата седмица, само в рамките на два дни, у нас на посещение пристигат двама държавни лидери. На 19 февруари в София пристига премиера на Унгария Виктор Орбан, а ден по-късно в столицата за визита ще кацне канцлерът на Австрия Себастиан Круц.По подобие на разговорите с немския канцлер Ангела Меркел, срещите на премиера Бойко Борисов с двамата ще бъдат в резиденция „Бояна“.Министър-председателят анонсира визитата им в началото на февруари от Брюксел.Сред вероятните теми на разговорите ще са миграция, системата за релокация и за приемане на бежанците, Шенген, кохезионната политика, приоритетите за БГ председателството и в частност Западните Балкани и тяхното присъединяване към ЕС.Именно Унгария е една от върлите противници на квотния принцип на приемане на бежанци. В момента на европейски ниво текат разговори как тази система да бъде променена, а преди време самият Борисов даде да се разбере, че се надява именно по време на БГ председателството да има напредък по темата.Със сигурност и двете страни ще ни подкрепят и за извеждането на евроинтеграцията на Западните Балкани като приоритет на председателството. В края на януари, именно след срещата си със Себастиян Круц, Орбан заяви, че след излизането на Великобритания Европейският съюз трябва да се разшири към Балканите.\n                    ", "date": "2018.02.12", "title": "Борисов посреща Орбан и Круц в резиденция „Бояна“"}
{"url": "http://www.monitor.bg/a/view/75944-%D0%A0%D0%B5%D1%81%D1%82%D0%B8%D1%82%D1%83%D1%82%D0%B8-%D0%B8%D1%81%D0%BA%D0%B0%D1%82-1-%D0%BC%D0%B8%D0%BB%D0%B8%D0%BE%D0%BD-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-%D0%BF%D0%B0%D1%80%D1%87%D0%B5-%D0%BE%D1%82-%D0%BF%D0%BB%D0%BE%D1%89%D0%B0%D0%B4-%D0%A6%D0%B5%D0%BD%D1%82%D1%80%D0%B0%D0%BB%D0%B5%D0%BD/", "text": "\n                    1 милион лева са поискали да им изплати община Пловдив реститутите, които преди дни заградиха част от площад „Централен”. Според тях парчето от площада с площ 286 кв. метра, е тяхна собственост и местната администрация няма право да се разпорежда с частната им територия. Кметът на Пловдив Иван Тотев припомни, че заграждането на парчето от централния площад е станало по времето, в което той е бил на посещение в САЩ, където бе поканен да присъства на традиционната молитвена закуска. Офертата на реститутите от 1 милион лева била получена в общината с писмо в негово отсъствие.„Според нас имотът си е наш. До няколко дни ще решим какво ще правим. Ние водим няколко дела паралелно. Каквото каже съдът, това ще направим”, каза градоначалникът. По думите му другият възникнал проблем с обжалваната процедура за ремонта на площад „Централен” от овчарката Анка няма да навреди на проекта „Пловдив – Европейска столица на културата”. „Може да нямате никакви съмнения, че Анка може да е всеки един от нас. Анка може да я виждаме по Главната, като вървите. Може да е някой адвокат, учител или участник в управлението на Пловдив. Анка може да е всеки”, коментира Тотев. Той уточни, че не само това обжалване няма да попречи, но и проектът ще бъде по-успешен, тъй като проблемът е провокирал креативно мислене в ръководството на общината и във фондацията. „И смятаме, че това до някаква степен ще ни помогне. Ако някой смята, че по този начин може да се спечелят избори или да се навреди на едно управление, не само че това не е честно спрямо гражданите на Пловдив, но трябва да знае, че Господ вижда всичко отгоре. Не прави това, което не искаш да ти правят на тебе”, заключи кметът на Пловдив. \n                    ", "date": "2018.02.12", "title": "Реститути искат 1 милион от Пловдив за парче от площад „Централен”"}
{"url": "http://www.monitor.bg/a/view/8060-%D0%A1%D1%80%D0%B5%D0%B4-%D0%BF%D1%8A%D1%80%D0%B2%D0%B5%D0%BD%D1%86%D0%B8%D1%82%D0%B5-%D1%81%D0%BC%D0%B5-%D0%BF%D0%BE-%D0%B6%D0%B5%D0%BD%D0%B8-%D0%B8%D0%BD%D0%B6%D0%B5%D0%BD%D0%B5%D1%80%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "56% от трудещите се в сферата на технологиите и научните изследвания у нас са дами\n                    Жените инженери и научни работници у нас са повече от мъжете, показват данни на Евростат. Статистиката показва, че 56% от заетите в сферата на технологиите и научните изследвания у нас са представители на нежния пол. Средно в Европа делът на дамите в тези сектори е 40 на сто. Преди нас в класацията е единствено Литва, където 58 на сто от инженерите и научните изследователи носят поли. Най-малко дами в тези сектори има в Люксембург и Финландия, където под 30% от инженерите и научните работници са представители на нежния пол. От години родните работодатели алармират за увеличаващия се брой незаети места за инженери. Затова от бизнеса предлагати технически кадри. Получилите държавна подкрепа обаче трябва да останат на работа в България в продължение на 5 г. след като завършат.Както „Монитор“ писа, родните строители борят кризата за инженери с кадри от Тунис. Миналата година за първи път около 30 служители от африканската държава са получили разрешение да проектират и строят сгради у нас. Вносът на инженери и квалифициран технически персонал е от години, като най-предпочитани са кадрите от Турция, Русия, Украйна и Сърбия. Наемането на висококвалифицирани чужденци от страни извън ЕС става чрез разрешително, наречено „синя карта“. За да насърчи наемането на чужденци от трети страни, държавата облекчи процедурата. До края на миналата година чуждестранните експерти трябваше да подновяват трудовата си виза всяка година. Тази тази година тяОсвен това се предвижда таксата за издаване на „синя карта“ са бъде намалена от 400 лв. на 100 лв., а издаването й ще отнема 37 дни. С промени в Закона за трудова миграция отпадана пазарният тест преди наемане на служител от трета страна. Досега всички фирми, пожелали да назначат мигранти, трябва да докажат, че в продължение на две или четири седмици не са успели да намерят нужните им специалисти у нас.\n                    ", "date": "2018.02.12", "title": "Сред първенците сме  по жени инженери в Европа "}
{"url": "http://www.monitor.bg/a/view/25974-%D0%9C%D0%9E%D0%9D-%D0%B4%D0%B0%D0%B2%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BF%D0%BE%D0%BC%D0%B0%D0%B3%D0%B0%D0%BB%D0%BE-%D0%B7%D0%B0-1%D0%B2%D0%B8-%D0%BA%D0%BB%D0%B0%D1%81/", "text": " На изданието пишело, че е одобрено от министерството \n                    Министерството на образованието и науката ще подаде сигнал до прокуратурата, свързан с помагало по математика, в което има задача, в която се пита колко струва рокличката на момченце, съобщиха пред „Монитор“ от ведомството. На корицата на самото издание пише, че е одобрено от МОН, което не било вярно и именно заради това министерството ще сезира прокуратурата. Задачата в джендър стил се появи вчера в социалната мрежа Фейсбук и предизвика вълна от възмущение от страна на родители. Въпросното задание за първокласници гласи: „Панталонките на момченцето струват 10 лв., а блузката му е с 20 лв. по-скъпа. Колко струва роклята му?“ Към задачата има и илюстрация на русо момче. Заданието е част от помагалото „Курс по математика за 1 клас на издателство „Сънрей“ от 2018-а година. Оттам обяснили пред МОН, че ставало дума за техническа грешка и че вместо рокличка, трябвало да пише „комплект“, обясниха още от МОН. След като въпросната задача взриви Фейсбук, започна да се разпространява версията, че информацията е фалшива и всъщност в оригинала на задачата ставало дума за бебенце, а не за момченце. От образователното министерство обаче заявиха, че в новото издание от 2018-а година в задачата се пита за момченце, а „бебенцето“ е било в предишната версия на помагалото. Както „Монитор“ вече писа, в края на януари стана ясно, че образователното министерство е спряло провеждането на т.нар. \"джендър анкети\" в училищата, които внесоха допълнително напрежение в обществото около дебата за Истанбулската конвенция.  Тогава министърът на образованието и науката Красимир Вълчев обяви, че учебните заведения са били уведомени да преустановят попълването на въпросниците. Става дума за анкети по проект, който действа от учебната 2013-2014 година. Те са дело на фондация „Джендър образование, изследвания и технологии“, която провежда конкурси за училище без насилие и стереотипи, определени от пола. \n\n\n                    ", "date": "2018.02.12", "title": "МОН дава на прокурор помагало за 1-ви клас "}
{"url": "http://www.monitor.bg/a/view/88505-%D0%9E%D0%B1%D1%81%D1%8A%D0%B6%D0%B4%D0%B0%D1%82-%D1%80%D0%B0%D0%B7%D1%88%D0%B8%D1%80%D0%B5%D0%BD%D0%B8%D0%B5-%D0%BD%D0%B0-%D0%97%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0-%D0%B2-4-%D1%81%D1%82%D0%BE%D0%BB%D0%B8%D1%87%D0%BD%D0%B8-%D1%80%D0%B0%D0%B9%D0%BE%D0%BD%D0%B0/", "text": "\n                    Транспортната комисията към Столичния общински съвет ще обсъди в сряда разширяването на „Зелена зона“ в четири района в София. Общинарите ще умуват дали да дадат зелена светлина за повече места за платено паркиране в „Оборище“, „Лозенец“, „Възраждане“ и „Красно село“. За разширяване на зелена зона в столицата се заговори още през миналата година. От СОС тогава обясниха, че са готови да разгледат предложения за разкриване на още платени зони за паркиране, но след като районните администрации са провели обществени обсъждания с живущите в кварталите.От октомври нови платени места за паркиране бяха създадени в районите „Средец“ и „Лозенец“. В „Средец“ бяха разкрити 1193 платени паркоместа и отделно още 31 инвалидни. Те са в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \"Хан Омуртаг\". В „Лозенец“ въведоха 3500 места за платено паркиране. Новата платена зона обхвана участъка между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\". Обособяване на паркоместа, сигнализация и маркировка струва на Центъра за градска мобилност около 3,5 млн. лв.\n                    ", "date": "2018.02.12", "title": "Разширяват още „Зелена зона“ в София"}
{"url": "http://www.monitor.bg/a/view/39260-%D0%9F%D1%80%D0%B0%D0%B2%D1%8F%D1%82-%D1%81%D0%BE%D0%BD%D0%B4%D0%B0%D0%B6%D0%B8-%D0%BD%D0%B0-%D0%95%D0%BF%D0%B8%D1%81%D0%BA%D0%BE%D0%BF%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B8%D0%BB%D0%B8%D0%BA%D0%B0-%D1%82%D1%8A%D1%80%D1%81%D1%8F%D1%82-%D0%B0%D0%BD%D1%82%D0%B8%D1%87%D0%B5%D0%BD-%D1%85%D1%80%D0%B0%D0%BC/", "text": "Ефирна конструкция от стъкло и метал ще покрие археологическите разкопки с уникалните мозайки от 4-5 век, които са разположени на 2000 метра площ\n                    Голямата епископална базилика в центъра на днешен Пловдив е изцяло проучена, но ще бъдат направени сондажи, за да бъде установено дали под нея има по-древен античен храм от 3-и век. Археолози подозират, че това е така, тъй като по време на разкопките там са открити фрагментарни надписи, които дават податки за съществуването на по-ранен храм, съобщи археологът Жени Танкова, която ръководеше археологическите разкопки.Междувременно от Националния институт за недвижимо културно наследство са одобрили проекта за изграждане на инфраструктурата около Епископската базилика. Нейните уникални мозайки, които бяха разкрити от археолози под ръководството на Жени Танкова, ще бъдат „покрити” от двуетажна ефирна стъклено-метална конструкция. Това съобщи на пресконференция Ленко Ленков от фондация „Америка за България”. Мащабният археологически обект се финансира съвместно от фондацията и от община Пловдив, като стойността му ще излезе около 16 милиона лева. Средствата от „Америка за България” са за 8,2 милиона лева. На външна тераса на второто ниво на стъклената сграда ще бъде експониран макет на древния Филипопол. От терасата ще се разкрива гледка към Античния театър и към Форума. Стъклените панели на сградата ще осигурят естествено осветление. Предвиждат се и зали за мултимедийна прожекция. От страната на католическата църква ще има площад, а в близост до него е планиран сух фонтан, какъвто има в Цар-Симеоновата градина. По проект се предвиждат още: паркинг за 40 коли, зелено пространство и детска площадка.Голямата епископална базилика е датирана от 4 век и е изцяло проучена. Разкрити са разкрити над 2 400 кв. метра изключително красиви мозайки, които са от два пласта. Едните са датирани през 4-ти век, а вторият пласт е от 5-6 век. Вторият мозаечен пласт включва геометрични флорални мотиви и птици. „Излезе и медальон от северния кораб, който медальон е увреден на места. Медальонът изобразява паун, изворът на живота, папагали и други птици. Говорим за ранно-християнско изкуство”, каза археологът Жени Танкова. По време на разкопките общо археолозите са се натъкнали на общо 65 гроба от средновековен некропол. Голямата епископска базилика е 3-корабна, едноабсидна с мозаечен под на две нива. Идеята е до 2019г. целият комплекс да бъде превърнат в музей на открито с пешеходни зони и районът да бъде облагороден. \n                    ", "date": "2018.02.12", "title": "Правят сондажи на Епископската базилика, търсят античен храм"}
