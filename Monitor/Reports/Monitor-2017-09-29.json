{"url": "http://www.monitor.bg/a/view/8063-%D0%A1%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%B0%D0%B4%D0%B2%D0%BE%D0%BA%D0%B0%D1%82-%D1%82%D0%BE%D0%BF%D0%BB%D0%B0%D1%82%D0%B0-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%92%D0%B0%D1%81%D0%B8%D0%BB%D0%B5%D0%B2-%D0%B8-%D0%93%D0%B5%D0%B1%D1%80%D0%B5%D0%B2/", "text": " Прокуратурата продължава да иска екстрадицията на банкера-беглец\n                    Скандален адвокат се оказа топлата връзка между банкера-беглец Цветан Василев и оръжейния бос Емилиян Гебрев. Разкритието направи агенция „Блиц“, която публикува снимка на юриста, придружаващ Гебрев в сградата на държавното дружество „Кинтекс“. Карадалиев е и защитник на оръжейния търговец по повдигнатото му обвинение за организирана престъпна група, в която участват и шефове от завода „Дунарит“, който Василев отчаяно се опитваСкандалният фотос, публикуван от „Блиц“ доказва нещо, което е ясно отдавна на всички, но упорито се отрича както от Българския Мадоф, както е известен Василев, така и от собственика на „Емко“ - че действията им по овладяването на „Дунарит“ са координирани. Освен, че брани интересите на Гебрев, Карадалиев е известен от години като адвоката на Цветан Василев. Юристът, който иначе не обича да се показва на светло дори лично се яви на делото, на което съдът задочно разглеждаше мярката за неотклонение на банкера-беглец. Името на защитникът лъсна и в изнесеното от прокуратурата резюме на обвинителния акт срещу Цветан Василев, Карадалиев изрично се споменава като човека, получил още през 2014г. 210 000 лева в брой, по разпореждане на фараона. Парите трябвало да бъдат похарчени за „профилактиране“ на основни свидетели по делото за източването на КТБ. Според информация на „Блиц“ Карадалиев обслужва правно и фирмата на Емилиян Гебрев „Емко“.Дружеството е основна част от схемата на Василев и Гебрев по овладяването на „Дунарит“, която започна още в началото на 2016г. Тогава беше скъсана връзката между военния завод и контролираното от Василев, чрез офшорката му EFV International, дължащо на КТБ над 50 млн. евро дружество „Хедж инвестмънт България“. Последва неуспешен опит на Гебрев да увеличи капитала на „Дунарит“, а след като тази схема се провали,запорираните от държавата акции на „Кемира“ от капитала на русенското предприятие.\nВ същото време стана ясно, че прокуратурата продължава да иска екстрадицията на банкера-беглец. Пред Нова ТВ главният прокурор Сотир Цацаров обясни, че вече е избран съдия докладчик в България и предстои да се насрочи делото за източването на КТБ. По думите на главния прокурор Сърбия изкуствено забавя връщането на Василев в България.„Следващите стъпки по случая \"Цветан Василев\" са насрочване на делото в съда. Обвинителният акт е внесен. Ние няма да се откажем от всички законови средства да молим и искаме сръбските съдебни власти да го екстрадират”, каза Цацаров. Попитан дали прокуратурата ще се намеси по казуса с дружествата „Дунарит” и „Емко” главният прокурор отговори, че това е казус на Министерството на икономиката, а не на прокуратурата.\n\n\n                    ", "date": "2017.09.29", "title": "Скандален адвокат – топлата връзка между Василев и Гебрев (СНИМКА)"}
{"url": "http://www.monitor.bg/a/view/13098-%D0%9F%D0%B0%D0%BC%D0%BF%D0%BE%D1%80%D0%BE%D0%B2%D0%BE-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%BF%D0%BE%D0%B6%D0%B0%D1%80%D0%BD%D0%B0-%D1%81%D0%BB%D1%83%D0%B6%D0%B1%D0%B0/", "text": "\n                    Курортните градове, в които има голяма концентрация на хотели, да минат на частни пожарни. Това предложение се обмисля от главната дирекция на огнеборците, като вече има изпратени до ръководството на МВР намерения за Пампорово и Боровец. Държавата обаче няма да остави напълно в ръцете на фирмите грижата за пожарната безопасност, а ще обучи и доброволци, които да съдействат при евентуални инциденти. Големите стихии пък ще са напълно обслужвани от пожарната.„В 12 от общо 211 пожарни служби в страната професионалистите пожарникари ще бъдат заменени с доброволци“, каза шефът на службата Николай Николов пред bTV.В бъдеще създадените изкуствено курорти Боровец и Пампорово щели да бъдат обслужвани от пожарникарите в Самоков, Смолян и Чепеларе.Николов даде за пример и Златни пясъци и курортите в чужбина, където собствениците на курортите ангажирали частни фирми.Причината за замяната на огнеборците с частни фирми и доброволци е изискване в закона екипите да се състоят поне от трима души. Сега някои тях се състояли от двама, а третият почивал и при инцидент се налагало да го изчакват. „Работата в намален състав застрашава техния живот“, каза Николов. Сега работещите в тези служби щели да подсилят свои колеги в съседство, а самите служби нямало да бъдат закрити, но щели да се обслужват от доброволци, 200 от които вече се обучавали във Варна.Николов увери, че след реорганизацията времето за реакция ще се удължи съвсем малко - между 7 и 12 минути.Иначе дванадесетте нови служби били избрани след анализ на демографското състояние, строителната дейност и броя на произшествията. Това всъщност били най-ненатоварените служби.\n                    ", "date": "2017.09.29", "title": "Курортите минават на частни пожарни"}
{"url": "http://www.monitor.bg/a/view/60901-%D0%95%D0%9C%D0%9A%D0%9E-%D0%B5-%D0%B4%D0%BB%D1%8A%D0%B6%D0%BD%D0%B8%D0%BA-%D0%BD%D0%B0-%D0%9C%D0%9E-%D0%BE%D1%89%D0%B5-%D0%BE%D1%82-2009-%D0%B3/", "text": "Валери Симеонов: Трябва да пазим най-печелившото производство, което има България \n                    \n                    ", "date": "2017.09.29", "title": "„ЕМКО” е длъжник на МО още от 2009 г. "}
{"url": "http://www.monitor.bg/a/view/20507-%D0%97%D0%B0%D1%80%D0%B0%D0%B4%D0%B8-%D0%BA%D1%80%D0%B0%D0%B6%D0%B1%D0%B8-%D0%B8%D1%81%D0%BA%D0%B0%D1%82-%D0%BA%D0%B0%D1%80%D1%82%D0%B8-%D0%BD%D0%B0-%D0%B1%D1%8A%D0%B4%D0%B5%D1%89%D0%B8-%D0%BC%D0%B5%D0%B4%D0%B8%D1%86%D0%B8/", "text": "\n                    Изключително строг пропускателен режим спрямо стажуващите в старозагорската университетска болница студенти-медици въвежда ръководството на здравното заведение и местната Алма Матер.Заради многобройните случаи на кражби, включително и чрез разбиване вратите на лекарски кабинети, бъдещите медици ще трябва да показват на пропуска студентските си карти, уточни ректорът проф. д-р Иван Въшин.Стъпката е предприета след сигнали от директора на УМБАЛ „Проф. д-р Стоян Киркович“, проф. Йовчо Йовчев до декана на медицинския факултет проф. Мая Гълъбова. През следващите три месеца до края на годината предстои да бъдат изработени и раздадени 1 000 баджа на практикуващите.Запознати с последните случаи на взломни прониквания разказват, че някои от извършителите са били придружавани от студенти, които през деня на практиката си набелязвали „апетитни“ предмети.\n\n\n                    ", "date": "2017.09.29", "title": "Искат студентски карти на бъдещи медици заради кражби  "}
{"url": "http://www.monitor.bg/a/view/74002-%D0%90%D1%80%D0%BB%D0%B8%D0%BD-%D0%90%D0%BD%D1%82%D0%BE%D0%BD%D0%BE%D0%B2-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D0%A2%D1%80%D1%8A%D0%BD/", "text": "\n                    Бившият диpeĸтop нa Haциoнaлнaтa cлyжбa зa cигypнocт и бивш народен представител Apлин Aнтoнoв e ĸaндидaт зa ĸмeт нa Tpън зa пpeдcтoящитe извънpeдни избopи на 8 октомври. Това сподели самият той в профила си в социалната мрежа и получи поздравления за решението си и пожелания за успех от стотици приятели и познати.   Aнтoнoв e c ĸopeни oт  ceлo Typyĸoвци, където има и наследствена ĸъщa, където често отсядал. Той бил харесан за кандидат за кмет на пограничната община и има предложения от жителите на няколко села и затова не се поколебал да приеме поканата. Арлин Антонов ще се бори за кметския стол като независим, издигнат от Инициативен комитет. Бившият шеф на Националната служба за сигурност, ексшеф на баретите и бивш директор на РДВР в Пазарджик има жилище и в областния град, където живя над 15 години, но работата му го измести в столицата. О.з. полк.Антонов има славата на топ-полицай след акцията в ромския квартал“Изток“ в Пазарджик през юни 1992 г., когато бяха задържани сутеньори и крадци на автомобили. Той оглавяваше пазарджишката полицейска дирекция  в продължение на три месеца, а след акцията бе назначен за директор на  Националната служба за сигурност. Три години по-късно Арлин Антонов бе кандидат за кмет на общината в Пазарджик и остана втори в надпреварата, а името му вдъхва респект и уважение у хиляди пазарджиклии, които продължават и до днес да говорят за неговия професионализъм.\n                    ", "date": "2017.09.29", "title": "Арлин Антонов се кандидатира за кмет на Трън"}
{"url": "http://www.monitor.bg/a/view/60374-%D0%9F%D0%B5%D1%89%D0%B5%D1%80%D1%86%D0%B8-%D1%81%D0%B5%D0%B7%D0%B8%D1%80%D0%B0%D1%85%D0%B0-%D0%A6%D0%B0%D1%86%D0%B0%D1%80%D0%BE%D0%B2-%D0%B7%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%BE%D0%B2-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%B7%D0%B0%D0%B2%D0%BE%D0%B4-%D0%BA%D0%BE%D0%B9%D1%82%D0%BE-%D1%89%D1%8F%D0%BB-%D0%B4%D0%B0-%D1%82%D1%80%D0%BE%D0%B2%D0%B8-%D0%B3%D1%80%D0%B0%D0%B4%D0%B0/", "text": "\n                    Жители на град Пещера са изпратили сигнал до главния прокурор Сотир Цацаров, президента, премиера и омбудсмана, в който сезират институциите за строителството на нов завод на “Биовет“ АД в родопското градче без да е приет доклада за ОВОС от Експертния съвет към РИОСВ. В сигнала се казва, че построяването на химически завод за ветеринарни препарати и фуражни добавки на територията на община Пещера в централна градска част ще задълбочи и до момента съществуващи здравословни проблеми на местните хора от работата на сега действащия завод на „Биовет”. Според авторите и към момента се увеличавали страдащите от различни видове заболявания, включително онкологични. „Наличието на детски градини, училища и обществени институции в непосредствена близост до фармацевтично производство подлага на огромен и абсолютно неоправдан риск здравето и живота на хиляди жители.Мнозина от нас буквално ще се видят принудени да напуснат жилищата си заради нетърпимите миризми от производството – имаме горчив опит от случващото се около съществуващото (старото) предприятие на „Биовет“ АД в града“, пишат недоволните пещерци. Във връзка с това те настояват за независима проверка от международна компания на замърсеността на въздуха и водите в района на гр. Пещера, като резултатите от нея бъдат направени достояние на обществеността. Освен за строителството на новото предприятие пещерци изразяват недоволство и от отказа на местното общинско ръководство биосферният резерват“Купена“ над Пещера да остане част от световната мрежа към ЮНЕСКО. Преди месец се разбра, че от общината не са изпратили писмото за потвърждение до световната организация, нито въпросът е бил подложен на гласуване от Общинския съвет в града. \n\n\n                    ", "date": "2017.09.29", "title": "Пещерци сезираха Цацаров за строителството на нов химически завод "}
{"url": "http://www.monitor.bg/a/view/54471-%D0%9F%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A5%D0%B0%D1%81%D0%BA%D0%BE%D0%B2%D0%BE/", "text": "Градоначалникът обикаля Монако с „Бентли“  \n                    Уведомлението, с което кметът Добри Беливанов удължава отпуска си с един ден, е било парафирано с подпис, който наподобява печат. Това съобщи в началото на днешното заседание на Общинския съвет председателят му Таня Захариева. Тя уточни, че уведомлението е пристигнало при нея в сряда. Тя обаче знаела, че Беливанов е извън страната и затова се вгледала в подписа му. Забелязала, че наподобява подпис-печат.\n\n„Затова информирах полицията в Хасково, че документът трябва да бъде подложен на експертиза“, обясни Захариева. Според нея, ако\n\nдействително става дума за подпис-печат, то възниква основателно подозрение колко още документи са били подписани с този печат, а не саморъчно от кмета.\n\n„Ако експертизата покаже, че подписът на Беливанов не е автентичен случаят ще бъде поет и от прокуратурата“, категорични бяха вчера местни магистрати пред „Монитор“.\n\nМеждувременно опозиционната група „Коалиция за Хасково“, състояща се от приближени на бившия кмет на Хасково Георги Иванов, използва ситуацията и поиска оставката на Беливанов. Съветникът Георги Пеев настоя освен да се отстрани Беливанов и самият общинският съвет да се саморазпусне „поради безсилие“.\n\nОфициално Беливанов се намира на екскурзия в Италия, но се оказа че всъщност е в компанията на хасковския бизнесмен Иван Стаматов в Монако. Кметът джиткал из тузарския курорт с джипа „Бентли“ на бизнесмена. Социалните мрежи пък са взривени от клипче с кмета, където той танцува на чалга по анцунг. Според папараците заснели клипчето, това станало в деня, в който двамата зам.-кметове Евгени Консулов и Милена Трендафилов подадоха оставки.\n\nДва дни по-рано областното ръководство на ГЕРБ излезе с декларация, че не иска оставката на Добри Беливанов засега, но определя почти двегодишното му управление като провал.\n\nГерберите вдигнаха жълт картон на Беливанов заради неадекватното му поведение при откриването на уран в питейната вода на Хасково, несправянето с почистването на снега през зимата, обвиниха го в непрозрачна кадрова политика и финансови злоупотреби.\n\nБеливанов отговори на съпартийците си от ГЕРБ по имейла, като хвърли отговорността за провалите на двама от своите заместници. Логично след това измиване на ръцете с тях Консулов и Трендафилова хвърлиха оставки.\n\nВъпреки, че е в оставка поради размотаването на Беливанов в чужбина в петък Общинският съвет упълномощи Милена Трендафилова да изпълнява функциите на кмет до завръщането на титуляра.\n\n \n\n \n\n \n\n \n\n \n\n \n\n \n\n \n\n \n\n \n\n \n                    ", "date": "2017.09.29", "title": "Полицията проверява кмета на Хасково"}
{"url": "http://www.monitor.bg/a/view/79036-%D0%A6%D0%98%D0%9A-%D1%81%D0%B8-%D1%82%D1%8A%D1%80%D1%81%D0%B8-%D0%BD%D0%BE%D0%B2-%D0%BE%D1%84%D0%B8%D1%81-%D0%BE%D0%B3%D0%BB%D0%B5%D0%B6%D0%B4%D0%B0-%D0%BF%D0%B0%D1%80%D1%82%D0%B8%D0%B9%D0%BD%D0%B8-%D1%86%D0%B5%D0%BD%D1%82%D1%80%D0%B0%D0%BB%D0%B8/", "text": "Каним евроексперти на симулациите за е-вота\n                    ЦИК е в процес на активно търсене на нова сграда или офиси, където да се настани, научи „Монитор“. Преместването на комисията се налага заради ремонта на бившия Партиен дом, в който тя се помещава сега. Вече са минали огледите на два обекта, предложени от МРРБ и областната управа на София. Става дума за сградата на „Раковски“ 134, където към момента се намира и централата на СДС, както и за сградата на „Врабча“ 23, където пък офиси имат АБВ, НАП и Агенцията по приватизация и следприватизационен контрол.На ЦИК са предложени още няколко имота, за които огледи обаче тепърва предстоят. Единият е сградата на „Военното издателство“ към МО на улица „Иван Вазов“ 12, която е паметник на културата. Има и вариант за бившето иранско посолство, което обаче има нужда от сериозен ремонт. Всъщност с писмо до ЦИК от регионалното ведомствосред които дори е и военното НДК, където преди няколко дни се премести районният съд.От ЦИК заявиха пред „Монитор“, че едва когато приключат всички огледи, темата ще бъде дискутирана и ще се вземе решение коя сграда е подходяща за нуждите им. Именно затова и няма яснота кога точно ще се осъществи самото преместване, още повече че това зависи и от волята на други институции, които също трябва да дадат становища. Сред тях са външно министерство заради документацията, която идва по изборите, както и МВР заради сигурността на сградата. От значение е и кога ще приключи ремонтът, който тече в бившия Партиен дом, където трябва в бъдеще да се преместят пленарните заседанията на парламента.От областната управа на София, която е собственик на част от имотите, не са уточнили пред ЦИК дали, ако изберат една от двете сгради – на СДС или на АБВ, ще трябва да делят офиси с тях и пък дали дотогава те ще се изнесат. След плачевния резултат на парламентарните избори двете партии вече не отговарят на законовите условия да ползват помещения на държавата срещу тънък наем. Нито една от тях не предприе стъпки по изнасяне след изпратените им уведомителни писма, аси изтече в средата на юли. Областният управител на София-град Николай Пехлованов тогава се зарече, че ще бъдат издадени заповеди за изземване, без обаче да се ангажира със срок.\"Помещенията на улица \"Г.С. Раковски\" 134 и улица \"Врабча\" 23 са в процедура за освобождаване от настоящите наематели. Сградният фонд, който Областна администрация на област София управлява, е изключително ограничен, а за помещенията на улица \"Г. С. Раковски\" 134 има постъпили голям брой искания за настаняване, решението предстои да бъде взето. Офисите на улица \"Врабча\" 23 са отредени за ползване от НАП след тяхното освобождаване\", отговориха междувременно на запитване на „Монитор“ от областната управа.Междувременно стана ясно, че ЦИК ще покани евроексперти и наблюдатели, които да присъстват на симулациите за е-вота. Става дума за представители на Бюрото по демократичните институти и правата на човека на ОССЕ, както и такива от Международния институт за демокрация и електорална подкрепа (IDEA). Провеждането на симулациите е част от общ проект между Агенцията за електронно управление (ДАЕУ) и ЦИК, с който трябва да се направят и предварителни проучвания за видовете електронно гласуване по света. Това ще струва на държавата само 9600 лв., като вече има избрана и фирма изпълнител. Както „Монитор“ вече писа, освен анализ на видовете е-вот по света, от фирмата ще трябва да направят и препоръки кои от тях са приложими на родна територия, както и препоръки как трябва да изглежда нашата система за електронно гласуване. Анализът трябва да е готов до 15 октомври, а симулациите за е-вота трябва да се проведат до 15 ноември. Успоредно с това от ЦИК възнамеряват да поискат и да заложат в бюджета си за 2018 година парите, нужни за покупка на машини за гласуване за всички секции в страната, като става дума за около 50 млн. лв. На последните парламентарни избори през март машинното гласуване се провали, тъй като не се намери фирма, която да осигури устройства за всички над 12 000 секции. Следващите избори, на които трябва да се проведе е-вот, са евродепутатските през 2019 година.\n\n\n                    ", "date": "2017.09.29", "title": "ЦИК си търси нов офис, оглежда партийни централи"}
{"url": "http://www.monitor.bg/a/view/58686-%D0%9F%D1%80%D0%BE%D0%BC%D0%B5%D0%BD%D1%8F%D1%82-%D1%81%D1%8A%D1%81%D1%82%D0%B0%D0%B2%D0%B0-%D0%BD%D0%B0-%D0%A3%D0%A1-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5/", "text": "\n                    Предстои Надзорният съвет да гласува персонални промени в състава на Управителния съвет на Българска банка за развитие (ББР), съобщиха от министерството на икономиката.\n\nВеднага след това се очакват да бъдат предложени и гласувани от Общото събрание на ББР промени в Устава на банката, които да гарантират още по-успешното управление в контекста на най-добрите практики.\n                    ", "date": "2017.09.29", "title": "Променят състава на УС на Българската банка за развитие"}
{"url": "http://www.monitor.bg/a/view/33128-%D0%A5%D0%B2%D0%B0%D0%BD%D0%B0%D1%85%D0%B0-%D0%BA%D0%B0%D1%82%D0%B0%D0%B4%D0%B6%D0%B8%D1%8F-%D1%81-36-000-%D0%BB%D0%B5%D0%B2%D0%B0-%D0%BF%D0%BE%D0%B4%D0%BA%D1%83%D0%BF/", "text": "Той трябвало да върне откраднати машини срещу „почерпката“\n                    Служител на столичната Пътна полиция беше задържан с 36 хил. лева подкуп. Голямата сума му била дадена от бизнесмен, който поискал помощта на полицая Венцислав Евтимов, защото му откраднали багер и друга тежка машина. В замяна на информация за крадците и съдействие за получаване на техниката обратно катаджията поискал парите. Предприемачът Дамян Христов се съгласил да ги даде, но паралелно с това сигнализирал на властите.Пътният полицай работил в КАТ от 2004 година, а сега е в ареста за 72 часа.Задържаният с подкуп полицай ще бъде наказан с цялата строгост на закона, коментира вътрешният министър Валентин Радев в парламента и уточни, че става дума за служител на КАТ.„Не столичен полицай, а какъвто и да е, който си позволи да наруши закона и прави нещо такова, страда по текстовете от закона. Отиваме там, правим операция, очакваме някакво лице и изведнъж ни изненада служител на МВР”, каза Радев. Той добави, че на бизнесмена, на когото са искали подкуп, два пъти са му взимали автомобила.„Той е плащал нещо, но човекът е казал: „Втори път да плащам, няма как да стане това“, коментира Радев.Предишният откуп бил платен през лятото, когато на Дамян Христов му задигнали камион. Тогава той броил 10 хил. лева и си получил техниката обратно. Полицията вече проверява дали катаджията няма връзки с автокрадци и дали не е замесен в задигането на машините, за които след това да иска пари, за да ги върне.„От 50 000 души със сигурност има някой, който е влязъл някъде по някакви схеми. Всеки чувства, че във врата му диша буквално някакъв друг полицай. Ще видим какъв е, колко години е работил, какъв е бил“, каза още Радев.Само ден по-рано съдът в Стара Загора осъди младшите контрольори Марин Н., на 44 г., и Христо И., на 38 г. от Пътна полиция в града за съучастие в потулване на престъпление с цел имотна облага. Наказанието им за прикриването на пиян шофьор и взимането на рушвет от 100 лева е по две години лишаване от свобода условно с три години изпитателен срок, за всеки от тях.На 14 декември 2015 г. в Чирпан полицаите Марин Н. и Христо И. били автопатрул по пътния контрол. Към 1.00 часа те спрели лек автомобил мерцедес, тъй като водачът Д.П. не спрял на пътен знак. Шофьорът бил тестван с дрегер, който отчел 1,31 промила алкохол. Полицаите му съставили акт за нарушението и му връчили талон за медицинско изследване. Водачът Д.П. обяснил на двамата служители на МВР, че му предстои да заминава за чужбина и не иска срещу него да има дело. Той помолил да му помогнат и им предложил пари. Приемайки предложението, полицаите му казали, че ако има приятел, който не е употребил алкохол, може да го заведат до болницата, за да даде кръв вместо него.\n                    ", "date": "2017.09.29", "title": "Хванаха катаджия с 36 бона рушвет (ОБНОВЕНА)"}
{"url": "http://www.monitor.bg/a/view/70907-%D0%9C%D0%BE%D1%80%D1%81%D0%BA%D0%B0%D1%82%D0%B0-%D0%BD%D0%B8-%D1%80%D0%B8%D0%B1%D0%B0-%D0%B5-%D0%BF%D0%BE%D1%87%D0%B8%D1%81%D1%82%D0%B0-%D0%BE%D1%82-%D1%87%D1%83%D0%B6%D0%B4%D0%B0%D1%82%D0%B0/", "text": "Не я вадете от менюто си заради слухове * Показателите за метали в нашите видове са под допустимите норми\n                    - Дочух за полемиката между търговци и Асоциацията на потребителите, която е изнесла данни за концентрациите на токсични метали и устойчивите органични замърсители в рибата, която се консумира у нас. Ние имаме преки наблюдения върху черноморската риба, като изследванията ни са в продължение на 10 години, в които сме установявали и анализирали устойчивите органични замърсители и токсични метали. Изследванията ни са от различни места по родния бряг, като сме правили няколкогодишен мониторинг на най-често консумираните риби като кая, сафрид, кефал, барбуна, трицона, карагьоз... Резултатите сочат, че показателите за замърсителите в тези риби са много по-ниски от допустимите граници по критериите на ЕС, които са въведени и от българското законодателство. Голяма част от тези риби е изследвана и за наличието на токсични елементи като никел, олово, кадмий, живак и арсен. Показателите им в нашите видове риба също са под допустимите нива и европейските регламенти. - Трудно може да се каже в кой район рибата е най-замърсена. Нашият регион е много малък, а изследванията ни не показват такива разлики в различните риби и според мястото на улова. Предстоят ни още изследвания и тогава ще направим допълнителни изводи. Сега обаче нямаме съществени разлики в замърсителите при рибите, уловени на различни места по нашето крайбрежие. - На базата на изследванията за концентрацията на замърсители и устойчиви метали ние сме изчислили коефициенти на риск при употребата на риба. Те се изчисляват на базата на средния й хранителен прием от нашето население според Националния статистически институт и съобразно европейските норми. Установено е, че консумацията на нашата черноморска риба е абсолютно безопасна за потребителите. И още нещо, тъй като с години сме работили в тази насока, от 2000 година насам замърсяването с токсични вещества на рибата в българските води на Черно море показва много по-ниски нива в сравнение с по-далечни периоди, когато в страната ни се развиваше по-сериозна тежка промишленост.  - Става въпрос за акредитация, която очакваме всеки момент. Миналата година подадохме заявление за лабораторията ни, която беше дооборудвана със съвременна апаратура за 389 592 лева без ДДС, осигурени от финансовия механизъм на Европейското икономическо пространство. С част от парите бе купен оптико-емисионен спектрометър за анализ на химични елементи, включително токсични. След като преминаха всички проверки по надзора, всеки момент очакваме сертификата за акредитацията, с което нашата лаборатория ще може да извършва анализи за устойчиви замърсители и метали, най-вече в морски продукти. По този начин ще улесним дейността на хората от рибарския бранш, като гарантираме за годността на улова им. Около 2000 са риболовните кораби и лодки по крайбрежието, като уловът за последната година на българските морски рибари е 4200 тона, голяма част от който се изнася. Пример за такъв износ е търговията на барбуна, която не е популярна и на българския пазар, но допреди 5-6 години почти не е била цел за рибарите. В момента се продава успешно на рибните тържища в Гърция. Ще улесним и фирмите, защото досега във Варна нямаше подобна специализирана лаборатория и се налагаше изследванията да се правят в столицата. Има интерес и от мидените ферми, които също настояват за изследване и сертифициране на тяхната продукция. А ние сме анализирали през годините и миди, като там също не сме засичали големи концентрации на замърсители. - Изследвали сме 10 вида черноморска риба, както и най-популярните сладководни видове като шаран, бял амур, бяла риба, толстолоб, а също така и миди. - В наши публикации сме представяли изследванията си, като сме сравнявали състоянието на замърсяването на рибата в Черно море с резултати, предимно от Средиземно и Балтийско море. Така сме установили, че замърсяването при нашите риби е по-ниско от това в другите морета. - Наскоро бяхме на работно посещение в Норвегия, където се запознахме с работата на Морския институт в Берген. Там представихме резултатите от нашите изследвания на рибите в Черно море, а домакините – техните резултати на рибни видове от Норвежко и Северно море. Има, разбира се, известни разлики, главно в токсичните метали, но като цяло техните резултати са съпоставими с нашите. При тях дори имаше случаи, в които някои метали да са над пределните норми, но са прекалено малка част от пробите в цялостното изследване. Институтът се занимава с такива морски изследвания и разполага с изключителен ресурс и модерна апаратура, като ние с нашата малка лаборатория не можем да се сравняваме с тях. Това обаче не означава, че нямаме амбицията да си набавим още апаратура и да продължим развитието на дейността си. Ще включим и нови методи на изследване на нови замърсители, които всяка година ЕС включва. Това е една бъдеща тема, каквато са например микропластмасите. Предстоящите изследвания ще обхванат както морски видове - риби, миди, скариди, така и сладководни, и такива от Бургаското и от Варненското езеро. Ще се проучат и качествата на водораслите в Черно море, за да стане ясно дали могат да се ползват като хранителни добавки или в козметичния и фармацевтичния бранш. На по-следващ етап задачата ни ще бъде да създадем макро- и микроводорасли. - Лично аз обичам риба и тя е задължителна част от менюто в семейството ми. Затова мога да потвърдя това, което препоръчва Световната здравна организация – задължителна консумация на риба два пъти в седмицата. За съжаление България обаче е сред страните в Европа с най-малка консумация на риба - около 5,4 кг на човек годишно, докато средният европеец изяжда 22 кг на година. Смятам, че хората не трябва да се поддават на слухове и да се лишават от риба на своята трапеза, като им препоръчвам пресен улов от Черно море. Завършила е ПУ „Паисий Хилендарски“ като магистър по химия със специалност „Университетска химия“, а по-късно в Медицинския университет – София, специалност „Санитарна химия“От 1999 до 2008 г. е химик в РЗИ – Варна, от 2008 година работи като химик в МУ„Проф. д-р Параскев Стоянов“, а от 2011 година е асистент по химияПрез 2013 г. защитава дисертация на тема „Определяне на остатъчни хлорорганични замърсители в черноморски риби“През март 2014 печели конкурс за главен асистент по аналитична химия и води упражнения на студентите от специалностите „Медицина“, „Магистър фармацевт“ и „Помощник-фармацевт“ в МУ-ВарнаНаучните й интереси са в областта на биоорганичната химия и химия на природните и биологичноактивни вещества. Работила е и по проект „Безопасност и качествен състав на черноморски хранителни продукти“         \n\n\n                    ", "date": "2017.09.29", "title": "Морската ни риба е по-чиста от чуждата"}
{"url": "http://www.monitor.bg/a/view/89430-%D0%9F%D1%83%D1%82%D0%B8%D0%BD-%D0%92%D0%BE%D0%B9%D0%BD%D0%B0%D1%82%D0%B0-%D0%B2-%D0%A1%D0%B8%D1%80%D0%B8%D1%8F-%D0%B2%D0%B5%D1%87%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D1%80%D0%B5/", "text": "\n                    На практика са създадени условията, необходими за прекратяване на гражданската война в Сирия, заяви руският президент Владимир Путин след среща на четири очи с турския му колега Реджеп Тайип Ердоган в Анкара, предаде Ройтерс.\n\n„На практика са създадени необходимите условия за прекратяване на братоубийствената война в Сирия, за окончателното унищожаване на терористите и връщането на сирийците към мирен живот, за връщането им у дома“, каза Путин.\n\nДвамата президенти потвърдиха готовността си да продължат работата по зоните за сигурност.  „Потвърдена беше готовността да следваме постигнатите на шестата международна среща за Сирия в средата на септември в Астана окончателни договорености по създаването на четири зони за деескалация, включително най-голямата от тях в провинция Идлиб“, каза Путин след руско-турските разговори.\n\n„Ние с Русия подкрепяме териториалната цялост на Ирак и Сирия. Турция ще продължи тясното си сътрудничество с Русия за постигане на политическо решение на кризата в Сирия“, заяви Ердоган на общата пресконференция с Путин, предавана от телевизия „А Хабер“.\n\nТурският президент заяви още, че референдумът на иракските кюрди е нелегитимен и че трябва да се попречи на кюрдското регионално правителство в Северен Ирак да направи „по-големи грешки“.\n\nМеждувременно стана известно, че специалисти на Международния противоминен център на въоръжените сили на Русия са пристъпили към разминирането на град Деир ез Зор в Сирия. Министерството на отбраната на Русия сочи, че в страната са прехвърлени повече от 170 сапьори и 40 единици специална и инженерна техника, предаде ТАСС.\n\n„На първо място специалистите ще разминират пътищата, водещи към обектите на социалната инфраструктура на града. В момента за осигуряването на сигурността на хуманитарните конвои, насочвани към града, групи от инженерното разузнаване и разминиране изпълняват дейност по прочистване на пътищата и сградите в подстъпите на града“, пише в официално съобщение на министерството. По време на мисията руските сапьори ще използват най-съвременен модел детектори.\n\nСпоред предварителните оценки в района на града руските специалисти ще трябва да прочистят от експлозиви близо 150 декара територия.\n                    ", "date": "2017.09.29", "title": "Путин: Войната в Сирия вече може да спре"}
{"url": "http://www.monitor.bg/a/view/8740-%D0%9D%D0%B8%D0%BD%D0%B0-%D0%94%D0%BE%D0%B1%D1%80%D0%B5%D0%B2-%D0%BF%D1%80%D0%B5%D0%BA%D1%80%D0%B0%D1%87%D0%B2%D0%B0-%D0%9B%D0%B8%D0%BD%D0%B8%D1%8F-%D0%BD%D0%B0-%D1%81%D0%BC%D1%8A%D1%80%D1%82%D1%82%D0%B0/", "text": "Хорър елементи спасяват гимназиално-наивния филм от прозявки в салона\n                    Какво се случва с човешката душа след смъртта? Екзистенциалният въпрос, развълнувал поколения учени по света, намира версия за своето разрешение в премиерното заглавие за седмицата „Линия на смъртта“. Не залагайте надежди обаче филмът да ви даде пряк достъп зад кулисите на решението – в ада или в рая отиваме, след като си тръгнем от този свят. С чисто наивна душа, присъща на гимназиално момиче, тъкмо открило любовта, „Линия на смъртта“ ще ви донесе по-скоро мотивацията да не се бъркате в Божията воля, но все пак да се разкаете за извършените грехове.Запознайте се с петимата студенти по медицина – Кортни (Елън Пейдж), София (Кирси Клемънс), Джейми (Джеймс Нортън), Марло (Нина Добрев) и Рей (Диего Луна), чиято амбиция прекрачва тривиалното лекуване на хемороиди. Четирима от тях  за по-малко от четири минути, след което разчитат на колегите си да бъдат преведени обратно през „линията на смъртта“. Като идеен двигател на научното изследване на тема „какво се случва след смъртта“ застава Кортни, чието минало е белязано от катастрофа, причинила гибелта на сестра й. Единственият, който отказва да се включи в опасния експеримент е Рей, а Диего Луна успява максимално да изпълни задачата си на отрезвителен шамар в лентата. Именно той влиза в ролята на здравия разум сред групата студенти, които стават сами жертви на гузната си съвест. Заради нежеланието му да се самоубие с научна цел, именно неговият характер остава и  Позитивите на „Линия на смъртта“ се изчерпват основно от представянето на младите звезди, пресъздали главните персонажи и хорър елементите, които представят последствията от експеримента.Очарователна и педантична, канадската актриса с бг корени Нина Добрев всъщност е разковничето, което ни напомня, че дори най-добрият ученик не е безгрешен. Ако някога сте имали съученик или колега, чиято биография е безупречна, а оценките редят перфектно досие за стипендия, то значи познавате героинята й Марло. След грешка, която на пръв поглед изглежда безобидна, обаче тя се превръща в най-големия си кошмар. Самата актриса, която по традиция се връща у нас всяка година за гастрол из любимите си софийски улици, признава, че е осъществила сама по-голямата част от каскадите си. Сред трудностите, които срещнала по време на снимките за „Линия на смъртта“, бил челният й сблъсък с дефибрилатора. „Гърдите ти трябва да се повдигнат, но останалата част от тялото ти би следвало да бъде неподвижна. В същото време очите ми трябваше да бъдат отворени, което също беше доста сложно“, признава Добрев, като добавя, че след изкуствено приложената й първа помощ от останалите актьори на сета, си тръгнала с посинено тяло.\n\n\n                    ", "date": "2017.09.29", "title": "Нина Добрев прекрачва „Линия на смъртта“"}
{"url": "http://www.monitor.bg/a/view/5933-%D0%9C%D0%B0%D1%8F-%D0%9D%D0%B5%D1%88%D0%BA%D0%BE%D0%B2%D0%B0-%D1%81%D1%82%D0%B0%D0%BD%D0%B0-%D0%BF%D0%BE%D1%87%D0%B5%D1%82%D0%B5%D0%BD-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D0%BD-%D0%BD%D0%B0-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    Популярната българска поп певица Мая Нешкова стана почетен гражданин на Благоевград. Предложението бе внесено от председателя на местния парламент Радослав Тасков и бе прието с 31 гласа „за“ по време днешната сесия на Общинския съвет. При тайното гласуване в урната бяха пуснати 2 недействителни бюлетини, а 4-ма съветника се въздържаха.\n\nНа 1 май тази година Мая навърши 60 години, от които близо 30 са свързани житейски с композитора Кирил Икономов и Благоевград. Като студентка в консерваторията Нешкова е част от женското трио „Обектив“, а след завършване на висшето музикално учебно заведение през 1978 година се установява в града. Със съпруга си Кирил Икономов основават орекестър „Благоевград“, с който обикалят близо четвърт век концертните зали в България, Балканите и Западна Европа, Русия, Монголия. Мая Нешкова е първата родна поп певица, която започва да прави концертите си на стадиони.\n\nДесетки са песните, създадени от Икономов, които Мая Нешкова продължава да изпълнява. Сред тях - “Честит рожден ден“, „Конче вихрогонче“, Китка за обич“, „Щастие с пари не се купува“, „За приятелите наши...“, Обичам те“ и много други. Мая и съпругът й имат две близначки – Йоанна и Весела, които вървят по нейния път.\n                    ", "date": "2017.09.29", "title": "Мая Нешкова стана почетен гражданин на Благоевград"}
{"url": "http://www.monitor.bg/a/view/54453-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BE%D0%B1%D1%8A%D1%80%D0%BD%D0%B0-%D0%A5%D0%BE%D1%84%D0%B5%D0%BD%D1%85%D0%B0%D0%B9%D0%BC-%D0%B7%D0%B0-%D0%BF%D1%8A%D1%80%D0%B2%D0%B8-%D1%83%D1%81%D0%BF%D0%B5%D1%85-%D0%B2-%D0%B3%D1%80%D1%83%D0%BF%D0%B0%D1%82%D0%B0/", "text": "\n                    \"Лудогорец\" постигна първа победа в група \"C\" на Лига Европа, надигравайки с 2:1 \"Хофенхайм\". Шампионът на България изоставаше в резултата след като немците откриха още във втората минута чрез чешкия национал Павел Кадержабек, но избраниците на Димитър Димитров-Херо проявиха невероятен характер и съумяха да стигнат до пълния обрат. Той дойде след красиви голове на капитана Светослав Дяков в 46-ата минута за 1:1, както и на Джоди Лукоки. Мигът на бързоногото крило дойде в 72-ата, когато той порази вратата на Оливер Бауман, донасяйки победата на \"Лудогорец\" за радост на почти пълните трибуни на \"Лудогорец Арена\". \n                    ", "date": "2017.09.29", "title": "\"Лудогорец\" обърна \"Хофенхайм\" за първи успех в групата"}
{"url": "http://www.monitor.bg/a/view/69249-%D0%A0%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%B8-%D0%B3%D0%BE%D0%BB%D0%BC%D0%B0%D0%B9%D1%81%D1%82%D0%BE%D1%80%D0%B8-%D0%B2-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                     \n\n\n                    ", "date": "2017.09.29", "title": "Резултати и голмайстори в Лига Европа"}
{"url": "http://www.monitor.bg/a/view/45964-%D0%A2%D0%BE%D1%82%D0%BE-%D0%BF%D0%B5%D1%87%D0%B0%D0%BB%D0%B1%D0%B8-%D1%82%D0%B8%D1%80%D0%B0%D0%B6-77/", "text": "\n                    „6 от 49“: Числа - 20, 22, 25, 27, 30, 48. Печалби: 6 – няма, 5 – 6 по 3341,30 лв., 4 – 339 по 59,10 лв., 3 – 6104 по 4,60 лв. ДЖАКПОТ: 3 929 160,50 лв.„6 от 42: Числа - 2, 9, 16, 30, 38, 41. Печалби: 6 – няма, 5 – 13 по 724,60 лв., 4 – 295 по 31,90 лв., 3 – 4596 по 2,90 лв. ДЖАКПОТ: 480 157,75 лв.„5 от 35“: I теглене: Числа: 27, 30, 32, 33, 35. Печалби: 5 – 8 по 2665,80 лв., 4 – 530 по 35,20 лв., 3 – 7857 по 3,40 лв. II теглене: Числа: 7, 13, 26, 27, 29. Печалби: 5 – 2 по 10 663,20 лв., 4 – 305 по 61,20 лв., 3 – 8770 по 3,00 лв.„Тото Джокер“: Позиция: 2, 7, 9; Цифри: 0, 5, 8. Печалби: 3 – 3 по 6894,30 лв., 2 – 646 по 32,00 лв. ДЖАКПОТ: няма.„Зодиак“: Числа - 11, 16, 20, 22, 32; Зодия 12. Печалби: 5+1 – няма, 5 – няма, 4+1 – 1 по 5000,00 лв., 4 – 4 по 500,00 лв., 3+1 – 15 по 100,00 лв., 3 – 128 по 10,00 лв., 2+1 – 184 по 5,00 лв., 1+1 – 1018 по 1,50 лв., 2 – 2178 по 1,00 лв., 0+1 – 1761 по 1,00 лв. ДЖАКПОТ: 3 000 000,00 лв.„Рожден ден“: година 83, месец 03, дата 29, ден 4. Печалби: I гр. - няма, II гр. - няма, III гр. - 2 по 195,40 лв., IV гр. - 2 по 122,20 лв., V гр. - 5 по 48,90 лв., VI гр. - 9 по 21,70 лв., VII гр. - 13 по 18,80 лв., VIII гр. - 37 по 5,30 лв., IX гр. - 40 по 7,30 лв., X гр. - 80 по 4,30 лв., ХI гр. - 180 по 2,20 лв., XII гр. - 266 по 1,80 лв., XIII гр. - 411 по 2,50 лв., XIV гр. - 1395 по 1,20 лв., XV гр. - 2892 по 0,95 лв. ДЖАКПОТ: 18 407,72 лв.\n\n\n                    ", "date": "2017.09.29", "title": "Тото печалби, тираж №77"}
{"url": "http://www.monitor.bg/a/view/22740-%D0%9A%D0%BE%D0%B1%D1%80%D0%B0%D1%82%D0%B0-%D0%B2%D0%B7%D0%B5%D0%BC%D0%B0-2-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0-%D0%BE%D1%82-%D0%BC%D0%B0%D1%87%D0%B0-%D1%81-%D0%94%D0%B6%D0%BE%D1%88%D1%83%D0%B0/", "text": "Мейуедър обяви, че вече е милиардер\n                    Кубрат Пулев може да спечели до 2 млн. паунда от сблъсъка със световния шампион в супертежка категория Антъни Джошуа на 28 октомври в Кардиф, обяви “Сън”. Двамата ще се изправят един срещу друг на стадион “Принсипалити”, като залогът са трите пояса на британеца във версиите IBF, IBO и WBA. Двубоят предизвика истинска истерия на Острова, като в деня на пускането на билетите в продажба бяха разграбени 70 000 от ценните хартийки. С това беше счупен и рекордът за най-бърза продажба на пропуски за спортно шоу на съоръжението.Както е известно, преди два дни Кобрата обяви, че ще дари половината от хонорара си за благотворителност, ако победи Джошуа.Хонорарът на Пулев от мача с Кличко бе 1,4 млн. долара, въпреки загубата. Всъщност това е и единственото му поражение в 26-те му мача до момента на профиринга. Джошуа пък може да се похвали със 100% успеваемост - 19 срещи и 19 победи с нокаут.Колкото и да вземе Кубрат обаче той все още е далеч от състоянието на боксовата легенда Флойд Мейуедър. Днес той обяви, че вече е милиардер. Преди мача с Конър Макгрегър престижното финансово издание „Форбс“ оценяваше състоянието му на $700 млн. Предполага се, че за срещата с ММА звездата той е получил около $300 млн.„Вече съм заработил милиард долара. Беше лесно. Имаме доста проблеми, но парите не са от тях“, беше цитиран Мейуедър от таблоида „ТиЕмЗи“.Той има няколко бизнес начинания, от които печели добри пари. Сред тях е и собствена му марка за дрехи и аксесоари „TMT“. Освен това Флойд инвестира сериозна сума в промоутърска компания.\n\n\n                    ", "date": "2017.09.29", "title": "Кобрата взема 2 млн. паунда от мача с Джошуа"}
{"url": "http://www.monitor.bg/a/view/49141-%D0%A5%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D1%82%D0%B0%D0%BA%D1%81%D0%B8%D0%B4%D0%B6%D0%B8%D1%8F-%D0%BF%D0%BE%D1%82%D1%80%D0%BE%D1%88%D0%B8-%D0%90%D0%B3%D1%83%D0%B5%D1%80%D0%BE/", "text": "Голаджията на „Манчестър Сити” аут за два месеца\n                    Холандски таксиметров шофьор извади от строя за доста дълго време най-добрия нападател на „Манчестър Сити” Серхио Агуеро, съобщиха медиите на Острова. Футболистът е пострадал при катастрофа, като със сигурност има счупено ребро.Инцидентът е станал в Холандия в четвъртък вечерта, когато звездният голаджия се возел с такси към летището в Амстердам, след като изгледал концерт на популярния колумбийски певец Малума. В един момент шофьорът изгубил контрол над колата, която се врязала в стълба на рекламен билборд, уточнява агенция ESPN. 29-годишният аржентинец пък бил на концерта в почивния си ден, като получил специална покана от изпълнителя.Инцидентът очевидно е бил доста тежък, личи от снимките на размазаното возило. Футболистът се отървал само със счупено ребро, като според експерти той не е пострадал по-сериозно единствено, защото е бил спасен от предпазния колан. От пресслужбата на „Манчестър Сити” пък съобщиха вчера, че най-добрият им реализатор ще премине обстойни медицински изследвания през двата почивни дни.По предварителни данни, заради получената контузия аржентинецът ще бъде извън строя в продължение на минимум шест-осем седмици. Това означава, че той няма да е в състояние да помогне на съотборниците си в националния отбор в двата им оставащи мача от световните квалификации за мондиала в Русия догодина – срещу Перу на 5 октомври и с Еквадор пет дни по-късно.През настоящия сезон Агуеро заби седем гола и направи три асистенции в осем мача за „гражданите“. Той премина в „Манчестър Сити” през 2011 година и спечели с отбора две шампионски титли на Англия. В актива си има и злато от олимпиадата през 2008 година, както и сребро от световното първенство през 2014 г. в Бразилия.Инцидентът с Агуеро е подробно коментиран и на официалния сайт на бившия му клуб – аржентинския „Индипендиенте де Аваянеда”. Оттам пожелават на играча скорошно оздравяване.\n\n\n                    ", "date": "2017.09.29", "title": "Холандски таксиджия потроши Агуеро"}
{"url": "http://www.monitor.bg/a/view/62370-%D0%A0%D0%BE%D0%BD%D0%B0%D0%BB%D0%B4%D0%BE-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%BD%D0%BE%D0%B2%D0%BE-%D0%91%D1%83%D0%B3%D0%B0%D1%82%D0%B8/", "text": "\n                    Нападателят на „Реал” (Мадрид) и националния отбор на Португалия по футбол Кристиано Роналдо съобщи, че е попълнил колекцията си от луксозни возила с нов автомобил - Bugatti Chiron. „Нов звяр в гаража”, написа футболистът, като пусна и съответното видео на личния си профил в социалната мрежа Инстаграм.Цената на автомобила започва от $2,9 млн. Мощността на двигателя по каталог е 1500 конски сили, максималната скорост – 420 км/ч., а ускорението от място до 100 км/ч става за 2,5 сек.Медиите в Испания побързаха да напомнят, че преди броени дни – в началото на септември, Роналдо се похвали, че се е сдобил с екземпляр от лимитираната серия Ferrari F12 Tour de France.В колекцията от автомобили на звездата също присъстват Bugatti Veyron, Lamborghini Aventador, Porsche 911 Turbo S, Ferrari 599 GTO и Rolls-Royce Ghost.По данни на испанските медии, в настоящия момент испанският гранд „Реал” (М) води преговори с лидера на тима си за продължаване на договора му при по-изгодни за него условия. 32-годишният Кристиано, който заработва 21 млн. евро годишно, настоява за увеличение на заплатата в рамките на 30-40 милиона евро на година, за да настигне по този показател Неймар в ПСЖ и Лео Меси в „Барселона”. Настоящият контракт на португалеца изтича през лятото на 2021 година. \n\n\n                    ", "date": "2017.09.29", "title": "Роналдо се похвали с ново „Бугати”"}
{"url": "http://www.monitor.bg/a/view/67059-%D0%9A%D0%B0%D0%BF%D0%B0%D0%BA-%D0%BD%D0%B0-%D0%BA%D0%B0%D0%BD%D0%B0%D0%BB-%D0%B5%D0%B4%D0%B2%D0%B0-%D0%BD%D0%B5-%D1%83%D0%B1%D0%B8-%D0%BF%D0%B8%D0%BB%D0%BE%D1%82-%D0%BD%D0%B0-%D0%A5%D0%B0%D0%B0%D1%81/", "text": "\n                    Капак на отводнителна канализационна шахта, който по неведоми причини се надигна и щръкна непосредствено до бордюра на един от най-бързите завои на пистата „Сепанг”, едва не уби пилота на „Хаас” Ромен Грожан. Инцидентът стана по време на втората тренировка за Гран при на Малайзия във Формула 1. Французинът настъпи с едно от колелата опасното препятствие, спука гума, излетя от трасето и се заби в предпазната стена. За щастие секунди по-късно той излезе от катастрофиралия болид и със знаци показа, че с него всичко е наред.Сесията обаче беше прекратена 11 минути преди края. Това беше поредният проблем на пистата „Сепанг“, след като първата тренировка започна с половинчасово закъснение заради проливен дъжд.„Влязох в завоя с малко над 200 км/ч, обясни Грожан по-късно. – Настъпих това желязо, гумата експлодира и колата стана напълно неуправляема. В бокса след това ми казаха, че преди мен по същия начин през завоя са преминали Валтери Ботас и Кими Райкнен. След тях този капак е изскочил от гнездото си…”Най-добро време на тренировките даде Себастиан Фетел с „Ферари”. Германецът направи най-бързата си обиколка за 1:31,261 мин., което е с 0,604 сек. по-бързо от това на съотборника му Кими Райконен. Трети резултат даде Даниел Рикардо с „Ред Бул”, а съотборникът му Макс Верстапен, най-бърз през първата тренировка, финишира с четвърто време. Пети е Фернандо Алонсо с „Макларън”, а след него са Люис Хамилтън и Валтери Ботас с „Мерцедес”.„Мисля, че от „Мерцедес” блъфират и не показват истинските възможности на колата си заради дъжда”, коментира Фетел след втората тренировка.Състезанието в Малайзия този уикенд ще бъде последно на пистата „Сепанг”. Независимо, че досега надпреварата е била посетена от над 1,8 млн. фенове на пистата, общият баланс показва, че тя от пет години насам е на тотална загуба. \n\n\n                    ", "date": "2017.09.29", "title": "Капак на канал едва не уби пилот на „Хаас”"}
{"url": "http://www.monitor.bg/a/view/12985-%D0%9E%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B8-%D0%BD%D0%B0%D0%BF%D0%B0%D0%B4%D0%BA%D0%B8-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F/", "text": "\n                    Тежки обвинения и взаимни нападки си отправиха капитанката на волейболните ни националки Елица Василева и селекционерът Иван Сеферинов след прибирането на нашите от европейското в Азербайджан. Там тимът ни отпадна в плейофите за 1/4-финалите и остана на 9-а позиция.„Без подходящи указания от пейката няма как да постигнем нещо, заяви на летището Василева. - Нямахме подкрепа от треньора Иван Сеферинов. Как е възможно да допусне да останем без лекар и физиотерапевт, при това на европейско първенство? Дори и сега сме разочаровани – тръгна си, без да ни каже „довиждане“…, не скрива сълзите си капитанката.Тя допълни, че има подкрепата на целия отбор, а федерацията не е виновна за случилото се. „На някои тренировки повръщахме и получавахме спазми. Не е вярно, че сме пропускали занимания. Кондиционният треньор се нае да ни бие инжекции, но... Постарахме се максимално въпреки обстоятелствата. Не сме горди от постиженията, но сме горди от начина, по който воювахме“, разкри още Василева.Селекционерът Сеферинов пък й отговори, че не е той човекът, който трябва да се грижи за намирането на лекар и масажист, а указанията ги е давал преди всеки мач.„Ние в сравнение с останалите отбори бяхме като сирачета. Единственото ми желание е да има равноправие между между женското и мъжкото направление“, каза селекционерът.Той допълни, че за догодина няма договор, а евентуалното му оставане на поста ще бъде решено от УС на федерацията.\n\n\n                    ", "date": "2017.09.29", "title": "Обвинения и нападки в националния"}
{"url": "http://www.monitor.bg/a/view/25977-%D0%9C%D0%BE%D1%86%D0%B8-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D0%B3%D1%80%D0%B5%D1%88%D0%BA%D0%B0%D1%82%D0%B0-%D0%94%D1%8F%D0%BA%D0%BE%D0%B2-%D0%BE%D0%B1%D0%B5%D1%89%D0%B0-%D1%80%D0%B5%D0%B9%D0%B4/", "text": "\n                    Защитникът на „Лудогорец“ Козмин Моци се извини на съотборниците си за грешката при гола на „Хофенхайм“. Румънецът подари топката на съперника и след скоростна комбинация гостите поведоха в резултата. „Направихме голяма грешка в защита. Аз също съм виновен, за което се извинявам. Марселиньо е много важен за нашия отбор. Добре, че имаме такива играчи като него”, сподели Моци.Капитанът Светослав Дяков пък бе щастлив от духа в отбора, като е уверен, че „Лудогорец“ ще излезе от групата и ще има нов рейд в Лига Европа. “Допуснахме ранен гол и малко се стъписахме. После имахме ситуации. През второто ги вкарахме и се радвам, че спечелихме срещу много класен противник. Ние сме опитен отбор и това сигурно ни помогна. Никога не губим вяра и обърнахме много силен отбор. Спечелихме много важна победа, която ни дава шанс да се борим за излизане от групата”, каза Дяков след впечатляващата победа.\n\n\n                    ", "date": "2017.09.29", "title": "Моци се извини за грешката, Дяков обеща рейд"}
{"url": "http://www.monitor.bg/a/view/69545-%D0%9F%D0%BE%D0%B7%D0%BE%D1%80%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B2-%D0%B5%D0%B2%D1%80%D0%BE%D1%82%D1%83%D1%80%D0%BD%D0%B8%D1%80%D0%B8%D1%82%D0%B5/", "text": "\n                    Изключителен антирекорд записаха германските отбори през седмицата. И шестте клуба, които се класираха за груповата фаза на Шампионската лига и Лига Европа, записаха загуби. Всичко започна във вторник, когато „Борусия“ (Дортмунд) отстъпи с 1:3 на „Реал“ (Мадрид), а „Лайпциг“ падна с 0:2 от „Бешикташ“. Ден по-късно „Байерн“ (Мюнхен) се срина срещу „Пари Сен Жермен“, а поражението с 0:3 доведе до уволнението на Карло Анчелоти.Двубоите в Лига Европа отново завършиха с крах за тимовете от Германия. За това допринесе и българският шампион „Лудогорец“, който обърна „Хофенхайм“ за 2:1. Малко по-рано „Кьолн“ се препъна срещу „Цървена звезда“ с 0:1, а „Херта“ (Берлин) изненадващо загуби от шведския „Йостерсунд“ също с 0:1. Последиците от лошите резултати не закъсняха и Германия беше изместена от третото място в ранглистата на УЕФА от Италия. Това пък накара „Билд“ да напише „В България „Лудогорец“ сложи подобаващ край на германската седмица в Европа“.След загубата треньорът Юлиан Нагелсман бе изключително разочарован и ядосан на играчите си. „Моят отбор е по-добър от „Лудогорец“, но явно не можа да го покаже“, бесен бе спецът.\n\n\n                    ", "date": "2017.09.29", "title": "Позорна седмица за Германия в евротурнирите"}
{"url": "http://www.monitor.bg/a/view/23299-%D0%9C%D1%8A%D1%80%D0%B8-%D1%81-%D0%BF%D1%8A%D1%80%D0%B2%D0%B0-%D1%82%D0%BE%D1%87%D0%BA%D0%B0-%D0%BB%D1%8E%D0%B1%D0%B8%D0%BC%D0%B5%D1%86-%D0%BD%D0%B0-%D1%81%D0%B5%D0%BA%D1%82%D0%BE%D1%80-%D0%93-%D0%BF%D0%BE%D0%BF%D0%B0%D1%80%D0%B8-%D0%9F%D0%B0%D1%80%D1%82%D0%B8%D0%B7%D0%B0%D0%BD/", "text": "\n                    Воденият от Станимир Стоилов „Астана“ записа първа точка в груповата фаза на Лига Европа. Тимът на българския специалист измъкна равенство 1:1 като домакин на чешкия „Славия“ (Прага). Резултатът обаче не помогна на „Астана“ да се отлепи от последното място в група „А“, като има равен актив с „Макаби“ (Тел Авив). Лидери с по 4 точки са „Виляреал“ и „Славия“.В най-драматичния мач на вечерта „Милан“ успя инфарктно да спечели срещу хърватския „Риека“. Италианският гранд водеше с 2:1 до последната минута, когато гостите изравниха от дузпа. В даденото от съдията 4-минутно продължение обаче Кутроне донесе успеха на „росонерите“.По почти идентичен начин се разви и домакинството на „Евертън“, който водеше до 89-ата минута на кипърския „Аполон“. Юсте обаче попари домакините с гол, като след това Руни и компания нямаха време за победно попадение.Друг от фаворитите за трофея – английският „Арсенал“, нямаше проблеми в гостуването си на БАТЕ (Борисов) и си тръгна от Беларус с комфортна победа с 4:2.Безспорно обратът на вечерта обаче бе дело на „Динамо“ (Киев). Украинският тим губеше с 0:2 гостуването си на „Партизан“, но в крайна сметка успя да спечели с 3:2. С два гола за успеха се отличи бившият нападател на ЦСКА Жуниор Мораеш.\n\n\n                    ", "date": "2017.09.29", "title": "Мъри с първа точка, любимец на сектор „Г“ попари „Партизан“"}
{"url": "http://www.monitor.bg/a/view/14611-%D0%A5%D0%B5%D1%80%D0%BE-%D0%98%D0%B7%D0%BB%D1%8A%D0%B3%D0%B0%D1%85%D0%BC%D0%B5-%D0%A5%D0%BE%D1%84%D0%B5%D0%BD%D1%85%D0%B0%D0%B9%D0%BC-%D1%81-%D1%82%D0%B0%D0%BA%D1%82%D0%B8%D0%BA%D0%B0-%D0%B8-%D0%BC%D0%B0%D0%B9%D1%81%D1%82%D0%BE%D1%80%D1%81%D1%82%D0%B2%D0%BE/", "text": "Домусчиев хвали отбора, иска още победи\n                    Тактически капан от страна на Димитър Димитров-Херо е в основата на победата за „Лудогорец“ с 2:1 над „Хофенхайм“. Успехът в група С на Лига Европа отвори широко вратите пред българския шампион към фазата на директните елиминации. След победата „Лудогорец“ е втори с 4 точки, а лидер с 6 т. е португалският „Брага“, който в другия мач победи с 2:1 „Истанбул“. Турците и „Хофенхайм“ са на дъното в класирането със само 1 точка. В следващия си мач българският шампион гостува на „Брага“ на 19 октомври.След успеха Херо бе повече от доволен, като определи мача за най-силния, откакто е начело на отбора. Спецът бе категоричен, че футболистите са показали мъжество за обрата, след като още във втората минута се оказаха догонващи в резултата.„Спечелихме с повече тактическа дисциплина, себераздаване и майсторство, коментира Херо. - Не е лесно да победиш отбор, който всяка седмица играе с колоси като „Байерн“, „Борусия“ (Дортмунд) и „Шалке“. И през първото полувреме можехме да вкараме, но неумението, липсата на шанс и самочувствието ни попречиха. Имайки предвид схемата на „Хофенхайм“, която е 3-5-2, ние започнахме с 4-4-2. Марселиньо, Анисе и Кампаняро се включваха от втора позиция, помагайки на двамата нападатели Лукоки и Вандерсон и нещата се получиха. Мисля, че това бе най-силният мач на „Лудогорец“ под мое ръководство. Няма да изневерим на себе си, отиваме в Португалия да се надиграваме“, допълни спецът.Собственикът на „Лудогорец“ Кирил Домусчиев също бе доволен от победата и поздрави отбора чрез профила си във Фейсбук. \"Браво, момчета! Отново доказахте, че сте голям отбор. Браво и на публиката за подкрепата! Атмосферата бе невероятна. Трябва да продължаваме да радваме нашите привърженици!“, написа Домусчиев.\n\n\n                    ", "date": "2017.09.29", "title": "Херо: Излъгахме „Хофенхайм“ с тактика и майсторство"}
{"url": "http://www.monitor.bg/a/view/66102-%D0%99%D0%BE%D0%BB%D0%B8-%D0%B3%D0%BE%D1%82%D0%B2%D0%B8-%D0%BA%D0%BE%D0%BC%D0%BF%D0%BE%D0%B7%D0%B8%D1%82%D0%BE%D1%80%D1%81%D0%BA%D0%B8-%D0%BC%D0%B0%D0%BD%D0%B4%D0%B6%D0%B8-%D0%B7%D0%B0-%D1%84%D0%B5%D0%BD%D0%BE%D0%B2%D0%B5/", "text": "\n                    Салата „Фигаро“, телешко задушено по Шуман и целувчена торта ала балеринатата Павлова приготви за отбран кръг меломани в старозагорския елитен ресторант „Орфеида“ виолистката Йоланта Делибозова – Йоли.Бившата водеща на кулинарно предаване по една от най-оборотните специализирани телевизии в Холандия, която сега е преподавател по музика в Германия, откликна на поканата на директора на старозагорската оперна трупа Огнян Драганов и даде старт на новия формат „Вкусът на музиката“.Приготвянето на манджите, чиито рецепти са дело на композиторите Джоакино Росини, Робърт Шуман и легендарната руска прима-балерина Ана Павлова е хрумка на концертмайстора Ангел Василев, който от години събирал любопитни подробности за другото битие на известните. Приготвянето подпомогна шеф-готвачът на „Орфеида“ Минчо Минчев, който подбра и елитните вина за всяка една от вкусотиите.Докато ценителите пробваха от изненадите на Йоли камерният оркестър на старозагорската опера изпълняваше подбрани мелодии заедно с певицата Линка Стоянова На финала, освободила се от готварската престилка към виолончелото посегна и Йоланта Делибозова, която се включи в репертоара на оркестъра с изпълнение на „Порги и Бес“ на Гершуин. „Експериментът се оказа успешен, можем спокойно да кажем, че „Орфеида“ е допълнителната ни камерна сцена за този сезон“, коментира Огнян Драганов и припомни, че преди броени дни трупата изигра на брега на езерото Загорка „Слугинята господарка“ на Перголези.Следващата изненада за старозагорци ще бъде за празника на града 5 октомври, когато операта – буфа ще бъде представена под формата на пикник в новия парк „Артилерийски“. Ден по-късно е и предсезонната премиера на „Севилският бръснар“, поставена от Славчо Николов. На 19 октомври е и премиерата на „Дон Карлос“.\n\n\n                    ", "date": "2017.09.29", "title": "Йоли готви композиторски манджи за фенове"}
{"url": "http://www.monitor.bg/a/view/69995-%D0%92%D0%B5%D1%80%D0%B3%D0%BE%D0%B2-%D0%BE%D1%81%D0%B8%D0%BD%D0%BE%D0%B2%D1%8F%D0%B2%D0%B0-%D0%9C%D0%B0%D0%B9%D0%BC%D1%83%D0%BD%D0%B0-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "Бурни овации за режисьора Димитър Коцев-Шошо след прожекцията в Италия\n                    Бурни аплодисменти и десетки въпроси от фенове посрещнаха българския режисьор Димитър Коцев-Шошо след финалните надписи на последния му филм „Маймуна“ по време на първия празник на родното кино в Милано. Събитието, организирано със съдействието на културния ни институт в Рим, се проведе тази седмица. Лентата, разказваща за перипетиите на челния сблъсък на две невръстни сестри с реалния свят, бе сред гвоздеите в програмата му. „Маймуна“ позиционира таткото на момичетата, в чиято роля с финес влиза Юлиан Вергов, в болнично легло, скоро след като тримата осиновяват господин Нилсън от софийския зоопарк.  на изпадналия в кома баща, докато дъщерите му – Ива (Радина Боршош) и Мая (Александра Костова) тушират поривите на пубертета на фона на бийтбоксъри-романтици и учители с неизяснена сексуална ориентация.Заслужени комплименти от киноманите в Милано получи и Орлин Павлов, който бе в страната на Да Винчи, за да представи комедията „Живи легенди“. Филмът е втората творба на Ники Илиев от режисьорския пост, а нетърпеливите фенове вече  „Нокаут, или всичко, което тя написа“. Официалната й премиера в София ще се проведе на 5 януари, като прожекции ще се състоят още във Варна, Лондон, Ню Йорк и Лос Анджелис. В главната роля се разписва звездата от „От местопрестъплението“ Гари Дърден, а на големия екран ще видим отново и Павлов. Двамата ще имат участие и в саундтрака на филма. „Позволих си да отговоря на няколко въпроса от името на Ники Илиев и за новия му филм „Нокаут“. Очакват го там догодина и в Рим , разбира се! На добър час на всички. Специални благодарности на Жана Яковлева, Борислава Чакринова и Българския културен институт в Рим, за отдадеността и перфектната организация“, вълнува се изпълнителят на „С едно крило“.Сред останалите филми, които „дефилираха“ на големия екран по време на празника на българското кино в Милано, бяха късометражната лента на Ясен Генадиев „Правила“, „Слава“ на Кристина Грозева и Петър Вълчанов, „Прокурорът, защитникът, бащата и неговият син“ на Иглика Трифонова, „Съдилището“ на Стефан Командарев и документалният „Мост към Кристо“ на Евгения Атанасова.\n\n\n                    ", "date": "2017.09.29", "title": "Вергов осиновява „Маймуна“ в Милано"}
{"url": "http://www.monitor.bg/a/view/34872-%D0%A2%D0%B5%D0%BE%D0%B4%D0%BE%D1%81%D0%B8-%D0%A1%D0%BF%D0%B0%D1%81%D0%BE%D0%B2-%D1%81%D0%B2%D0%B8%D1%80%D0%B8-%D0%BD%D0%B0-%D1%80%D0%BE%D0%BC%D1%81%D0%BA%D0%B8-%D1%84%D0%B5%D1%81%D1%82-%D0%BF%D0%B0%D1%80%D1%82%D0%BD%D0%B8%D1%80%D0%B0-%D0%BD%D0%B0-%D0%91%D0%BE%D0%BD%D0%B8-%D0%B8-%D0%A9%D0%B8%D0%BB%D0%B8%D1%8F%D0%BD/", "text": "\n                    Световноизвестният кавалджия Теодосий Спасов ще бъде специален гост на започващите от 2 октомври в Сливен дни на ромската култура. Виртуозът ще се включи в репертоара на ансамбъл „Романи чалхъя“ и ще си партнира на сцената с известните ромски славеи Бони и Щилият, уточниха съорганизаторите на проявата от сдружение „Ромска академия за култура и образование“.Първият ден от тазгодишния, трети по реда си празник е посветен на творчеството на гениалния ромски композитор, диригент, музикант и педагог Йордан Русчев-Данко. Роденият през 1921 година в Сливен музикант е първият ром приет за студент в консерваторията, където остава обаче само няколко месеца защото предпочита изявите от подиума на Централния цигански театър  „Рома“. От 1951 година, до 2001 той е неотменен художествен ръководител на сливенския ансамбъл „Никола Кочев“, където поставя първите ромски песни: ’’Станджедис’’/Тъкачи/, „Дуй чирикли пена пъй“ /Две врабчета пият вода/, „Роману ози’’/Ромско сърце/, които са запети от много други ансамбли.Програмата на феста предвижда изложба, посветена на ромското изкуство и занаятите, моноспектакъл на младата актриса Наталия цекова и акордеонистът Мартин Любенов „Цигански колела“ и отчитане на поетичния конкурс на името на Усин Керим.На финала ще се проведе и научна конференция под наслов „Ромите през 21 век -култура и идентичност“ с основен доклад на проф. Маргарита Карамихова от ВТУ „Св. Св. Кирил и Методий“,, посветен на динамиката на идентичността.Предвидена е и дискусията за провала на водената от държавата близо две десетилетия политика на образователна интеграция на децата и учениците от етнически малцинства“.Проявите се провеждат с финансовата помощ на Швейцария в рамките на конфедеративния принос за разширението на ЕС.\n\n\n                    ", "date": "2017.09.29", "title": "Теодосий Спасов свири на ромски фест, партнира на Бони и Щилиян "}
{"url": "http://www.monitor.bg/a/view/85021-%D0%98%D1%81%D0%BF%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82-%D1%83%D1%85%D0%B0%D0%B6%D0%B2%D0%B0-%D0%A4%D0%B8%D0%BA%D0%B8/", "text": "\n                    След вълната от шеги, породени от произношението на Фики в английското му парче Is This Love, синът на попфолк идола Тони Стораро подготвя нов проект на чужд език. Въпреки критиките, че въпросът, който на български означава „това любов ли е“, звучи по-скоро като интересното име Издислав, младият изпълнител е категоричен, че музикалните спецове зад граница са оценили таланта му. Испански продуцент дори го привлякъл и за съвместна песен, подробности за която обаче все още се пазят в тайна. „Той ми каза, че ако съм бил пуснал Is This Love там, тя е щяла да стане хит със сигурност. В крайна сметка си стиснахме ръцете да работим заедно“ отбелязва Стораро-младши.Междувременно Фики вече работи и за наследник от любимата си Гюлджан. Двамата ще преминат под венчилото на 18 октомври, а кума на сватбата ще бъде колежката на певеца Галена. Въпреки че церемонията тепърва предстои обаче изпълнителят на „Ако искаш“ вече крои планове за голямо семейство с много деца, първото от които се надява да е момче.\n                    ", "date": "2017.09.29", "title": "Испански продуцент ухажва Фики"}
{"url": "http://www.monitor.bg/a/view/45225-%D0%94%D0%B6%D1%83%D0%BB%D0%B8%D1%8F-%D0%9B%D1%83%D0%B8%D1%81%D0%94%D1%80%D0%B0%D0%B9%D1%84%D1%83%D1%81-%D1%81%D0%B5-%D0%B1%D0%BE%D1%80%D0%B8-%D1%81-%D1%80%D0%B0%D0%BA-%D0%BD%D0%B0-%D0%B3%D1%8A%D1%80%D0%B4%D0%B0%D1%82%D0%B0/", "text": "\n                    Холивудската звезда Джулия Луис-Драйфус, която е носител на шест награди „Еми“ за ролята си в комедийния сериал „Вице“, разкри, че е болна от рак на гърдата.\n\n\"Една от осем жени страдат от това заболяване. Вече съм една от тях\" - написа актрисата в Туитър. Тя сподели, че се чувства като голяма късметлийка заради огромната подкрепа, която получава от своите приятели и семейство.\n\n\"Нека да се борим с всички злини и да направим достъпното за всички здравеопазване реалност\", апелира още Луис-Драйфус.\n\n56-годишната звезда е омъжена и има две деца. Зад гърба си тя има общо 11 награди „Еми“, последната от която спечели преди две седмици. Именно в деня на раздаването на престижните телевизионни отличия актрисата разбрала за тежката си диагноза.\n                    ", "date": "2017.09.29", "title": "Джулия Луис-Драйфус се бори с рак на гърдата"}
{"url": "http://www.monitor.bg/a/view/19773-%D0%9A%D0%B0%D0%BB%D0%B8%D0%BD-%D0%A1%D1%8A%D1%80%D0%BC%D0%B5%D0%BD%D0%BE%D0%B2-%D0%B4%D0%B5%D1%84%D0%B8%D0%BB%D0%B8%D1%80%D0%B0-%D1%81-%D0%BA%D0%BE%D1%82%D0%B0%D1%80%D0%B0%D0%BA/", "text": "\n                    Популярният ни актьор Калин Сърменов влезе в ролята на модел по време на тазгодишното издание на Седмицата на модата в София. Звездата от „Седем часа разлика“ дефилира на втората вечер от събитието, а на подиума компания му прави и ... котарак. Сърменов дебютира в новото си амплоа за бранда Maniac, чиято концепция се завъртя именно около четириногия другар. Реклами лица са още Илиана Раева и Наско Сираков, който изгледа ревюто от първия ред заедно с голямата си дъщеря - Славея.\n\nСред популярните личности, които също аплодираха ръчно рисуваните костюми с котешки мотиви, бяха паркетният лъв Любомир Милчев-Денди и любимецът на хора и животни – актьорът Робин Кафалиев.\n                    ", "date": "2017.09.29", "title": "Калин Сърменов дефилира с котарак"}
{"url": "http://www.monitor.bg/a/view/74975-%D0%9A%D1%80%D0%B8%D1%81-%D0%9A%D0%BE%D1%80%D0%BD%D0%B5%D0%BB-%D0%BE%D0%B1%D0%BC%D0%B8%D1%81%D0%BB%D1%8F%D0%BB-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-audioslave/", "text": "\n                    Покойният вокалист на Audioslave Крис Корнел обмислял да събере музикантите от разбилата се през 2007 г. банда за няколко съвместни концерта. Това разкри китаристът на групата Том Морело. По неговите думи, след като се събрали за концерт в Лос Анджелис за пръв път от 12 години насам, Корнел искал да ги поведе за още няколко шоута. Въпреки че мечтата му така и не се осъществява, скоро феновете ще имат възможността да чуят неиздавани досега парчета на Audioslave, загатва Морело.\n\nПрипомняме, че изпълнителят на Be Yourself ни напусна на 18 май, след концерт в Детройт. Безжизненото тяло на музиканта бе открито от охранител в банята на стаята му в Grand Casino Hotel. По-късно стана ясно, че се е обесил, а полицията стигна до заключението, че това е самоубийство. Резултатите от аутопсията показаха, че преди смъртта си Корнел е приел коктейл от лекарства.\n                    ", "date": "2017.09.29", "title": "Крис Корнел обмислял завръщане на Audioslave"}
{"url": "http://www.monitor.bg/a/view/1950-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-30-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "\n                    Овен 21 март – 20 април\n\n \n\nСимвол на деня е източникът, мястото, от което черпим сила, вдъхновение и любов. Всеки си има токова място или такъв човек, който е способен да го зареди и стимулира. Днес имате шанс да намерите както явни, така и тайни източници на сила. Всичко предприето ще играе в бъдеще важна роля в живота ви. Включва се каналът на кармичната родова памет. В такъв момент е особено важно да се погрижите за близки и любими хора, за всички, които ви наелектризират и стимулират. Направете и обещаните ремонти.\n\n \n\nТелец 21 април – 20 май\n\n \n\nТруден ден за родените в първата декада, особено ако странят от истински приятелските връзки, от хората, които са доказали във времето любовта и привързаността си към тях. Не е ден за изневери, за стъпване на нова и несигурна почва. Този ден ни носи особена духовна самостоятелност, която позволява да се включим към своята група по интереси. Не може да си позволите компромис с чувствата и разбиранията. Сега е моментът да се укрепят семейните и родови връзки, а не да се отравят и развалят с отсъствия и лъжи.\n\n \n\nБлизнаци 21 май – 21 юни\n\n \n\nНавлизате в силен период, в който ще доминирате и у дома, и на работното място, ще срещате подкрепа и разбиране. Изискването днес е да бъдем там, където ще ни отведе сърцето, родовата карма и истински силните и доказани във времето връзки. Ако започнете да правите нещо несъзнателно, продължете в тази посока. Може да тръгнете към определено място, но по пътя без да искате да завиете към дома, към близки или приятели. Зарежете всичко и идете там. Този ден ви носи зареждане от тайни и явни източници на сила.\n\n \n\nРак 22 юни – 21 юли\n\n \n\nРодените в първата декада навлизат в притеснителен за бизнеса им период. Меркурий ще ви гледа в пречупващ аспект от Везни. Стегнете семейните връзки. Съдбата ще ви отведе при тези, които ще ви дадат сила, подкрепа и любов. Девизът на деня е съзидание по всички направления на живота. Насочете се към благоустройството на дома и офиса. Търсете допълнителни източници на работа и финансиране. Ще загуби този, който стои със скръстени ръце. Неприятностите от този ден бързо ще се забравят. Не се ядосвайте за нищо.\n\n \n\nЛъв 22 юли - 22 август\n\n \n\nОт днес до 2-и следобед Луната ще ви гледа в опозиция от знака на Водолея. Ще се разминете с някои пътувания и гостувания. Случващото се у дома ще изисква присъствието ви, така че не планирайте нищо, което не сте обмислили и стиковали с близките. Помислете какво може да направите, за да улесните своя живот и този на половинката, а не да работите за чужди интереси. Ден за медитация над кармата на рода. Не повтаряйте стара грешка да се веселите с приятели, когато нещо тежко се случва у дома.\n\n \n\nДева 23 август – 22 септември\n\n \n\nДен за работа на свой терен и със свои средства. Каквото ви е нужно, ще ви го дадат близки и приятели. Ден за активен отдих. Работете в градината, направете някои ремонти и подобрения, свършете работата, която сте обещали на половинката и децата. Не поемайте ангажименти към чужди хора. Представете си ясно тази линия на поведение, която смятате че ще ви обезпечи и я следвайте неотклонно. Някой ще открие неподозирани сили и възможности в себе си и в човека до него. Връзките ви се стабилизират.\n\n \n\nВезни 23 септември – 22 октомври\n\n \n\nСилен ден за родените в първата декада. Меркурий навлиза във Везни и сключва брилянтен аспект с Луната от Водолей. Ще направите полезни връзки, ще намерите майстори или работа, от която ще изкарате допълнителни пари. Символ на деня е фонтанът от преливаща енергия, която ще прогони бедността или поне ще се опита. Приемайте оферти и се рекламирайте. Връзките от този ден ще обезпечат дома и живота ви с материални блага. Може да ви хрумне идея и проект, от който ще печелите в бъдеще. И спонсор ще се появи.\n\n \n\nСкорпион 23 октомври – 22 ноември\n\n \n\nТози ден помага да се съсредоточим и съберем около източниците си на сила, енергия и любов. Направете дома си удобен. Време е за ремонти и подобрения и на работното място. Някой трябва да се приготви и създаде ново гнездо за любовта и за детето, което идва. Проблем ще ви създадат приятелските връзки, които ще ви отклоняват от наистина важните в живота ви партньори и близки. Не е ден за забавления. Сега е моментът да визуализирате и да си представите колкото може по-ярко пътя си напред и целта, която ще гоните.\n\n \n\nСтрелец 23 ноември – 21 декември\n\n \n\nВключваме се към канала на кармичната родова памет. Концентрирайте се с мисъл за нуждите на дома, близките и децата. Укрепете роднинските връзки с покани и предложения. Спазвайте установените семейни традиции. Всичко, което направите с мисъл за общото ви бъдеще, ще помогне да се заздравят връзките и ще откаже децата от заминаване в чужбина. С действията си в момента дарявате щастие и обезпеченост на фамилията си. Помислете кой от какво се нуждае. В момента същото правят и за вас любимите ви хора.\n\n \n\nКозирог 22 декември – 20 януари\n\n \n\nОт днес планетата на бизнеса и търговската инициатива Меркурий ще ви гледа в пречупващ аспект от знака на Везните. В следващите дни и седмици гледайте да обезпечите юридически с подпис и печат всяка дейност, с която се занимавате или смятате да започнете, за да си нямате проблеми със закона. В този уикенд се концентрирайте повече върху нуждите на дома, а не върху бизнеса. Създайте си някои удобства, изпълнете даденото обещание пред близките за подобряване условията у дома. Започнете ремонт.\n\n \n\nВодолей 21 януари – 19 февруари\n\n \n\nЛуната навлиза във Водолей. Вие сте на ход. Ще се случват събития, които ще ви вадят от лична и професионална криза, ще сплотяват фамилията ви, ще привличат подкрепата и на съвсем чужди хора за личните ви амбиции и инициативи. Рекламирайте се. Ден, в който ще намерите нови източници на сила, чувства и ресурс. Чакайте подкрепа в посоката, в която смятате да тръгнете в бъдеще. Близък ви дава рамо и за кръста, който носите. Символ на деня е съзиданието. Всичко, което се предприеме, ще тръгне успешно и ще ви обезпечи.\n\n \n\nРиби 20 февруари – 20 март\n\n \n\nОт днес Меркурий вече не ви гледа в опозиция. Ще се отпуши работа и проект, на които ще разчитате в бъдеще. От понеделник може да сте на нова работа или нещо допълнително да се появи. Ден за ремонти и реставрация на отношения. Включва се каналът на кармичната родова памет. Ще ви потърсят тези, с които сте свързани с една кръв и една мисъл за общото оцеляване. Ако несъзнателно тръгнете към някого и нещо, не се спирайте. Това е линията и посоката, която подсъзнанието ви определя като водеща и важна.\n\n \n\nЧ.Р.Д.\n\n \n\nЛичната ви година е четворка. В момента се намирате на кръста на изпитанията, но всичко, което предприемете, ще обезпечава дома и връзките ви, ще носи късмет и лично щастие. Сега е моментът да си поемете отговорностите в брака, семейството и родителството. 2018 г. ще отвори нова посока в живота ви, ще донесе възможности за пътуване и преустройване в нова среда.\n\nРодените днес ще бъдат силно привързани към дом и семейство, към приятели, род и родина. Ще оцеляват при екстремни обстоятелства на местна почва. Добре е да имат юридическо образование. Ще коват нови закони на базата на старите. Ще бъдат красиви и чаровни.\n\nЗаченатите днес ще получават подкрепа от предците си. Ще пътуват много, ще носят дарбите на важен и известен представител на рода ви. Ще продължат семейната традиция.\n                    ", "date": "2017.09.29", "title": "Хороскоп за 30 септември – събота"}
{"url": "http://www.monitor.bg/a/view/20307-%D0%9B%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2%D1%8A%D0%B7%D0%BA%D1%80%D1%8A%D1%81%D0%BD%D0%B0-%D0%B2-%D0%B7%D0%B0%D0%BF%D0%B8%D1%81/", "text": "\n                    Терористичната организация \"Ислямска държава\" разпространи аудиозапис на своя лидер Абу Бакр ал Багдади, предаде Ройтерс.\n\nОт него не става ясно кога е направен той. Продължителността му е 46 минути, а разпространението му стана посредством новинарската организация \"Ал Фуркан\", която е свързана с джихадистката група.\n\nЗаписът бе разпространен в момент, в който нарастват спекулациите за съдбата на Ал Багдади, след като ИД изгуби повечето от териториите, които контролираше в Ирак и Сирия.\n\nВ аудиозаписа Ал Багдади споменава севернокорейските заплахи срещу Япония и САЩ. По-голямата част от записа обаче е посветена на посланията в религиозните тестове.\n\nПоследният аудиозапис на Ал Багдади бе публикуван в началото на ноември 2016 г., две седмици преди началото на битката за отвоюване на иракския град Мосул. В него Ал Багдади призова последователите на ИД да се борят срещу неверниците и да пролеят реки от неверническа кръв.\n\nИракските сили, подкрепяни от САЩ, си върнаха Мосул, където преди три години Ал Багдади обяви създаването на халифат на ИД.\n\nОфициални представители казаха, че залавянето на Ал Багдади може да отнеме години. Смята се, че той се укрива някъде из хилядите квадратни километри пустиня между Мосул в Ирак и Ракка в Сирия. Там дроновете лесно се забелязват.\n\nПо-рано тази година руското министерство на отбраната каза, че може би е убило Ал Багдади при въздушен удар, нанесен по място, на което се били събрали висши командири на ИД в покрайнините на Ракка. Но Вашингтон отбеляза, че не може да потвърди информацията за смъртта на Ал Багдади, а иракски официални представители посрещнаха руското изявление със скептицизъм.\n                    ", "date": "2017.09.29", "title": "Лидерът на „Ислямска държава” възкръсна в запис"}
{"url": "http://www.monitor.bg/a/view/57905-%D0%A1%D0%B2%D0%B5%D1%82%D0%B0-%D0%B3%D0%BE%D1%80%D0%B0-%D0%BD%D0%B5-%D0%B6%D0%B5%D0%BB%D0%B0%D0%B5-%D0%B0%D1%82%D0%B5%D0%B8%D1%81%D1%82%D0%B0-%D0%90%D0%BB%D0%B5%D0%BA%D1%81%D0%B8%D1%81-%D0%A6%D0%B8%D0%BF%D1%80%D0%B0%D1%81/", "text": "\n                    Религиозните власти в Света Гора съобщиха, че насроченото за сряда посещение на гръцкия министър-председател Алексис Ципрас в Карея – седалището на администрацията на православната монашеска общност, е било отменено заради това, че „той се е обявил за атеист“, пише в. „Екатимерини”.\n\nРешението за отменянето на посещението е било взето в понеделник по време на събирането на „Светата общност\", управляваща автономията. От там сочат, че биха приели министър-председателя като частен гражданин, но не и в официалната му роля на министър-председател. Той също така е обвинен в политики, вредящи на православието.\n\nВраждебното отношение, произлизащо най-вече от по-консервативното крило на монашеската общност, започна след като Ципрас и неговото правителство отказаха да се закълнат пред Библията при идването си на власт.\n                    ", "date": "2017.09.29", "title": "Света гора не желае атеиста Алексис Ципрас"}
{"url": "http://www.monitor.bg/a/view/37510-%D0%A2%D1%80%D1%8A%D0%BC%D0%BF-%D0%B2%D1%81%D0%B5-%D0%BF%D0%B0%D0%BA-%D1%81%D0%B5-%D0%BE%D0%B1%D0%B0%D0%B4%D0%B8-%D0%BD%D0%B0-%D0%9C%D0%B5%D1%80%D0%BA%D0%B5%D0%BB-%D0%B7%D0%B0-%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0/", "text": "\n                    Американският президент Доналд Тръмп се обади по телефона на германския канцлер Ангела Меркел след парламентарните избори в страната й в неделя, съобщи Белият дом.\n\nРазговорът се е състоял в сряда или четвъртък. Говорителката на Белия дом Сара Сандърс каза, че скоро ще бъде предоставена повече информация.\n\nТръмп поддържа трудни отношения с Меркел, която ясно изрази в последните месеци различията във вижданията си с тези на президента, припомня Франс прес. Тръмп разкритикува Меркел за политиката й по отношение на бежанската криза, за германския търговски излишък и по други въпроси, а тя него - за политиката му \"Америка на първо място\".\n\nНай-пресния пример е севернокорейския въпрос. Преди седмица канцлерката изказа категоричното си несъгласие, след като пред ООН американският президент заплаши \"да унищожи напълно\" Северна Корея. \"Аз съм против подобни заплахи\", каза тя. Обявеното оттегляне на САЩ от Парижкото споразумение за климата също беше прието много зле в Берлин.\n\nСлед въпроси защо американският президент не се е обадил на водачката на най-голямата икономика в Европа непосредствено след изборната й победа, Белият дом в началото на седмицата цитира логистични причини.\n                    ", "date": "2017.09.29", "title": "Тръмп все пак се обади на Меркел за изборната победа"}
{"url": "http://www.monitor.bg/a/view/5242-%D0%9F%D0%B0%D0%BA-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D0%BE%D0%BD%D0%B5%D1%80%D0%B0-%D0%9D%D0%B0%D0%B2%D0%B0%D0%BB%D0%BD%D0%B8/", "text": "\n                    Руският опозиционер Алексей Навални отново се озова в ареста, след като беше задържан от полицията в петък в Москва. Инцидентът се случил, когато политикът се готвел да замине за Нижни Новгород за участие в неразрешен от местните власти митинг. Той бил „закопчан“ пред дома си в столицата, уточняват медиите. „Както обикновено. Задържаха ме, отведоха ме, охраняват ме и никой нищо не знае“, написа самият Навални в Twitter. По-късно от МВР съобщиха, че опозиционерът е арестуван за „нееднократно отправени призиви за участие в несанкционирани акции“. Митингът в Нижни Новгород е насрочен за петък вечерта, но още сутринта полицията попречи на съратниците на Навални да оборудват площадката за провеждане на акцията.\n                    ", "date": "2017.09.29", "title": "Пак арестуваха опозиционера Навални в Москва"}
{"url": "http://www.monitor.bg/a/view/79000-%D0%A1%D0%B5%D0%BA%D1%81%D1%8A%D1%82-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%BA%D0%BE%D0%BB%D0%BE%D0%BD%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%9C%D0%B0%D1%80%D1%81/", "text": "\n                    Колонизирането на Марс от страна на земните жители ще се сблъска със сериозен проблем, твърди британската астронавтка Хелън Шермън, пише в. „Сън“. Според Шермън крайъгълният камък на цялото начинание е в това, че участниците в марсианската мисия при всички случаи ще започнат да правят секс по между си и това ще доведе до пълен провал. Най-малкото, което може да се направи, е астронавтите да бъдат от един пол.\n\nПо думите на Шермън вече е проведено съответното изследване, посветено на поведението на хората в условията на дълга изолация, каквото е и пътуването на Червената планета. Целта на проекта е била да се състави пълна картина, която да играе основополагаща роля при съставянето на екипажа. Съгласно изводите, до които са стигнали специалистите, в смесените екипажи, съставени както от жени, така и от мъже, е най-голяма вероятността на встъпване в близки отношения между членовете, включително на полова близост. Както е известно, сексуалните контакти със сигурност могат да доведат да нежелани последствия, включително и бременност. Освен това личните отношения могат съществено да усложнят ефективната работа на екипажа. Според мисис Шермън специалистите на НАСА са установили, че екипаж, съставен само от жени, е за предпочитане от мъжки екип, защото в общуването на представителите от т.нар. „силен пол“ по-често могат да възникнат конфликтни ситуации, като тук не се уточнява дали става дума за полово и обикновено общуване.\n\nХелън Шермън е първата британска астронавтка, която е летяла в космоса през май 1991 година до руската орбитална станция „Мир“ в компанията на космонавтите Анатолий Арцебарски и Сергей Крекальов.\n\nВ същото време стана известно, че предприемачът Илон Мъск очаква да изпрати първите две ракети към Марс още през 2022 г. Това обяви самият той в Австралия докато представяше повече подробности за мисията на SpaceX да създаде колония на Червената планета.\n\nЗа целта компанията разработва изцяло нова ракета - Big Falcon Rocket, а Мъск на шега я нарече Big Fucking Rocket. Тя е висока 106 метра и е с диаметър 9 метра. Има отделна капсула, която съдържа двигатели, резервоар и отделение за товар и пътници. Само това отделение е с височината на 8-етажна сграда и по-голям обем от кабината на Airbus A380.\n\nМъск смята, че вече е намерено и решение на въпроса с финансирането. \"Безумие е да хвърляме толкова пари за сложни ракети, които стават само за едно изстрелване и ги унищожаваме\", казва той. Дори и сегашните ракети Falcon 9, които могат да връщат основното тяло на Земята и да се използва отново, не са достатъчно ефективни.\n\nЗатова е ракетата BFR. Тя и нейната капсула ще заменят останалите ракети и системи на SpaceX. \"Всеки компонент от BFR ще може да се използва многократно и за различни цели\", коментира Мъск. Това ще намали значително цената на всяко изстрелване. Освен това капсулата ще се зарежда с гориво в орбита, което също намалява разходите.\n\nSpaceX вече е в края на проектирането на BFR и очаква до 6 месеца да започне изработката на първата ракета. Ако всичко върви по план, през 2022 г. компанията ще изстреля две ракети до Марс.\n\n \n                    ", "date": "2017.09.29", "title": "Сексът заплашва колонизирането на Марс"}
{"url": "http://www.monitor.bg/a/view/24076-%D0%A1%D1%8A%D1%81%D1%82%D0%B0%D1%80%D0%B8%D1%85%D0%B0-%D1%85%D0%BE%D0%BC%D0%BE-%D1%81%D0%B0%D0%BF%D0%B8%D0%B5%D0%BD%D1%81/", "text": "\n                    Генетичен анализ на фосилизирани скелетни останки показва, че видът Хомо сапиенс е по-стар, отколкото се смяташе досега, пише сп. \"Сайънс\".Авторите на настоящото изследване от университетите в Упсала, Швеция, и Йоханесбург, РЮА, са секвенирали генома на седем индивида, чиито скелетни останки са открити на територията на Южна Африка. Най-ранните анализирани фосили са от ловци и събирачи, обитавали континента преди 2000 години през Каменната епоха. Най-късните са на около 300 години. За целите на изследването древната ДНК е сравнена с тази на съвременни хора.Анализът е показал, че еволюционното разделяне между Хомо сапиенс и групи от древни негови предшественици е настъпило преди между 260 000 и 350 000 години.Преобладаващото досега схващане беше, че Хомо сапиенс се е появил преди около 200 000 години.Хомо сапиенс се появява в Африка след милиони години на човешка еволюция, включваща настъпило преди около между 600 000 и 700 000 години разделяне от линията, довела до появата на изчезналия неандерталски вид.\"През този период от време вероятно са настъпили някои генетични промени, направили ни хората, които сме днес, и разграничили ли ни например от неандерталците\", казва Матиас Якобсон, един от съавторите на изследването от университета в Упсала.През юни тази година в сп. \"Нейчър\" беше публикувано изследване, базирано върху анализ на фосилизирани човешки останки, намерени в Мароко. Авторите му са стигнали до извода, че фосилите на около 300 000 години също са от Хомо сапиенс.\"Възрастта на мароканските вкаменелости се вписва в новата оценка за появата на нашия вид\", казва Марлиз Ломбард от университета в Йоханесбург.\n\n\n                    ", "date": "2017.09.29", "title": "Състариха хомо сапиенс"}
{"url": "http://www.monitor.bg/a/view/67570-%D0%93%D0%B0%D1%80%D0%B4-%D0%BE%D0%B1%D0%B3%D0%BE%D1%80%D1%8F-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D1%81%D0%BA%D0%BB%D0%B0%D0%B4/", "text": "\n                    64-годишен пловдивчанин обгоря при пожар в склад на ул. „Орловец” 9 до Централните гробища в Пловдив. Мъжът е бил охрана на фирмения склад, който се е запалил малко преди полунощ на 28 септември. Мъжът е бил откаран с линейка в Клиниката по изгаряния в УМБАЛ „Св. Георги”, където лекарите са го оставили в болницата за наблюдение. Най-вероятно той се е опитал да гаси сам пожара и заради това е получил изгаряния по лицето и ръцете, които не са дълбоки и не представляват опасност за живота му. Причината обаче лекарите да го оставят в здравното заведение е, че той е вдишал от отровните газове. Това е притеснително, тъй като последиците за белите му дробове може да се проявят няколко дни по-късно. Заради това медиците са му предписали антибиотици, за да елиминират опасността за белите му дробове от вдишаните газове. Наред с това мъжът ще бъде прегледан и от специалисти офталмолог и УНГ заради изгарянията по лицето, които може да са засегнали очите или ушите му. Опасност за живота на пациента на този етап от лечението му няма, уточниха лекарите от УМБАЛ „Св. Георги”.Сигналът за огъня е бил подаден на 112 в 23,28 часа, съобщиха от пожарната в Пловдив. На място били изпратени пет противопожарни коли, които гасили над два часа и половина лумналите пламъци. Причините за пожара не са ясни и затова е стартирало разследване на Шесто районно управление. Огънят е унищожил покрива на склада с размер 200 кв. метра, част от намиращото се в помещението имущество, както и една лека кола. Огнеборците са успели да спасят 400 кв. метра от помещението, един паркиран там микробус и са спрели разпространението на огъня да не обхване и съседните постройки. \n\n\n                    ", "date": "2017.09.29", "title": "Гард обгоря при пожар в склад"}
{"url": "http://www.monitor.bg/a/view/6964-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%A0%D0%B0%D0%B4%D0%B5%D0%B2-%D0%9F%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82%D1%82%D0%B0-%D1%81%D0%B5-e-%D1%81%D0%B2%D0%B8%D0%BB%D0%B0-%D1%81-4/", "text": "\n                    С близо 4,1 на сто е спаднала престъпността от януари до август тази година, съобщи от парламентарната трибуна вътрешният министър Валентин Радев. В същото време разкриваемостта се е увеличила с около 6%. Ако през миналата година регистрираните престъпления са били близо 74 000, то сега те са се свили до малко над 70 000. С 8% се е увеличила и разкриваемостта на извършените умишлени убийства, похвали се още министърът.  По думите му до 2009 година се наблюдава увеличение на отвличанията, с цел откуп. След това се отчита рязък спад, каза Радев и отново припомни, че продължава работата по разкриване отвличането на Адриан Златков.По думите на МВР-шефът има леко увеличение на кражбите, но се отчита спад при тежките престъпления. За сметка на това блудствата и изнасилванията са с 20 на сто нагоре.Радев отрече да има противопоставяне с полицейските синдикати относно скока на заплатите на служителите в системата на МВР – полици и пожарникари.\n                    ", "date": "2017.09.29", "title": "Валентин Радев: Престъпността се e свила с 4%"}
{"url": "http://www.monitor.bg/a/view/29362-%D0%96%D0%B5%D0%BD%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B5%D0%BD-%D0%B0%D0%B1%D0%BE%D1%80%D1%82/", "text": "\n                    Жена отива на съд за съдействие при извършване на незаконен аборт. Обвинението срещу 22-годишната Н.П. е затова, че в началото на тази година помогнала на своята 34-годишна съседка да се отърве от нежелания плод. Двете жени били приятелки и по-възрастната един де се оплакала, че е забременяла, но не желае детето. Тогава Н.П. я успокоила, че ще и помогне и и дала да пие неустановен до момента препарат за предизвикване на спонтанен аборт. Препаратът обаче предизвикал усложнения и истината била разкрита. Срещу 22-годишната пишман лекарка било повдигнато обвинение и тя ще бъде изправена пред съда. Обвинението срещу нея е за умъртвяване на плод в утробата на бременна жена, предвиденото за което наказание е осем години лишаване от свобода. \n                    ", "date": "2017.09.29", "title": "Жена на съд за  криминален аборт "}
{"url": "http://www.monitor.bg/a/view/35423-%D0%93a%D1%80%D0%B4%D0%BE%D0%B2%D0%B5-%D0%BD%D0%B0-%D0%93%D1%80%D0%B8%D1%88%D0%B0-%D0%93%D0%B0%D0%BD%D1%87%D0%B5%D0%B2-%D0%B1%D0%BB%D1%8A%D1%81%D0%BA%D0%B0%D1%82-%D1%80%D0%B5%D0%BF%D0%BE%D1%80%D1%82%D0%B5%D1%80-%D0%B2-%D1%81%D1%8A%D0%B4%D0%B0/", "text": "\n                    Нов екшън в Специализирания наказателен съд по време на делото на Гриша Ганчев, който е обвиняем по т. нар \"Захарна афера\". Подсъдимият се държа агресивно с репортера на Канал 3 Снежана Хитова, а бодигардовете му блъскаха по коридорите на съда журналистката на медията.\n\nВъпросите на Снежана Хитова за присвояването на \"Петрол\", което Ганчев според медийни публикации е направил чрез подставени лица и свои служители, предизвикаха гнева му. Той обиждаше репортерката, а гардовете му я удряха през ръцете. \"Ще ви съдя\", викаше по коридорите Гриша Ганчев. Ганчев отрече Росица Йорданова, чийто баща пенсионер стана собственик на \"Петрол\", да е негова служителка. Отрече и приятелство и съдружие с избягалия банкер Цветан Василев.\n\nПреди седмица след същите въпроси Снежана Хитова бе блъскана и от адвокатката на Гриша Ганчев Татяна Дончева. Тогава тя иззе ролята на 100-килограмовите гардове на подсъдимия. Вчера те заслужиха своите заплати и се опитаха да премажат крехката репортерка. Агресивното поведение на Ганчев и неговите адвокати продължава и в съда, където групата иронизира вещите лица с подхвърляния относно техния външен вид и компетентност в опит да ги притисне и да обърне процеса в своя полза.\n \n                    ", "date": "2017.09.29", "title": "Гaрдове на Гриша Ганчев  блъскат репортер в съда "}
{"url": "http://www.monitor.bg/a/view/13271-%D0%9F%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%81%D1%8A%D0%B4%D0%B0-%D0%B2-%D0%9D%D0%B5%D1%81%D0%B5%D0%B1%D1%8A%D1%80-%D0%A8%D0%B2%D0%B5%D0%B4%D1%8A%D1%82-%D0%A1%D1%83%D0%BD%D0%B1%D0%B5%D1%80%D0%B3-%D0%BF%D0%BE%D0%BB%D1%83%D1%87%D0%B8-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0/", "text": "\n                    Шведският бияч Ралф Сунберг, който изрита камериерка в главата, е получил максималното наказание, предвидено в закона. Това заяви на извънреден брифинг председателят на Районния съд в Несебър Евгений Узунов по повод критиките, че наложената присъда не е адекватна на извършеното престъпление. Магистратът уточни, че съгласно действащия в България Наказателен кодекс, налагането на по-строга санкция от парична глоба не е възможно за този вид престъпление. Според съдия Узунов присъдата е законосъобразна и е съобразена стриктно с нормата на чл. 78а, която постановява, че подсъдимият се освобождава от наказателна отговорност, като му се налага административно наказание. Законодателят е предвидил такава замяна в случаите, когато извършителят не е осъждан и е с чисто съдебно минало. В конкретният случай по делото не е взет под внимание факта, че шведът е бил пиян, тъй като това е без значение при положение, че съдът е длъжен да наложи административно наказание, разясни шефът на съда в Несебър. Съдия Узунов каза още, че споделя напълно позицията на Главния прокурор Сотир Цацаров, който определи наложеното наказание като унизително. Магистратът допълни, че твърдо ще подкрепи евентуална законодателна промяна в тази посока. \"Няма напрежение между институциите. Аз подкрепям становището на главния прокурор. Няма да слизам на нивото на политиците, в крайна сметка ние сме съд. Изпратих лично съобщение на г–жа Нинова, за да й кажа името на съдията\", каза още съдия Узунов.В извънредно изявление на съда до медиите се казва: \"Съгласно изричната разпоредба на чл. 376, ал. 3 и ал. 4 от НПК, в производството пред съда по дело за освобождаване на обвиняемия Ралф С. от наказателна отговорност, не се допуска граждански иск, както и участие на частен обвинител. След влизане в сила на постановения съдебен акт, действията по привеждане в изпълнение на присъдата, предвиждат препис от същата да се изпрати на съответния орган, който в случая е Национална агенция за приходите – орган, натоварен да събира вземанията на съдебната власт. В случай, че приходната администрация не открие имущество или активи на осъдения, достатъчни за събиране на вземането, тя следва да уведоми съда, постановил решението, който е овластен да изпрати решението за признаване и събиране на наложената глоба на компетентните органи на Кралство Швеция по реда на Закона за признаване, изпълнение и изпращане на решения за конфискация или отнемане и решения за налагане на финансови санкции\".\n                    ", "date": "2017.09.29", "title": "Председателят на съда в Несебър:  Шведът Сунберг получи максимална присъда"}
{"url": "http://www.monitor.bg/a/view/81671-%D0%90%D0%9C-%D0%A1%D1%82%D1%80%D1%83%D0%BC%D0%B0-%D0%B3%D0%BE%D1%82%D0%BE%D0%B2%D0%B0-%D0%BF%D1%80%D0%B5%D0%B7-2023-%D0%B3/", "text": "\n                    Автомагистрала „Струма“ се изгражда със скоростни темпове. 25-километровият участък до Сандански ще бъде пуснат в експлоатация до края на 2018 година, каза още регионалният министър, пояснявайки, че крайният срок е месец май 2019 година. Това коментира министърът на регионалното развитие и благоустройството Николай Нанков днес в ефира БТВ.До 2023 г. автомагистрала „Струма“ трябва да бъде завършена изцяло, заедно с 18 километровия участък през Кресненското дефиле. Най-оптималният вариант от икономическа, екологична гледна точка и най-вече от гледна точка на пътната безопасност и сигурност на преминаване е полуизточният вариант на трасе. Движението в посока Кулата - Солун ще бъде през дефилето, а в обратна посока - към София, ще се осъществява източно от дефилето.Той коментира и част от другите варианти за изграждане на магистралата в участъка на Кресненското дефиле. Двата варианта, свързани с изграждането на магистрала вътре в дефилето, са технологично най-неустойчиви, посочи министърът и поясни, че проектът с изграждането на дълъг тунел е най-неблагонадежден от екологична, финансова гледна точка, времеви срокове и като безопасност, тъй като това районът на Кресна е сеизмично най-опасният в България. Затова този вариант не е разглеждан при представянето на проектите в Брюксел.Поели сме ангажимент 2025 г. автомагистрала „Хемус“ да бъде изцяло изградена. До края на годината отчуждителните процедури за участъка до разклона за Тетевен трябва да приключат, така че от 2018 г. да започне реално строителство. За трасето има подписан договор и в момента се проектира, припомни още Нанков. В момента се проектират и трите участъка от 50-километровото трасе от магистралата до разклона Плевен - Ловеч. През 2018 г. възлагаме реалното строителство на трите участъка.По отношение на Националната програма за енергийна ефективност на многофамилни жилищни сгради министър Нанков беше категоричен, че тя не спира. 2018 г. ще бъде още по-динамична и ще се санират най-малко 1000 сгради по договори сключени в периода 2015 - 2016 г., уточни той.Регионалният министър коментира също изграждането на тол системата. Изцяло с цифровизирани модели, с джипиес системи ще се отчита изминатото разстояние от тежкотоварните автомобили. Ще дадем възможност за предплащане на маршрут и за заплащане след изминато разстояние. Ще бъде засичан всеки тежкотоварен автомобил чрез вече разположените 400 камери и купуването на нови 600 камери, които ще гарантират пълното покритие на републиканската пътна мрежа, включена в тол системата, поясни той.Най-малко три пъти ще се увеличат приходите след въвеждане на тол системата. В момента генерираме 300 млн. лв. годишно, след въвеждането й очакваме постъпления в размер на 1 - 1,2 млрд. лв. Внедряването на тол системата ще се изплати за три години от бъдещите постъпления от нея, уточни Нанков, допълвайки, че две години се наблюдава умишлено блокиране и забавяне на внедряването й. В началото на октомври се очаква да бъде избран изпълнител, като процедурата може да бъде обжалвана отново, поясни той.По отношение на Националната програма за енергийна ефективност на многофамилни жилищни сгради министър Нанков беше категоричен, че тя не спира. 2018 година ще бъде още по-динамична, с още повече скелета и строителни работници по жилищните сгради, уточни той.Трябва да спрат спекулациите, че свършва санирането, тъй като през 2018 г. ще се санират най-малко 1000 сгради със сключени в периода 2015 - 2016 г. с ББР, заяви министърът. За три години, от 2015 г. до 2017 г., разплащаме в ББР към общините, към изпълнителите 1,6 млрд. лв. от гарантирания по програмата 2 млрд. лв. ресурс. 700 сгради са въведени в експлоатация, работи се по 600, по още 700 сгради предстои стартиране на строителните дейности. Още 1 млрд. лв. има да разплащаме при реално извършени дейности.Със стартирането на програмата през 2015 г. въведохме принципа „първи по време, първи по право“, напомни Николай Нанков. Тези, които не се поддаваха на спекулациите, вече имат сключени договори с ББР при осигурения ресурс от 2 млрд. лв., и блоковете ще бъдат санирани.Ангажимент на всички собственици е да поддържат жилищата и сградите, в които живеят, в добро състояние, подчерта Нанков.По случая с опасния блок „Плиска“ 2 в Монтана регионалният министър посочи, че при сключен с общината и Българската банка за развитие договор, той ще бъде саниран, като ще бъде направена проверка. Ако блокът е в списъка с 2022 сгради с подписани договори с ББР, той е с гарантирано саниране.Министър Нанков коментира темата с назначаването на нов директор на Дирекцията за национален строителен контрол. Милка Гечева е добър експерт и професионалист. Право на всеки министър е да избира екипа, с който ще работи добре и ще поддържа системата спокойна, каза той. Необходима е акуратност в работата. В коалиционно правителство е редно да се допитваме и до коалиционните партньори при конкретните политики, които правим, посочи Нанков. Той отрече намеса на вицепремиера Валери Симеонов в назначаването на арх. Иван Несторов за директор на ДНСК. Нанков посочи още, че арх. Несторов е специалист с дългогодишен опит и изрази увереност, че под неговото ръководство ДНСК ще работи добре.\n\n\n                    ", "date": "2017.09.29", "title": "АМ „Струма“ готова през 2023 г., а АМ \"Хемус\" - 2025 г. "}
{"url": "http://www.monitor.bg/a/view/56876-%D0%A0%D0%B5%D0%BA%D0%BE%D1%80%D0%B4%D0%BD%D0%BE-%D0%BD%D0%B8%D1%81%D0%BA%D0%B8-%D0%B4%D0%BE%D0%B1%D0%B8%D0%B2%D0%B8-%D0%BD%D0%B0-%D0%BC%D0%B5%D0%B4-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE/", "text": "Отчитат ръст на кражбите на пчелни семейства\n                    Рекордно ниски добиви на мед в Кюстендилско, отчитат пчеларите от браншовия съюз ”Пчелина” в областния град. Тази година добива е 1-2 кг. от пчелно семейство, което е твърде малко. Най-вероятна причина за проблема са лошите метеорологични условия, коментираха производители от региона. \n\nЗаради ниския добив вече и меда е поскъпнал от 10 на 12 лева за килограм. „И по 20 - 30 лева да е медът пак няма да има възвращаемост на разходите. Заради лошия добив някои от колегите ще намалят броя на пчелните семейства, други ще прекупуват мед от други райони, за да може по някакъв начин да намалят част от разходите си“, твърдят още браншовия съюз.\n\nСпоред запознати продължават и кражбите на пчелни семейства, като вероятността за разкриването им е минимална. При подаден сигнал в полицията за изчезване на по-малък брой пчелни семейства, престъплението не се разследва, защото се оценявало като минимална щета.\n \n                    ", "date": "2017.09.29", "title": "Рекордно ниски добиви на мед в Кюстендилско"}
{"url": "http://www.monitor.bg/a/view/4576-%D0%9F%D1%8A%D1%80%D0%B2%D0%B8%D1%82%D0%B5-%D0%B1%D1%80%D0%BE%D0%B9%D0%BA%D0%B8-%D0%BD%D0%B0-iphone8-%D0%B2%D0%B5%D1%87%D0%B5-%D1%81%D0%B0-%D0%BF%D1%80%D0%B8%D1%82%D0%B5%D0%B6%D0%B0%D0%BD%D0%B8%D0%B5-%D0%BD%D0%B0-%D0%BD%D0%B0%D0%B9%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%84%D0%B5%D0%BD%D0%BE%D0%B2%D0%B5-%D0%BD%D0%B0-apple/", "text": "\n                    Първите бройки на iPhone8 вече са притежание на най-големите фенове на Apple Изцяло стъклен! iPhone 8 и iPhone 8 Plus идват с променен дизайн, който залага на солидна структура с метална рамка и подсилено стъкло отпред и отзад, което не се драска. Рамката е в цвета на задния панел, а интересното е, че стъкленият гръб е създаден от 7 слоя стъкло. iPhone 8 е тънък 7.3 мм, а iPhone 8 Plus - 7.5 мм.Безжично зареждане! Новите iPhone 8 и iPhone 8 Plus предлагат и безжично зареждане, което беше една от най-очакваните екстри.Устойчив на прах и вода!Устойчиви са на вода и прах с IP67 защитаИ двата телефона са с Retina HD дисплей.Първите бройки на iPhone8 вече са притежание на най-големите фенове на Apple в магазин Техномаркет на . Всички те са били предварително записани в опцията за предварително запазване на мечтания телефон в сайта на Техномаркет. Цените на моделите стартират от 1 609 лв.\n\n\n                    ", "date": "2017.09.29", "title": "Първите бройки на iPhone8 вече са притежание на най-големите фенове на Apple"}
{"url": "http://www.monitor.bg/a/view/72910-%D0%AF%D0%BF%D0%BE%D0%BD%D1%81%D0%BA%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%82%D1%8A%D1%80%D1%81%D0%B8-%D1%80%D0%BE%D0%B7%D0%BE%D0%B2%D0%BE-%D0%BC%D0%B0%D1%81%D0%BB%D0%BE-%D0%B8-%D0%B2%D0%BE%D0%B4%D0%B0-%D0%BE%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Японска компания търси розово масло и вода от България, съобщиха от Изпълнителната агенция за насърчаване на малките и средни предприятия. Фирмата искала да установи контакти с български производители на био и конвенционално розово масло и розова вода. Запитването е изпратено до посолството на България в Япония.\n\nТрадиционното производство на розов цвят в България в последните няколко години е между 7,5 – 8,5 хил. тона. Производството на розово масло е около 1,8 тона. В страната работят около 50 розоварни, като над 80% от тях са по-големи, а останалата част са малки семейни дестилерии. Големите преработватели са и производители на розов цвят. Те обработват около половината от розовите насаждения в България. Площите с маслодайна роза в страната са над 39 000 декара. Близо 10 000 декара от тях са биологични насаждения, уточняват от изпълнителната агенция.\n\n \n                    ", "date": "2017.09.29", "title": "Японска компания търси розово масло и вода от България"}
{"url": "http://www.monitor.bg/a/view/2017-864-%D0%BC%D0%BB%D0%BD-%D0%BB%D0%B2-%D0%BF%D0%BE%D0%B2%D0%B5%D1%87%D0%B5-%D0%B2-%D1%85%D0%B0%D0%B7%D0%BD%D0%B0%D1%82%D0%B0-%D0%BE%D1%82-%D0%BF%D1%80%D0%BE%D1%81%D1%80%D0%BE%D1%87%D0%B5%D0%BD%D0%B8-%D0%B4%D1%8A%D0%BB%D0%B3%D0%BE%D0%B2%D0%B5/", "text": "\n                    Събраните просрочени дългове през тази година са с 864 млн. лв. повече от 2016 г., съобщиха от Националната агенция за приходите (НАП).\n\nНов подход на данъчните при събирането на публичните дългове е увеличил събираемостта на просрочените задължения към хазната. Това заяви изпълнителният директор на НАП Галя Димитрова по време Международния конгрес на Федерацията на националните колекторски асоциации (FENCA).\n\nДимитрова, уточни че към 31 август 2017 г. 95% от декларираните задължения са погасени в рамките на текущата година. Освен това новият подход на приходната администрация се фокусира върху стимулирането на доброволното изпълнение на задълженията чрез изпращане на електронни съобщения, контакт по телефона, срещи с клиенти и водене на преговори „лице в лице“.\n\nДанните на НАП сочат още, че близо 60% от клиентите на администрацията погасяват изцяло или частично дълга си, след като получат електронно съобщение от приходната администрация. Същото правят и 45% от тези, с които са проведени преговори по телефона. Нещо повече, опитът на НАП показва, че след контакт чрез имейл или телефон за конкретно задължение, клиентите на приходната администрация погасяват не само него, но и други свои данъчни и осигурителни дългове. По този начин в бюджета от началото на годината до 31 август са внесени 230 млн. лв.\n\n \n                    ", "date": "2017.09.29", "title": "864 млн. лв. повече в хазната от просрочени дългове"}
{"url": "http://www.monitor.bg/a/view/65278-%D0%92%D0%B0%D1%80%D0%BD%D0%B0-%D1%81e-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0-%D0%B2-%D0%BD%D0%B0%D0%B4-20-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%B8%D0%B7%D0%BB%D0%BE%D0%B6%D0%B5%D0%BD%D0%B8%D1%8F/", "text": "\n                    От началото на годината досега Варна е рекламирана като туристическа дестинация на над 20 международни изложения във Виена, Щутгарт, Истанбул, Мюнхен, Хамбург, Прага, Белград, Букурещ, Будапеща, Берлин, Москва, Киев, Санкт Петербург, Алмати, Дубай и др. За първи път морската столица е била представена на туристическите изложенията в Брюксел, Москва-Intourmarket, Минск, Екатеринбург и Баку.\n\nПредстои участие в международния форум за конгресен туризъм MCE South Europe‘2017, което ще бъде заявка и за домакинство на града за следващото издание, стана ясно по време на среща на кмета Иван Портних с представители на туристическия бранш, организирана по повод Световния ден на туризма. „Това е професионален празник за всички, които работят Варна да стане по-привлекателна, по-желано място за летен отдих и всички заедно да реализираме по-голямата ни амбиция – морската столица да се превърне в дестинация за 4 сезона, заяви по време на срещата кметът. На финала сме на един добър летен туристически сезон – статистиката от летището показва към момента 6% ръст на полетите и 12% ръст на пътниците. С голяма надежда гледаме напред, към новите дестинации, които свързват Варна с 10 нови точки в Европа. Уверен съм, че развитието на културно-историческото наследство, на събитийния календар, както и сериозните инвестиции в инфраструктурата, които правим, гарантират утвърждаването на града и региона като атрактивно място за туризъм“, допълни Портних.\n\nСред гостите на събитието бяха зам.-министърът на туризма Милко Теофилов, посланиците на ЮАР - Ванеса Калверт, на Португалия - Луиш Фераш, и на Виетнам - Нгуен Тхи Хонг Оан. Проявата е част от програмата на Черноморския туристически форум с основна тема „Местната идентичност и глобалният туризъм“. През последните 5 години от 2012 до 2016 г. средният ръст на туристите у нас е с 6 % по-висок, съобщи зам.-министърът на туризма Милко Теофилов. Той уточни, че данните са на Световния туристически барометър, като средният ръст у нас е над средния, както за ЕС, така и за света. Той допълни, че по този показател България изпреварва през последните 5 години страни като Турция, Италия и Франция. В периода януари-юли т.г. страната ни е посетена от 4, 092 милиона чуждестранни туристи, като ръстът спрямо същия период на миналата година е 7,2 %. Ръстът на приходите за периода пък е над 11 на сто. До средата на август приходите от туристическа такса в бюджета на община Варна са 3,6 милиона лева, при заложени 4 милиона лева. Очакванията са приходите от туристически данък да надхвърлят заложената сума в бюджета.\n\n \n                    ", "date": "2017.09.29", "title": "Варна сe рекламира в над 20  международни туристически изложения"}
{"url": "http://www.monitor.bg/a/view/77670-%D0%9E%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D0%B4%D0%BE-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B7%D0%B0-30-%D0%BC%D0%B8%D0%BD%D1%83%D1%82%D0%B8-%D1%81-%D0%B2%D0%BB%D0%B0%D0%BA/", "text": "До 2 месеца ще влезе в експлоатация Интермодалният терминал в града под тепетата\n                    Зам. министърът на транспорта Велик Занчев откри официално модернизираната жп линия Пловдив-Септември, съобщиха от ресорното министерство.\n\n„Преди около месец приключи изпълнението на проекта за рехабилитация на жп линията от Септември до Пловдив. Това е втората изцяло рехабилитирана отсечка в страната, позволяваща движение на влаковете до 200 км/ч, каза заместник – министърът. Преди модернизацията, разстоянието между двата града с влак се изминаваше за 45-48 минути, а сега времето е намалено до 30 минути, посочи Велик Занчев.\n\nВ рамките на събитието беше направена демонстрация на функционалностите на новите системи за сигнализация и телекомуникации по направлението Септември – Пловдив.\n\nЗам.-министър Занчев допълни още, че инвестираните средства за изграждане на новите системи за сигурност са малко над 91 млн. лева по линия на ОП „Транспорт“ 2007 – 2013 г.Аналогични системи вече функционират по направлението Пловдив - Свиленград - турска граница, а до средата на м. октомври НК „Железопътна инфраструктура“ ще обявят търга за внедряването им по жп линията от Пловдив до Бургас, на стойност 196 млн. лева.\n\n„До два месеца ще влезе в експлоатация и Интермодалният терминал в град Пловдив и мога смело да заявя, че градът се превръща във важен, стратегически, транспортен център за страната“, заяви Занчев. \n                    ", "date": "2017.09.29", "title": "От Пловдив до Септември за 30 минути с влак"}
{"url": "http://www.monitor.bg/a/view/19939-%D0%A7%D0%95%D0%97-%D0%B5-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%A2%D0%95%D0%A6-%D0%92%D0%B0%D1%80%D0%BD%D0%B0/", "text": "Офертата за електроцентралата е 50 млн. евро\n                    ЧЕЗ подготвя отделна продажба на ТЕЦ „Варна“, съобщава Reuters като цитира чешкия финансов вестник \"Hospodarske Noviny\".Според информацията електроцентрала във Варна ще се продаде отделно от останалите активи в страната. \"Първоначалният план беше да продадем всички активи заедно, но това се промени, защото офертата за Варна беше много привлекателна, че най-вероятно ще се продаде отделно\", казва за чешкото издание ръководителят на Надзорния съвет Вацлав Пачеш.В материала пише още, че ЧЕЗ е получила оферта за неработещия ТЕЦ в размер на около 50 млн. евро. Според Пачеш шансовете за по-добра оферта са минимални. Той обаче не каза името на купувача и предложената от него сума.ЧЕЗ започна да тества пазарния интерес към активите си през януари , включително и към дистрибуторска компания, която осигурява ток на повече от 2 млн. клиенти в Западна България.\n\n\n                    ", "date": "2017.09.29", "title": "ЧЕЗ е на крачка да продаде ТЕЦ „Варна“"}
{"url": "http://www.monitor.bg/a/view/17293-5-%D1%80%D1%8A%D1%81%D1%82-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8/", "text": "\n                    5% е ръстът на руските туристи през този летен сезон в сравнение с миналата година, съобщи Генералният консул на Руската Федерация във Варна Сергей Лукянчук по време на приема по повод края на активния летен туристически сезон. Гостите – представители на бизнеса, местните власти и държавната администрация от Североизточния регион бяха приветствани с добре дошли от г-н Александър Коржов – консул – съветник. В обръщението си той подчерта, че лято’2017 е успешно за българо-руските взаимоотношения в областта на туризма. Според статистиката на българското министерство на туризма, ръстът през летния сезон на руски туристи е 5 на сто, като се наблюдава трайна тенденция на растеж на посещенията от страна на руски туристи по българското Черноморие. Коржов заяви, че расте интересът и от българска страна към пътувания в Русия. „Само за летните месеци Генералното консулство на Руската Федерация във Варна е издало над 2000 визи на българи“ – заяви Коржов. Според статистиката на дипломатическата мисия, българите предпочитат като дестинации Москва и Санкт-Петербург. В разговор с Областния управител на Добрич Красимир Кирилов, г-н Коржов сподели, че българите, пътуващи в Русия, биха могли да бъдат разделени на две основни групи – млади хора, които пътуват за обучение и стаж, и на средна възраст – които пътуват с цел културно-опознавателен туризъм. Що се отнася до стажовете – най-предпочитани са тези в областта на медицината, добави още дипломатът.\n                    ", "date": "2017.09.29", "title": "5% ръст на руските туристи"}
{"url": "http://www.monitor.bg/a/view/33621-%D0%94%D0%BE-18-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    Днес времето ще се задържи почти без промяна, предимно облачно и хладно. Само на отделни места в южните и източните райони ще превали слаб дъжд. Такава е прогнозата за времето на Националния метеорологичен институт (НИМХ) към БАН, съобщи за „Фокус“ дежурният синоптик Мартин Славчев.Главно над Западна България ще има временни разкъсвания и намаления на облачността. Ще духа до умерен, в източната половина от страната временно силен североизточен вятър. Максимални температури между 13° и 18°. Атмосферното налягане ще бъде по-високо от средното за септември. През деня слабо ще се понижи.\nНад Черноморието ще бъде предимно облачно и на отделни места ще превали слаб дъжд. Ще духа умерен до силен североизточен вятър. Максималните температури ще са 17-18°, температурата на морската вода е около 20-21°. Вълнението на морето ще бъде 4-5 бала.\nНад планините ще бъде предимно облачно, по високите части мъгливо. На отделни места ще превали слаб дъжд, над 2000 метра - слаб сняг. Ще духа умерен до силен североизточен вятър. Максималната температура на височина 1200 метра ще е около 8°, на 2000 метра – около 2°.\n\n\n                    ", "date": "2017.09.29", "title": "До 18 градуса днес "}
{"url": "http://www.monitor.bg/a/view/56641-5-%D0%BA%D0%BC-%D0%BA%D0%BE%D0%BB%D0%BE%D0%BD%D0%B0-%D0%BE%D1%82-%D0%BA%D0%B0%D0%BC%D0%B8%D0%BE%D0%BD%D0%B8-%D1%81%D0%B5-%D0%B5-%D0%BE%D0%B1%D1%80%D0%B0%D0%B7%D1%83%D0%B2%D0%B0%D0%BB%D0%B0-%D0%BD%D0%B0-%D0%93%D0%9A%D0%9F%D0%9F-%D0%9B%D0%B5%D1%81%D0%BE%D0%B2%D0%BE/", "text": "\n                    На българо-турската граница на ГКПП „Капитан Андреево” се е образувала 3 км колона от изчакващи товарни автомобили на изход от страната, а на ГКПП „Лесово” колоната от изчакващи товарни автомобили отново на изход от страната е 5 км. Това съобщиха отГД „Гранична полиция”.\nНа българо-румънската граница на ГКПП „Дунав мост” – Видин се е образувала колона от около 2,5 км товарни автомобили на изход от страната. На ГКПП „Дунав мост” – Русе има 2 км колона от изчакващи товарни автомобили отново на изход и 1 км колона от товарни автомобили на вход в страната.\nНа българо-сръбската, българо-македонската, българо-гръцката граница трафикът е нормален на всички гранични контролно-пропускателни пунктове.\nФериботът Оряхово - Бекет работи само през деня поради ниското ниво на река Дунав.\n                    ", "date": "2017.09.29", "title": "5 км колона от камиони се е образувала на ГКПП „Лесово” "}
{"url": "http://www.monitor.bg/a/view/32330-%D0%9B%D0%B5%D0%BA%D0%B0%D1%80%D0%B8-%D0%BE%D1%82-%D0%9F%D0%B8%D1%80%D0%BE%D0%B3%D0%BE%D0%B2-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D1%82%D0%B5/", "text": "\n                    Протест, организиран от КТ „Подкрепа“ по повод решение на ръководството на болницата за дисциплинарно уволнение на екип от Спешното отделение, ще се проведе от 13.30 часа пред главният вход на \"Пирогов\".  До уволнението се стигна, след като на 27 септември 2017г. изпълнителният директор на спешния институт проф. д-р Асен Балтов назначи вътрешна проверка във връзка с отворено писмо на Евелина Добрева, съпруга на 74-годишния пациент Спас Добрев, до министъра на здравеопазването проф. Николай Петров. Тогава от лечебното заведение потвърдиха, че проверката е констатирала, че дежурният екип в кабинет № 126 в Спешното отделение на болницата на 16 септември 2017 г. не е извършил регистриране в болничната информационна система на докарания от екип на ЦСМП - София-град Спас Добрев. Също така не са документирани резултатите от извършения преглед и не са проведени лабораторни изследвания на пациента. При проверката е установено и неспазване на техническите и технологичните правила и неизпълнение на трудовите задължения на дежурния екип.\nНа базата на резултатите от тази проверка, проф. Асен Балтов е издал заповеди за административни наказания – уволнения на служителите от дежурния екип.\n                    ", "date": "2017.09.29", "title": "Лекари от \"Пирогов\" на протест срещу уволнените "}
{"url": "http://www.monitor.bg/a/view/62506-%D0%93%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%9C%D0%B8%D1%82%D0%BA%D0%BE%D0%B2%D0%B0-%D0%BE%D1%82-%D0%92%D0%BE%D0%BB%D1%8F/", "text": "\n                    Депутатите гласуваха оставката на Нина Миткова от „Воля”. Освобождаването на Миткова бе подкрепено от 153  гласа „за”. Само осем народни избраници бяха против, а други седем се въздържаха.Миткова няма да напуска партията, а само Народното събрание.  Тя ще продължи да работи за партията в Пловдив, от където е родом. Мотивите за напускането й са лични. Тя влезе в парламента от листата в Пловдив - град, а следващата в листата е друга бизнесдама -  Елена Алексиева. След това депутатите отхвърлиха предложението на Волен Сидеров за промени в закона за лова, според които земеделският министър, съгласувано е екоминистъра, да променя сроковете за ловуване на дивеч в зависимост от обстановката. \n                    ", "date": "2017.09.29", "title": "Гласуваха оставката на Миткова от „Воля”"}
{"url": "http://www.monitor.bg/a/view/38140-%D0%9E%D0%B1%D1%89%D0%B8%D0%BD%D0%B0-%D0%92%D0%B8%D0%B4%D0%B8%D0%BD-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%9D%D0%B5%D0%BA%D0%B0-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5%D0%BC-%D0%BD%D0%B0-%D0%B5%D0%B4%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/", "text": "\n                    Община Видин подкрепя кампанията „Нека да помогнем на едно българско семейство”, съобщиха от кметството.  Кампанията се организира от Националното сдружение на общините. През 2017 г. тя е в подкрепа на Любомир Райков, който е с диагноза детска церебрална парализа и епилепсия – Синдром на Уест. За целта сдружение „FUTURE LEEWAY MOVIES“ (“Свободата на бъдещото изкуство”) ще прожектира селекцията си от студентски филми и разпространи информация относно кампанията и датата на прожекции, която за Видин е 7 октомври. По този повод Общината съдейства за осигуряване залата на Симфониета Видин, а началният час на събитието е 11.00.От Сдружението изказват своята благодарност към Община Видин за това, че отново помага за осъществяване на благотворителната инициатива. През 2016 г. тя се включи в кампанията за събиране на средства за малката Александра Кръстянина - Алекс, болна от хемимелия на дясното краче. Тогава за нейното лечение бяха събрани общо 450 хиляди лв., с подкрепата на още 11 български общини. \n\n\n                    ", "date": "2017.09.29", "title": "Община Видин в подкрепа на кампанията „Нека да помогнем на едно българско семейство”"}
{"url": "http://www.monitor.bg/a/view/31406-%D0%91%D0%BE%D0%B6%D0%B8%D0%B4%D0%B0%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%BD%D0%B0%D0%BF%D1%83%D1%81%D0%BA%D0%B0-%D0%9D%D0%98%D0%9C/", "text": "\n                    Проф. Божидар Димитров, директор на Националния исторически музей, е подал заявление за прекратяване на трудовото му правоотношение по взаимно съгласие поради придобитото от него право на пенсия за осигурителен стаж и възраст, съобщиха от Министерство на културата.\nМинистърът на културата е подписал заявлението на Божидар Димитров и то влиза в сила, считано от 1 ноември 2017 г. \n                    ", "date": "2017.09.29", "title": "Божидар Димитров излиза в пенсия"}
{"url": "http://www.monitor.bg/a/view/25915-%D0%A1%D0%BC%D0%B5%D1%82%D0%BD%D0%B0%D1%82%D0%B0-%D0%BF%D0%B0%D0%BB%D0%B0%D1%82%D0%B0-%D0%98%D0%BC%D0%B0-%D1%80%D0%B8%D1%81%D0%BA-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%BA%D1%83%D0%BB%D1%82%D1%83%D1%80%D0%BD%D0%BE-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE-%D0%B2-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B1%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0/", "text": "Най-лошо е състоянието на хранилищата в кв. „Изгрев“ и селата Богданлия и Гуцал\n                    Милиони книги в Националната библиотека са застрашени от унищожаване. Това става ясно в одитния доклад на Сметната палата от 1 януари 2014 г. до 30 юни 2016 година. По официални данни във фондовете се съхраняват над 8 милиона единици, най-лошо е състоянието на външните хранилища в кв.“Изгрев“, село Богданлия и село Гуцал с площ 1600 квадрата. В централната сграда обаче преди месеци - през февруари 2017-а, протече и падна таванът.В същото време всяка година постъпват над 45 000 нови издания. В същото време при острата нужда от площи за съхранение на книги и други издания, библиотеката отдава помещение в основната си сграда и дори след изтичането на договора през 2016 година е бил обявен таен търг за отдаване на помещението, сочи доклада. За заведението с площ от 488 квадрата са получени 108 000 лева годишно. Според доклада предоставените за книгохранение сгради не разполагат с адекватни условия за съхранение, организация и подреждане, като всички външни хранилища са с изчерпан капацитет. Експертите оценяват състоянието на книгохранилищата като крайно лошо, поради факта, че не се поддържат и съществува висок риск от загуба на част от книжовното културно наследство на страната. В същото време всички хранилища, включително организираните в сградата на Националната библиотека, не отговарят нито на изискванията на Закона за здравословните и безопасни условия на труд, нито на основните ергономични стандарти за работа. Данните от отчетите на библиотеката показват, че разходите за закупуване на книги намаляват рязко и от 8612 лв. през 2014 г. са спаднали до 1 832 лв. през 2016 г. Прави впечатление също и и изводът, че до края на 2016 година нито един от служителите на библиотеката не е бил регистриран като реставратор, за да може да се поддържат старите издания, а в същото време нарастват реставрираните книги. Според доклада въведената през 2010 г. информационна система COBISS не се използва ефективно и не е адаптирана. Текучеството на хора от 2014 до 2016 година е също притеснително - броят на служителите е намален от 242 на 206, като основното им възнаграждение варира от 390 лева до 600. За периода от 2014 до 2016 г. са напуснали 26 на сто от персонала на библиотеката. Броят на библиотечните единици, управлявани от един служител, нараства от 2015 до 2016 на 39 000, като това е 6 пъти повече от натоварването на колегите им от регионалните библиотеки.Като отговорни за състоянието на библиотеката се посочват министрите Петър Стоянович, Мартин Иванов, Вежди Рашидов и директорите проф. Боряна Христова и доц. Красимира Александрова. Проблемът е още от 1953 г., защото предвиденото по проект основно хранилище не е било избщо изградено. Във връзка с постъпилите запитвания от медии по повод интервюто, дадено от председателя на Сметната палата Цветан Цветков, ръководството на културния институт отговори с изявление, в което се припомня, че настоящият директор доц. д-р Красимира Александрова и нейният екип са поели ръководството на Националната библиотека на 26 май с ясното съзнание, че трябва да се справят с проблеми, трупани още от построяването на сградата през 1953 г. Недостигът на хранилища датира от тогава поради неизпълнение на първоначалния архитектурен проект в неговата цялост. През изминалите десетилетия досега основен ремонт на сградата не е правен, от което следват и голяма част от констатациите в одитния доклад. Още на 14 август те са уведомили принципала – Министерството на културата, за всички предприети и предстоящи действия, както и за сроковете за тяхното изпълнение.За малко повече от година с финансова подкрепа от МК и със собствени средства в НБКМ са направени текущи ремонти по сградата на компрометирани части от покрива, хранилища, реставрационен център, работни помещения и други вътрешни пространства. Поставени са снегозадържащи скоби на покрива, поетапно се подменят дограми, инсталират се климатици, монтирана е система за мълниезащита. В процес е процедура за изграждане на пожароизвестителна инсталация, а до средата на октомври ще приключи съставянето на технически паспорт на сградата и обследване за енегрийна ефективност.\n                    ", "date": "2017.09.29", "title": "Милиони книги в Националната библиотека пред унищожение (ОБНОВЕНА)"}
{"url": "http://www.monitor.bg/a/view/18501-%D0%91%D0%BE%D1%80%D0%B8%D1%81%D0%BE%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B5-%D0%B5-%D1%80%D0%B8%D1%81%D0%BA-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%B8-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D0%B4%D0%B0-%D0%B5-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0/", "text": "Догодина ще се усети намаляването на бюрокрацията\n                    България заслужава да е в Шенген и „чакалнята“ на еврозоната. Това заяви премиерът Бойко Борисов след срещите си в Талин с редица евролидери. Първо той разговаря с председателя на Европейския съвет Доналд Туск, а след това и с холандския премиер Марк Рюте, който е един от противниците страната ни да бъде приета в Шенген.Пред Рюте българският премиер изтъкнал, че страната ни покрива всички критерии и ще продължи ежедневно с действията си да убеждава своите европейски партньори в това. Борисов запознал холандския си колега с антикорупционния закон, който подготвяме, както и с резултатите на органите – данъчни, полиция, прокуратура за пресичане на контрабандните канали, които ощетяват българската и европейската икономика. Министър-председателят дал за пример свиването до 7% на незаконната търговия с цигари у нас, като изтъкнал, че по този показател България се нарежда на осмо място в ЕС и изпреварва страни като Германия, Холандия, Франция и Великобритания. Борисов припомнил и високите оценки за страната ни за охраната на външната граница на ЕС. Премиерът поканил Рюте на срещата на върха, която трябва да се проведе през май догодина в София по време на БГ председателството, посветена на Западните Балкани.България не е риск за еврозоната, подчертал пък Борисов на срещата си с Туск. По време на разговора между двамата той изтъкнал добрите икономически показатели на страната ни. България е трета след Естония и Люксембург с най-нисък държавен дълг като относителен дял от БВП, а 2016 г. е първата фискална година с отчетен излишък след 2008 г. Борисов изтъкнал значителния спад на безработицата и категоричната борба с контрабандата. Премиерът заявил още, че по време на БГ председателството страната ни ще работи за постигане на градивни компромиси по всички важни теми, сред които тези за Западните Балкани. Борисов ясно подчертал, че по отношение на политиката към Западните държави очаква ясна перспектива, а не празни обещания. „България, заедно с другите държави-членки на Европейския съюз, е чудесен медиатор и може да помогне за повече близост и разбиране между Балканите и Съюза“, допълнил министър-председател.На срещата си с шефа на ЕК Жан-Клод Юнкер пък Борисов посочил, че ще разчитаме на подкрепата на комисията по време на БГ председателство. Премиерът благодарил на Юнкер за думите, че България е пример за подражание – с нейната финансова и икономическа стабилност и сигурни граници. \"Справяме се прекрасно като надеждна граница на Шенген\", изтъкнал министър-председателят.Борисов успя да разговаря и с италианския си колега Паоло Джентилони. Италианският премиер оценил много високо работата на страната ни по охрана на границата на ЕС: „България охранява много добре външната граница на Европейския съюз“, подчертал той и отбелязал, че двете страни трябва да са много внимателни по въпроса с миграцията и в детайли да следят тези процеси. Борисов покани и Джентилони на срещата на върха през май в София, който от своя страна покани премиерът на посещение в Италия.Още следващата година ще има резултати от намаляването на административната тежест и от работата по електронното правителство, заяви Борисов пък пред журналисти преди срещата на върха в Талин. По думите му Естония, която организира форума днес, е добър пример в тази сфера.Борисов коментира темите за общата европейска отбрана, газовия хъб „Балкан“ и Шенген. Според него общата европейска отбрана е добра стъпка за България. „Преди няколко месеца, когато заговорихме за обща европейска отбрана, беше като ерес, а сега вече френският президент говори за общи европейски сили“, каза премиерът. Той обърна внимание на военната индустрия в ЕС, където могат да се кооперират високите технологии и възможностите, които включително България има – и в корабостроителното дело, и в производството на сухопътни машини, и в тяхната реновация. По думите му газовият хъб „Балкан“ става много важен за Европа. Според него България трябва да поеме търговията на газ от юга на европейския газов хъб „Балкан“. Според Борисов е нужна и повече гъвкавост при взимането на финансови, икономически, енергийни и други решения в Европа.По отношение на Шенген и еврозоната, българският министър-председател изтъкна, че страната ни е покрила всички параметри, тези въпроси трябва да бъдат изговорени с всички и да се постигне консенсус. „По критерии България е най-надеждната граница на Шенген, финансово-икономическите ни показатели са пример, борбата с контрабандата и корупцията също“, каза Борисов.\n                    ", "date": "2017.09.29", "title": "Борисов: Заслужаваме да сме в Шенген и „чакалнята“ на еврозоната (ОБНОВЕНА)"}
{"url": "http://www.monitor.bg/a/view/79686-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%A5%D0%B0%D1%81%D0%BA%D0%BE%D0%B2%D0%BE-%D1%81-%D0%BF%D0%BE%D0%B4%D0%BF%D0%B8%D1%81%D0%BF%D0%B5%D1%87%D0%B0%D1%82-%D0%B4%D0%BE%D0%BA%D0%B0%D1%82%D0%BE-%D0%B5-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": " Делян Добрев: Съжалявам, че го номинирах\n                    Кметът на Хасково Добри Беливанов е оставил печат с подписа си, докато е на екскурзия в чужбина. Това стана ясно от думите на депутата от ГЕРБ Делян Добрев в кулоарите на парламента. Само преди дни ГЕРБ свали доверието си от Беливанов, като последваха оставки на зам.-кметове от екипа му, както и секретаря на общината.„Аз го номинирах, за което съжалявам. Днес не се e явил на работа, а в сряда е подал едно уведомление до председателя на Общинския съвет, което е подписано с печат. Той е в чужбина и е подписал заявление с печат, който явно стои в чекмеджето някъде из администрацията, а секретарката му е сложила печата. Как може подписът на кмета да стои някъде из общината и докато той е в чужбина да се подпечатват документи от негово име и да се подписват“, заяви Добрев. По думите му може да има други документи, подписани по съшия начин в отсъствието на кмета, което според Добрев е безстопанственост.Той отвърна и на критиките за роднинските връзки, които има с хора от общината. Добрев заяви, че от всички 247 служители в администрацията има само една роднина – братовчедка му Росица Гаргова, както и други двама души, на които е кум. Той отрече да е имал фирми с Евгени Консулов, на когото е кум и който бе зам.-кмет до преди дни и го определи като изключителен професионалист. Нямал съдружие във фирма и с другата зам.-кметица, която хвърли оставка - Милена Трендафилова, която не му е и съученичка, както се твърдяло.„БСП не ме атакуват от вчера. Аз не съжалявам, че сме си снели доверието от Беливанов, което предизвика тази вълна от инсценирани скандали“, каза още Добрев.По думите му именно на този екип има толкова много инвестиции в Хасково през последните две години – над 140 млн. лева. Те напуснали общината защото в продължение на една година са били тормозени, как обаче Добрев не уточни.„Добри Беливанов не взема сам решенията. Той е на луксозна екскурзия с бизнесмен, който има повече договори за саниране, отколкото за тези фирми, за които ме питате“, каза Добрев и уточни, че става дума за бизнесмена Иван Стаматов, който е и бивш депутат.ГЕРБ и БСП продължиха с нападките за управлението на община Хасково и в пленарната зала. \n                    ", "date": "2017.09.29", "title": "Кметът на Хасково с подпис-печат докато е в чужбина"}
{"url": "http://www.monitor.bg/a/view/88208-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%86%D0%B8-%D1%81%D0%B5-%D0%BF%D1%80%D0%B5%D0%B7%D0%B0%D0%BF%D0%B0%D1%81%D1%8F%D0%B2%D0%B0%D1%82-%D1%81-%D0%B4%D1%8A%D1%80%D0%B2%D0%B0-%D0%B7%D0%B0-%D0%B7%D0%B8%D0%BC%D0%B0%D1%82%D0%B0/", "text": "Фирми предлагат разсрочено плащане на топлото\n                    Масово кюстендилци започнаха да се презапасяват с дърва за предстоящия зимен сезон. Търговия върви от поне един месец, като има хора, които са се записали в различни фирми още в началото на летния сезон. „Аз вече си подсигурих отоплението. Един куб. м. дъбови дърва ми струваше 75 лв. Хубавото е, че вече голяма част от фирмите ги предлагат нарязани и нацепени, което си е истинско улеснение за всяко едно домакинство. На мен цялото отопление ще ми излезе близо 400 лв., тъй като отопляваме само една стая“, коментира семейство пенсионери от Кюстендил. Те разказват, че имало и търговци, които предлагали разсрочено плащане на топлото за зимата. Вместо цялата сума на веднъж било възможно плащането да стане на две вноски. Така семействата имали възможност да заделят пари за дърва през зимата.Други кюстендилци пък през тази година ще се отопляват на въглища или пелети. Най-предпочитани отново си остават бобовдолските, където се заплаща по 295 лв. за тон. При пелетите хората ще трябва да се бръкнат от 250 до 330 лв. за тон, обявиха запознати.„Каквото и да си говорим няма по-добро отопление от това на дърва или въглища. Такава топлина не може да се докара нито с електричество, нито с газ. Определено може да се каже, че излиза и по-евтино“, коментират още пресметливи кюстендилци.\n                    ", "date": "2017.09.29", "title": "Кюстендилци се презапасяват с дърва за зимата"}
{"url": "http://www.monitor.bg/a/view/29373-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0-%D0%B1%D0%B0%D0%B2%D0%B0%D1%87%D0%BA%D0%B8-%D0%BD%D0%B0-1500-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0/", "text": "Родителите сами ще избират детегледачките \n                    От днес до края на октомври семействата, чиито деца не са били приети в ясла или градина, могат да кандидатстват за безплатна бавачка, осигурена от държавата. Социалното министерство ще осигури по 460 лв. за 8-часово работен ден на детегледачките за период от 18 месеца. В случай, че родителите изберат по-скъпа бавачка, то те ще трябва да доплатят разликата. \nСемействата могат да подават документи за кандидатстване във всяко едно бюро по труда, независимо от адресната си регистрация. По изчисления на социалното ведомство около 1500 семейства ще могат да се възползват от схемата „Родители в заетост“. \n„За нас приоритет са самотните родители, хората с увреждания. Децата  трябва да са на възраст до 5 години, а родителите да докажат, че са положили усилия децата им да бъдат интегрирани децата в ясли или в детски градини“, обясни зам.-министърът на труда и социалната политика Зорница Русинова. За бавачки по схемата „Родители в заетост“ могат да кандидатстват и безработни майки. \nКандидатите за детегледачки трябва да са регистрирани в бюрото по труда, като няма изискване за квалификацията и опит на подобна позиция. Пенсионираните баби и дядовци на останалите извън детски заведения също могат да бъдат наети за бавачки, при условие, че са  регистрирани като безработни. Семействата сами ще избират детегледачките след лична среща с всеки един кандидат.\n                    ", "date": "2017.09.29", "title": "Започва кандидатстването за безплатни бавачки "}
{"url": "http://www.monitor.bg/a/view/89123-%D0%93%D1%8A%D1%80%D1%86%D0%B8%D1%8F-%D0%B1%D0%B0%D0%B2%D0%B8-%D0%BF%D0%B5%D0%BD%D1%81%D0%B8%D0%B8%D1%82%D0%B5-%D0%BD%D0%B0-1800-%D0%B1%D1%8A%D0%BB%D0%B3%D0%B0%D1%80%D0%B8/", "text": "\n                    Гърция бави изплащането на пенсиите на 1841 българи, трудили се в южната ни съседка. Това заяви социалният министър Бисер Петков по време на днешния парламентарен контрол. На 908 българи гръцките институциите бавят потвърждаването на информацията за натрупан осигурителен стаж. „Гръцката страна обяснява забавянето на потвърждението за стаж с огромния брой напуснали служители в системата, а също и със започналата в началото на годината радикална реформа, която слива всички осигурителни фондове в един“, заяви Петков. На други 933-ма нашенци Гърция е спряла изплащането на пенсиите. Спирането на вече отпуснати пенсии е регламентирано в закон от март 2013 г., който изисква наличие на гръцки осигурителен номер от всички граждани на ЕС, работили в Гърция. „Получаването му става лично или чрез пълномощник, но не и по пощата, а освен това се изисква и адресна регистрация на територията на Гърция“, обясни още социалният министър.\n\n\n                    ", "date": "2017.09.29", "title": "Гърция бави пенсиите  на 1800 българи "}
{"url": "http://www.monitor.bg/a/view/18572-%D0%93%D1%80%D1%83%D0%BF%D0%BE%D0%B2%D0%B8%D1%8F%D1%82-%D0%BB%D0%BE%D0%B2-%D0%BD%D0%B0-%D0%B4%D0%B8%D0%B2%D0%B0-%D1%81%D0%B2%D0%B8%D0%BD%D1%8F-%D1%81%D0%B5-%D0%BE%D1%82%D0%BA%D1%80%D0%B8%D0%B2%D0%B0-%D0%BD%D0%B0-1-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "\n                    Откриват груповият лов на дива свиня и ловът на местен дребен дивеч тази неделя, 1 октомври. Те ще продължат до втората неделя на месец януари 2018 г., съобщиха от Министерството на земеделието, храните и горите.\n\nГрупово и индивидуално ловуване на дребен местен дивеч се извършва в събота, неделя и в дните, обявени за официални празници, а на водоплаващ дивеч – след 1 януари и в сряда. Груповото ловуване се извършва само през деня – един час преди изгрева и един час след залеза на слънцето.\n\nПровеждането на инструктаж на участниците в него е задължително. Ръководителят на лова проверява наличието на заверен ловен билет и членска карта, разрешително за носене на ловно оръжие на всеки член от дружинката и попълва съответното разрешително за лов. На санкция подлежат ловци, които не са екипирани с шапка или облекло с ярък сигнален цвят при групов лов на дива свиня и на дребен дивеч. Забранена е употребата на алкохол и упойващи вещества преди и по време на лов.\n\nОт Изпълнителната агенция по горите напомнят, че ловното оръжие е лично и не се предоставя на никой, дори на правоспособни ловци. При използване на гладкостенно (гладкоцевно) оръжие по време на групов лов на дива свиня се забранява използването на сачми с диаметър над 6 мм. \n                    ", "date": "2017.09.29", "title": "Груповият лов на дива свиня се открива на 1 октомври"}
{"url": "http://www.monitor.bg/a/view/53196-%D0%A1%D0%BE%D1%82%D0%B8%D1%80-%D0%A6%D0%B0%D1%86%D0%B0%D1%80%D0%BE%D0%B2-%D0%BE%D1%82-%D0%91%D1%80%D1%8E%D0%BA%D1%81%D0%B5%D0%BB-%D0%9E%D1%87%D0%B0%D0%BA%D0%B2%D0%B0%D0%BC%D0%B5-%D0%BE%D0%B1%D0%B5%D0%BA%D1%82%D0%B8%D0%B2%D0%BD%D0%B0-%D0%BE%D1%86%D0%B5%D0%BD%D0%BA%D0%B0-%D0%BE%D1%82-%D0%95%D0%9A-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    „Очакваме обективна оценка”. С тези думи главният прокурор Сотир Цацаров коментира пред Нова ТВ по въпроса за годишен мониторингов доклад на правосъдната ни система. Обвинител № 1 допълни, че преди дни в София е била на посещение поредната мисия на Европейската комисия, който се очаква да излезе в средата на ноември.\n\nПо време на посещението Цацаров е провел разговор със зам.-генералният секретар на ЕК Параскеви Миху, в който е отбелязано, че всичко, което страната ни е направила като реформи в Темида е било забелязано от Брюксел. Освен това Миху е изразила впечатлението си от факта, че само за една година прокуратурата е внесла искания за сваляне на имунитета на шестима депутати, сред които и действащ зам.-председател на НС.\n\nОбвинител № 1 е в Брюксел, за да се срещне с българския еврокомисар Мария Габриел и еврокомисаря по правосъдието Вера Юрова. По време на разговорите са обсъдени задълженията на интернет доставчиците за премахване на противозаконното съдържание на поддържаните от тях сайтове, което съдържа призиви за тероризъм, сексуални закани и слово на омраза.\n\nОтносно ниската оценка на хората към магистратите и справянето с корупцията главният прокурор заяви, че скандалите се отразяват негативно върху целия облик на съдебната власт. „Гражданинът иска справедливост. Този дефицит на справедливост е навсякъде”, каза той. Сотир Цацаров разкритикува и мудността на институциите при разкриването на престъпления.\n\n„Не може да има упреци, че изборите за нов Висш съдебен съвет (ВСС) са били манипулирани. Мисля, че бяха избрани достойни хора”, каза главният прокурор Сотир Цацаров. Той добави, че оттук нататък, ако има някакви упреци, всеки трябва да се сърди на собствения си вот. „Този ВСС трябва да работи и то по-добре от предния. Трябва да работи без междуличностните конфликти и обвиненията в лобизъм. И трябва да оправдае очакванията на тези, които са го избрали”, добави Цацаров.\n                    ", "date": "2017.09.29", "title": "Сотир Цацаров от Брюксел: Очакваме обективна оценка от ЕК през ноември"}
{"url": "http://www.monitor.bg/a/view/15685-%D0%9E%D1%82%D0%BA%D1%80%D0%B8%D1%85%D0%B0-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%B0%D0%BC%D1%83%D0%BB%D0%B5%D1%82-%D0%BE%D1%82-%D0%BD%D0%B5%D1%84%D1%80%D0%B8%D1%82-%D0%BD%D0%B0-%D0%BD%D0%BE%D1%81-%D0%9A%D0%B0%D0%BB%D0%B8%D0%B0%D0%BA%D1%80%D0%B0/", "text": "\n                    Уникален амулет, изработен от нефрит, е открит при разкопките на нос Калиакра това лято, съобщи днес доц. д-р Бони Петрунова , ръководител на археологическите проучвания. Подобен артефакт не е намиран досега в България, подчерта доц. д-р Петрунова. „Той изобразява сцена на малък сокол, ловуващ дива гъска сред лотосови цветя. Това е брилянтно изработена катарама, използвана от китайците в древността. От едната страна на катарамата е изобразена ловна сцена с патици и соколи. Тя има своето символно значение – носи усещането за успех и благоденствие и е характерна за културата на монголите. Като време се датира от XIV век. Предполага се, че нефритеният предмет вероятно е дошъл със Златната орда като дарение за някой от владетелите на Добруджанското деспотство. При всички амулетът е символ на властта”, обясни доц. д-р Петрунова. Според нея, такъв предмет в престижните аукционни къщи по света може да достигне на търг от 20 000 до 40 000 евро.\n\nАрхеологически разкопки на нос Калиакра се правят от 13 години, под ръководството на доц. д-р Бони Петрунова. Уникалният амулет, както всичко досега, откривано на крепостта, ще стане част от експозицията на Исторически музей – Каварна. \n                    ", "date": "2017.09.29", "title": "Откриха уникален амулет от нефрит на нос Калиакра"}
{"url": "http://www.monitor.bg/a/view/7993-%D0%94%D0%B0%D0%B2%D0%B0%D1%82-%D0%BD%D0%B0-%D1%81%D1%8A%D0%B4-%D0%BE%D0%B1%D1%89%D0%B8%D0%BD%D0%B8-%D1%81%D0%BF%D0%B8%D1%80%D0%B0%D0%BB%D0%B8-%D0%BE%D1%82-%D1%82%D1%8A%D1%80%D0%B3%D0%BE%D0%B2%D0%B5-%D0%B4%D0%BB%D1%8A%D0%B6%D0%BD%D0%B8%D1%86%D0%B8/", "text": "\n                    Общини, които са спирали от участие в търгове или кандидатсване за работа длъжници, отиват на съд. От Върховната административна прокуратура съобщиха, че са установили 88 общински наредби, съдържащи незаконосъобразно въведени ограничения по отношение на гражданите и юридическите лица, които ще бъдат обжалвани в съда. \n\nПри проверка се оказало, че в редица случаи в наредбите са въведени правила, според които не се допускат до участие в търг или конкурс кандидати, които са неизправна страна по договор с общината и/или дължат суми на съответната община за данъци, такси или други публични задължения. Това е в противоречие със Закона за местните данъци и такси и Закона за ограничаване на административното регулиране и административния контрол върху стопанската дейност. В някои общински наредби е предвидено недопускане до участие в конкурс или търг по реда на наредбите на физически и юридически лица, които са участвали в предходен търг или конкурс, спечелили са го и са се отказали от сключване на договор с общината.\n\nИзготвени са 15 протеста до съответните административни съдилища за отмяна на норми от общинските наредби, незаконосъобразно регламентиращи административни тежести и такси, както и норми съдържащи условия и правила извън рамката на установените със закон, касаещи разпореждането с общински имоти. Атакуваните текстове противоречат на принципите на свободна стопанска инициатива, реда за установяване и събиране на публични вземания, както и на всички законови разпоредби, регламентиращи реда и условията за упражняване на \"дейности\" на територията на съответната община, съобщават още от ВАП.\n                    ", "date": "2017.09.29", "title": "Дават на съд общини, спирали от търгове длъжници"}
{"url": "http://www.monitor.bg/a/view/3734-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0%D1%80%D0%B5%D0%B4%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D1%80%D0%B0%D0%B7%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B8-%D0%B7%D0%B0-%D0%BE%D1%80%D1%8A%D0%B6%D0%B8%D1%8F/", "text": "\n                    Върховна административна прокуратура разпореди проверка на всички разрешителни за оръжия, съобщиха от държавното обвинение. ВАП се е самосезирала по повод на множество инциденти, закононарушения и престъпления с използване на огнестрелни оръжия в страната в периода март – септември 2017 г.\n\nТя е възложила на Главна дирекция „Национална полиция“ да извърши проверка дали във всеки конкретен случай основателната причина, обосновала необходимостта от издаването на действащото разрешително за придобиване, съхранение и/или носене, и употреба на огнестрелни оръжия и боеприпаси за тях е налична и към настоящия момент. Главната цел на проверката е да се установи дали оръжията, за които са издадени разрешителните, се използват съгласно изискванията и правилата на Закона за оръжията, боеприпасите, взривните вещества и пиротехническите изделия.\n\nВАП разпореди на Националната полиция в 2-месечен срок да обобщи и анализира резултатите от проверката и да предприеме конкретни мерки за отстраняване на констатираните нередности и слабости, с цел подобряване на дейността по контрола на оръжията и боеприпасите.\n                    ", "date": "2017.09.29", "title": "Прокуратурата нареди проверки  на всички разрешителни за оръжия"}
{"url": "http://www.monitor.bg/a/view/15297-%D0%9F%D0%BB%D0%B0%D1%82%D0%B5%D0%BD%D0%B8%D1%82%D0%B5-%D0%B7%D0%BE%D0%BD%D0%B8-%D0%B7%D0%B0-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D1%81-%D0%BD%D0%BE%D0%B2%D0%BE-%D1%80%D0%B0%D0%B1%D0%BE%D1%82%D0%BD%D0%BE-%D0%B2%D1%80%D0%B5%D0%BC%D0%B5-%D0%BE%D1%82-%D0%BD%D0%B5%D0%B4%D0%B5%D0%BB%D1%8F/", "text": "\n                    От 1 октомври зоните за платено паркиране в София ще работят от 8:30 до 19:30 часа. През уикенда екипи на Центъра за градска мобилност (ЦГМ) ще сменят стикерите за работното време, съобщиха от дружеството.\"Синята зона\" в събота вече ще действа до 18 часа, а не както досега до 14 часа. От октомври влиза в сила и разширението на „зелена зона“ в районите „Средец“ и „Лозенец“. В „Средец“ ще бъдат разкрити 1193 платени паркоместа и отделно още 31 инвалидни. Те ще бъдат в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \"Хан Омуртаг\".В \"Лозенец\" ще се въведат 3500 места за платено паркиране, които ще са разположени в участъка между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\".През почивните дни ще работят и три пункта за издаване на винетни стикери - на метростанциите „Европейски съюз” и НДК и на ул. „Будапеща“ 17 от 7.00 до 17.00 часа.\n                    ", "date": "2017.09.29", "title": "Платените зони за паркиране с ново работно време  "}
