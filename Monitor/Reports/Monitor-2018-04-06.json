{"url": "http://www.monitor.bg/a/view/23950-%D0%A7%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%B0-%D0%BD%D0%B0-%D0%91%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-%D0%B8%D0%B7%D0%BB%D0%B5%D0%BA%D1%83%D0%B2%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B0%D1%82%D0%B0-%D0%9C%D0%B0%D1%80%D1%83%D0%B4%D0%B0/", "text": "Игуменът на обителта архимандрит Самуил призовава участниците в литийното шествие да помнят, че не са на разходка\n                    Чудотворната икона на Света Богородица в Бачковския манастир е помогнала на стотици вярващи в молбите им за изцеление или сдобиване с първа рожба. Една от историите, записана в манастирските хроники, е на Маруда от Асеновград. В началото на 80-те години на миналия век тя отишла в манастира да търси утеха, защото имала рак на носа. Видяла отец Михаил пред манастира и го помолила да отидат заедно до местността Клувията, където е била открита навремето чудотворната икона. Влезли в малката пещера и започнали да се молят, като по някое време Маруда усетила, че силата на изцерението идва от страната на отеца. След като слезли от Клувията, жената отишла веднага на лекар, който установил, че няма следа нито от тумора, нито от неговите разсейки. Според друга история, развила се буквално преди няма и месец, бизнесмен от Пловдив, който бил на среща с игумена на обителта архимандрит Самуил, проходил. Човекът имал много силни болки в единия си крак и изключително трудно се качвал по стълбища. Бил по прегледи и лекарите били категорични, че това трябва да се оправи с операция. След срещата при отец Самуил, бизнесменът докоснал чудотворната икона на Света Богородица, помолил се и тръгнал да си ходи. Веднага, още докато слизал по стълбите от втория етаж в манастира, възкликнал, че не усеща пронизващата болка. Отишъл и на лекар, който установил, че нуждата от операция чудодейно е отпаднала, разказа игуменът на обителта архимандрит Самуил. Той знае и друга история с щастлив край. Жена не можела много години да си има дете. Молила се на чудотворната икона и чудото станало. В знак на смиреност, тя отишла в манастира, за да работи и започнала да продава свещи на вярващите.\n\nНа втория ден от Великден в Бачковската света обител по традиция ще има литийно шествие с чудотворната икона от манастира до местността Клувията, където е била намерена от две овчарчета. Това е единственото литийно шествие с чудотворна икона по време на Великденските празници в страната. Хората плетат венци и с тях окичват дървения постамент, върху който слагат чудотворната икона и я носят на ръце над 5 км в едната посока. И тази година от манастира към Клувията вярващите ще изнесат първото копие на Чудотворната икона, което има същите сили като оригинала, казва архимандрит Самуил. Той призовава участниците в литийното шествие да не забравят, че не са на разходка в планината и да не хвърлят боклуци по време на литийното шествие и на традиционния курбан в местността Клувията.\n                    ", "date": "2018.04.06", "title": "Чудотворната икона на Бачковския манастир излекува онкоболната Маруда"}
{"url": "http://www.monitor.bg/a/view/73334-10-%D0%BA%D0%BC-%D0%B7%D0%B0%D0%B4%D1%80%D1%8A%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%A2%D1%80%D0%B0%D1%8F%D0%BD%D0%BE%D0%B2%D0%B8-%D0%B2%D1%80%D0%B0%D1%82%D0%B0/", "text": "\n                    Огромно струпване на автомобили тръгнали на път се образувало на 39-и километър от магистрала \"Тракия\". Над 10-километрово задръстване е край Ихтиман преди тунела \"Траянови врата\". От МВР призоваха шофьорите да карат внимателно заради натоварения трафик на празниците. \n                    ", "date": "2018.04.06", "title": "10 км задръстване на \"Траянови врата\""}
{"url": "http://www.monitor.bg/a/view/29643-%D0%A1%D1%82%D0%BE%D1%82%D0%B8%D1%86%D0%B8-%D0%BD%D0%B0-%D0%BE%D0%BF%D0%B0%D1%88%D0%BA%D0%B0-%D0%B7%D0%B0-%D0%B4%D0%B0-%D0%BC%D0%B8%D0%BD%D0%B0%D1%82-%D0%BF%D0%BE%D0%B4-%D0%BF%D0%BB%D0%B0%D1%89%D0%B0%D0%BD%D0%B8%D1%86%D0%B0%D1%82%D0%B0/", "text": "\n                     \n\n \n\nСтотици вярващи се подредиха от ранна утрин в най-големия старозагорски храм „Свети Николай“, за да преминат под христовата плащаница след  отслужването на царските часове от митрополит Киприан.\n\nПръв под плащаницата премина владиката, последван от свещениците на храма, където от миналата година се извършва цялостна реставрация на иконите и стенописите, дело на професорите Димитър Кожухаров и Никола Гюдженов .\n\nДни преди Великден бе почистен от дебелия слой сажди от свещите, палени в продължение на 90 години образът на Иисус Христос Вседържател  и част от скелето бе преместено. Реставрацията е поверена на  Лука Делийски и сина му Емил,които преди няколко години възстановиха и стенописите на църквата „Света Богородица“ в Града на липите.\n\nЦърквата „Свети Никола“ е завършена през 1909 година, но е изписана чак през 1925 година от двамата професори-старозагорци, като църковното настоятелство е платило 440 000 лв.След Великденските празници двамата реставратори ще започнат почистването и на\n\nизключително ценния  стенопис с проповедта на светите братя Кирил и Методий сред хазарите и сарацините.\n\n \n                    ", "date": "2018.04.06", "title": "Стотици на опашка, за да минат под плащаницата       "}
{"url": "http://www.monitor.bg/a/view/84463-%D0%91%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%B2-%D0%BD%D0%BE%D1%89%D1%82%D0%B0-%D1%81%D1%80%D0%B5%D1%89%D1%83-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Безплатен транспорт ще има във Варна в съботната вечер послучай тържествената Пасхална Великденска служба в Катедралния храм „Свето Успение Богородично“. Последният автобус по линия N17 от Катедралата e 30 минути след полунощ, а от Галата - в 1,10 часа. Автобусите по линия 22 тръгват от Владиславово в 22,30, а в обратна посока от спирка „Централна поща“ - 45 минути след полунощ. Автобусът по линия 31 тръгва точно в 1 часа от спирка „Козирката“. Тролейбусите по линия 82 от Владиславово са в 22,45 часа, а от „Централна поща“ - в 0,30 часа. По линия 83 тръгването от Владиславово е в 23 часа, а обратният курс от „Централна поща“ е в 1 часа след полунищ. Обслужването в посочените часове няма да се таксува, категорични са от „Градски транспорт“.\n                    ", "date": "2018.04.06", "title": "Безплатни автобуси в нощта срещу Великден във Варна"}
{"url": "http://www.monitor.bg/a/view/7832-%D0%A6%D0%98%D0%9A-%D1%83%D0%B4%D0%B0%D1%80%D0%B8-%D0%BD%D0%B0-%D0%BA%D0%B0%D0%BC%D1%8A%D0%BA-%D1%81-%D0%BD%D0%BE%D0%B2%D0%B8%D1%8F-%D0%B4%D0%BE%D0%BC-%D0%BC%D0%BE%D0%BB%D0%B8-%D0%B7%D0%B0-%D0%BF%D0%BE%D0%BC%D0%BE%D1%89-%D0%91%D0%BE%D1%80%D0%B8%D1%81%D0%BE%D0%B2/", "text": "Чакат становища и от МВР, ДАНС и НСО с изискванията към помещенията\n                    От Централната избирателна комисия (ЦИК) готвят писмо до премиера Бойко Борисов и до Министерски съвет, с което да поискат помощ с търсенето на нова сграда, където да се преместят. \nДо края на тази година от комисията трябва да освободят помещенията в бившия Партиен дом на бул. „Дондуков“, където след време ще се пренесат заседанията на парламента. Още в края на 2017 г. от ЦИК започнаха огледи на няколко сгради и помещения в тях, които им бяха посочени от регионалното министерство и от областната управа на София. Списъкът включваше близо 10 имота, като от ЦИК дори добавиха няколко по своя инициатива.  След 6-7 огледа обаче \n\nтърсенето  зацикли, \n\nтъй като се оказа, че нито една от сградите не отговаря на нужните условия. Сред тях бяха сградата на ул. „Г.Раковски“ 134, където към момента се намират централите на СДС и НФСБ, както и сградата на ул. „Врабча 23“, където пък офиси имат АБВ, НАП и на Агенцията по приватизация.  Оказало се, че на „Раковски“ 134 електрическата система е много стара и има нужда от солиден ремонт, отделно че пространството около имота е много малко и неподходящо при струпване на хора, каквото се получава при провеждането на избори. На „Врабча“ пък били свободни само един или два етажа, което пък било крайно недостатъчно за нуждите на ЦИК. Имало е и оглед на няколко етажа от Централния кооперативен съюз, който също се намира на ул. „Г. Раковски“., както и на бивш цех на „Интендантско обслужване“, намиращ се до болница „Пирогов“. Сред предложението варианти е бил и този за бившото иранско посолство , което обаче е паметник на културата, необезпечено е технически и има нужда от солиден ремонт. От МРРБ дори бяха предложили на ЦИК и военното НДК, където обаче в края на миналата година се премести районния съд.\nПред „Монитор“ говорителят на ЦИК Камелия Нейкова обясни, че към момента няма цялостно решение на въпроса. От ЦИК не търсят чисто нова сграда или такава, която тепърва да се строи, а просто \n\nаналог на настоящата. \n\nПроблемът не бил толкова канцеларията на комисията, тъй като самата администрация наброявала около 40-50 души, а обезпечаване на сигурността, особено в активен период по време на избори. Тогава трябва да има поне 100 места за преброителите, отделно места за протоколите, както и такива за съхранение на документите от секциите от чужбина. Именно становищата на МВР, ДАНС и пожарната, че тези сгради не са подходящи, е причината от комисията да не се спрат на никоя от тях. В тази връзка е имало среща между ръководствата на ЦИК и на Народното събрание. Последните са посъветвали комисията да изпрати писмо до премиера Борисов и до кабинета, в което подробно да опише какво са направили до момента в опитите си да търсят нови офиси. В тази връзка от ЦИК вече пратили писма и до МВР, ДАНС, НСО и МРРБ с искане за становища, в което те да опишат изискванията към помещенията. Тези становища след това ще бъдат прикрепени към писмото до правителството.\n                    ", "date": "2018.04.06", "title": "ЦИК удари на камък с новия дом,  моли за помощ Борисов"}
{"url": "http://www.monitor.bg/a/view/46233-%D0%A1%D0%BF%D0%B0%D1%81%D0%B8%D1%82%D0%B5%D0%BB%D0%B8-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%BC%D1%8A%D0%B6-%D0%BF%D0%B0%D0%B4%D0%BD%D0%B0%D0%BB-%D0%B2-%D1%88%D0%B0%D1%85%D1%82%D0%B0-%D0%BD%D0%B0-%D0%B7%D0%B0%D0%BA%D1%80%D0%B8%D1%82-%D1%80%D1%83%D0%B4%D0%BD%D0%B8%D0%BA/", "text": "\n                    Мъж на 46 години от Враца падна в шахтата на закрития рудник над село Згориград във Врачанския балкан. За инцидента подал сигнал негов племенник към 18,40 часа в четвъртък, съобщиха от областната дирекция на МВР. Младежът бил заедно с вуйчо, когато той паднал в шахта на мината, която е много дълбока.\n\nОще същата вечер са сформирани екипи от планински спасителина, служители на пожарната, обласната дирекция на МВР и районното управление на полицията във Враца. Мъжът все още не е открит и издирването продължава.\nОбразувана е преписка по случая, съобщават от МВР.\n \n                    ", "date": "2018.04.06", "title": "Спасители издирват мъж, паднал в шахта на закрит рудник"}
{"url": "http://www.monitor.bg/a/view/44749-%D0%94%D0%BE%D0%B3%D0%B0%D0%BD-%D0%94%D0%9F%D0%A1-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BC%D0%BE%D0%B4%D0%B5%D0%BB-%D0%BD%D0%B0-%D0%B1%D0%B0%D0%BB%D0%B0%D0%BD%D1%81%D0%B8%D1%80%D0%B0%D1%89%D0%B0-%D0%BF%D0%B0%D1%80%D1%82%D0%B8%D1%8F/", "text": "\n                    \nДПС се превърна в модел за балансираща партия на Балканите. Това е обявил в речта си пред актива на движението по повод рождения си ден в края на март почетният лидер на ДПС Ахмед Доган. От партията публикуваха приветствието на председателя на движението Мустафа Карадайъ към Доган, както и отговора на самия Доган. От името на партията Карадайъ му подарява древен съд и обяснява, че дълги години им указва пътя и ги направлява. По думите му именно Доган е трасирал и пътя на мира, на свободата, на демокрацията, заложил е европейския модел и пътя към ЕС и НАТО. На свой ред Доган изтъква, че вече не приема рождения си ден като личен празник. Вие ми го отнехте, по-точно - обсебихте, казва той. След което допълва, че един от най-големите дефицити на нашето време е кризата на практиките за възпроизвеждане на широко скроени лидери, което пък влияело и върху решенията, които се взимат. Доган коментира още, че „актуалната евроатлантическа нагласа“ за отношението към Русия не му допада. „Не споделям и това, което направи Русия по отношение на Крим, но не споделям и начина за упражняване на натиск спрямо Русия\", подчертава той. По думите му Русия е твърде сериозна геополитическа реалност, за да се упражняват силови подходи към нея за решаване на критични политически проблеми. Въпреки това той съветва тази негова позиция да не стане официална за ДПС, защото има риск да ги обвинят в нелоялност спрямо евроатлантизма. По думите му продуцирането на балансираща политика е въпрос на позитивна визия за света и много тежка отговорност. „Дълбокият ни мотив за постигането на тази цел е запазването на мира и гарантирането на свободата и демокрацията“, категоричен е Доган.\n\n\n \n                    ", "date": "2018.04.06", "title": "Доган: ДПС се превърна в модел за балансираща партия"}
{"url": "http://www.monitor.bg/a/view/1068-%D0%A7%D0%B5%D1%82%D0%B8%D1%80%D0%B8-%D0%B4%D0%BD%D0%B8-%D0%B1%D0%B5%D0%B7-%D1%81%D0%B8%D0%BD%D1%8F-%D0%B8-%D0%B7%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    Софиянци и гостите на града ще могат да паркират безплатно в синя и зелена зона в столицата през почивните дни за Възкресение Христово. Зоните няма да работят на 6, 7, 8 и 9 април, съобщи Центърът за градска мобилност. \n\nОт 7 април в полунощ в столицата тръгват и нощни автобуси по 4 линии. Те ще се движат през 40 минути и ще имат обща спирка на пл. Княз Александър I. Билетът от 2 лева важи за всички линии и за цялата нощ.\n                    ", "date": "2018.04.06", "title": "Четири дни без синя и зелена зона в столицата"}
{"url": "http://www.monitor.bg/a/view/8404-%D0%92%D0%BA%D0%B0%D1%80%D0%B2%D0%B0%D1%82-%D0%B2-%D0%B7%D0%B0%D0%BA%D0%BE%D0%BD-%D1%82%D0%B0%D0%BA%D1%81%D0%B0-%D1%81%D0%B3%D1%80%D0%B0%D0%B4%D0%BD%D0%B0-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D1%8F/", "text": "До 1 октомври пишат доклад за състоянието на топлофикациите\n                    До началото на следващия отоплителен сезон има вероятност делът на таксата сградна инсталация, който плащат абонатите на топлофикациите, да бъде фиксиран в Закона за енергетиката, научи „Монитор“.\n\nСпоред зам.-председателя на комисията по енергетика в парламента Валентин Николов, ако няма отказали се абонати в една кооперация\n\n\n\nили средно 30 на сто. „При хоризонталните инсталации, които са индивидуални за всяко жилище те падат до нива от 5 до 15% (средно 10 на сто). Тези дялове трябва да се фиксират“, смята депутатът, защото опитът е показал, че в етажната собственост трудно стига до разбирателство по този въпрос. По думите му в министерството на енергетиката има работна група по проблема. „Работи ли тя бързо и предложи ли промените до юни е възможно те да влязат в Закона за енергетиката до 1 октомври, когато е срокът за представяне на доклада да състоянието на топлофикациите“, обясни Николов. Според него промени в нормативните промени, засягащи топлоснабдяването трябва да станат и\n\n\n\nкоято от години се чака с нетърпение от всички.\n\nПредседателят на Федерацията на потребителите в България Емил Георгиев също смята, че в закона трябва се прецизира делът на сградната инсталация. „Едновременно с това би трябвало топлинните счетоводители да се подчиняват на изискванията на етажната собственост, а не на доставчика на топлинна енергия“, обясни той. По думите му федерацията е поискала да стане задължително монтирането на още един топломер в абонатната станция.\n\nНа последната среща на потребителските организации с министъра на енергетиката Теменужка Петкова са били отправени и искания\n\n\n\nпредварително договаряне на цени и възможност абонатът във всеки един момент да знае какви са му задълженията към доставчика по договора. Предлага се още при съгласие между продавача и купувача продажбата може да става и по други начини - на твърда сума за отоплителен период от 6 месеца в зависимост от отопляемия обем, като при по-къс период сумата се намалява пропорционално.\n\nВчера народното събрание даде срок до 1 октомври на министъра на енергетиката Теменужка Петкова трябва да представи в парламента доклад за техническото състояние на топлофикациите. По време на дискусията преди това Валентин Николов обясни, че централното топлоснаблдяване е важен елемент за сигурността на енергийната ни система. Според Таско Ерменков пък е време вече доставката на топлонергия да става до абонатната станция в сградата, а за разпределението й грижата да имат живущите в нея.\n\nМинистърът на енергетиката Теменужка Петкова припомни, че всички от 12 топлофикации в страната 11 са частни. Само едно от дружествата досега не се е възползвало от получаването на безплатни квоти за парникови емисии. „В периода 2013-2017 г. те са получили такива квоти за над 3 млн. лв. За това време те са инвестирали направили инвестиции за 67 млн. лв.”, добави министърът.\n                    ", "date": "2018.04.06", "title": "Вкарват в закон такса сградна инсталация"}
{"url": "http://www.monitor.bg/a/view/78600-%D0%9B%D1%83%D0%B4%D0%BD%D0%B0%D0%BB%D0%B0-%D0%B2%D0%BD%D1%83%D1%87%D0%BA%D0%B0-%D0%BD%D0%B0%D1%80%D1%8A%D0%B3%D0%B0-10-%D0%BF%D1%8A%D1%82%D0%B8-%D0%B1%D0%B0%D0%B1%D0%B0-%D1%81%D0%B8/", "text": "\n                    81-годишна старица бере душа в МБАЛ „Д-р Чакмаков“ в Раднево, където е закарана по спешност с множество прободни рани от нож по цялото тяло.\n\nСигналът на телефон 112 е бил подаден към 04,30 часа на 4 април от съсед на баба Стоянка Динева, който чул писъци от къщичката, където живеела жената и нейната 31-годишна внучка.\n\nМъжът заварил внучката да вилнее с кървав нож в ръка, а бабичката лежала потънала в кръв върху пода. Десет рани по шията, гърдите и корема преброили хирурзите , истинско чудо било че пациентката не е починала от загуба на кръв. Леталният изход е бил повече от сигурен ако съседът не се е бил намесил, коментирал видели какво не в практиката си лекари, които уточняват че извършителката е нанесла и няколко удара с чук по главата на жертвата си.\n\nСпоред жители на миньорския град баба Стоянка от години се грижела за внучката си, която и друг път е изпадала в лудост, но до сега се разминавало без кръв. Пристъпът най-вероятно сега е заради спряното лечение на младата жена, която била отведена от дошлите на помощ униформени служители на РУ „Полиция“ в психиатричната болница „Д-р Георги Кисьов“ за освидетелстване.\n\nОбразувано е досъдебно производство за опит за убийство под надзора на старозагорската окръжна прокуратура.В момента състоянието на наръганата жена е стабилизирано, но все още никой не се наема да гарантира оцеляването й.\n\n \n                    ", "date": "2018.04.06", "title": "Луднала внучка наръга 10 пъти баба си "}
{"url": "http://www.monitor.bg/a/view/88570-%D0%9A%D0%BE%D0%B9%D1%82%D0%BE-%D1%82%D1%8A%D1%80%D1%81%D0%B8-%D0%BD%D0%B0%D0%BC%D0%B8%D1%80%D0%B0/", "text": "\n                    Оказа се, че МВР не е бездънна каца, в която трябва непрекъснато да се наливат пари. Може да се намерят допълнителни средства за така необходимата модернизация с компютри, електронни системи за проверка и издаване на документи, за дрехи и други нужди, като се спестят пари от неразумни разходи. При направена проверка се оказало, че от 31 000 човека, ползващи карти за градския транспорт, реална нужда имат 21 000. За плащането им всяка година министерството отделяше 14 млн. лв. При новия разчет ще се спестят повече от 6 млн.лв., което никак не е малко. Няма да коментираме защо досега от тази “привилегия” са се ползвали хора, които използват служебни автомобили, както и такива, които не са изпълнявали служебни задачи. За да намалят разхода в МВР са решили да въведат и оборотни карти, които да се ползват само, когато има нужда от тях. Излиза, че в системата на МВР има хора, които много лесно са готови да протестират, но не забелязват, че могат да се намерят пари, като се лишат от някои ненужни “привилегии”. Със сигурност може да се намерят и други такива възможности, без излишно да се натоварва бюджета. Истината е, че това трябва да е постоянна цел на МВР ръководството. Вижда се, че имат успех. Вътрешното реформиране на системата, обаче трябва да продължи, а не да се чака някой отвън да направи това.\n                    ", "date": "2018.04.06", "title": "Който търси - намира"}
{"url": "http://www.monitor.bg/a/view/79887-%D0%A6%D0%B8%D0%BF%D1%80%D0%B0%D1%81-%D1%82%D1%8A%D1%80%D1%81%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D1%81-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Правителството на гръцкия премиер Алексис Ципрас очаква договорът за разрешаване на спора за името на Република Македония да бъде одобрен от поне 180 народни представители. Това съобщават няколко портала в Гърция. В парламента в Атина има 300 депутати. Управляващото мнозинство на премиера Ципрас разполага със 154 депутати. В правителството в момента се води дебат как след като Договорът влезе в Народното събрание той да получи подкрепата на 180 депутати. \"Ако се постигне споразумение с БЮРМ, сътрудниците на премиера обсъждат варианта как той да бъде внесен в парламента и да бъде одборен, но не с обикновено мнозинство. Дебатите имат за цел да се увеличи мнозинството на 180 народни представители. Това е необходимо, защото става въпрос за международен договор и той не трябва да бъде приет с обикновено мнозинство\", съобщава гръцкият портал in. Друг гръцки портал Eurotoday уточнява: Няма конституционно задължение гръцкият премиер да търси подкрепата от 180 депутати, но както обяснява един негов сътрудник, разрешаването на един национален въпрос, който стои нерешен вече 25 години, не трябва да се приема с обикновено мнозинство\". Гръцкият министър на външните работи Никос Кодзияс приключи с консултациите с политическите партии в страната. Той подробно информира за хода на преговорите между властите в Скопие и Атина. На 12-ти април се очаква нова среща между македонският министър на външните работи Никола Димитров и Никос Кодзияс. Тя ще се състои в Охрид, в Република Македония.\n                    ", "date": "2018.04.06", "title": "Ципрас търси подкрепа за договора с Македония"}
{"url": "http://www.monitor.bg/a/view/60656-%D0%A5%D0%B0%D0%B2%D0%B8%D0%B5%D1%80-%D0%91%D0%B0%D1%80%D0%B4%D0%B5%D0%BC-%D0%B8-%D0%9F%D0%B5%D0%BD%D0%B5%D0%BB%D0%BE%D0%BF%D0%B5-%D0%9A%D1%80%D1%83%D1%81-%D0%BE%D1%82%D0%BA%D1%80%D0%B8%D0%B2%D0%B0%D1%82-%D1%84%D0%B5%D1%81%D1%82%D0%B0-%D0%B2-%D0%9A%D0%B0%D0%BD/", "text": "\n                    Лентата „Всички знаят“ с участието на звездната двойка Хавиер Бардем и Пенелопе Крус ще открие тазгодишното издание на филмовия фестивал в Кан. Това ще се случи на 8 май, а по червения килим ще се разходят още аржентинския актьор Рикардо Дарин и иранския режисьор, работил върху заглавието, Асгар Фархади. Той е заснел проекта си изцяло на испански език. Това превръща „Всички знаят“ в първия филм, откриващ престижния форум, от 2004 г. насам, който не е сниман на английски или френски език. Предишният такъв бе „Лошо възпитание“ на Педро Алмодовар.\n\nЛентата с участието на Бардем и Крус ще участва и в конкурсната програма на феста. Жанрът й е психологически трилър, а сюжетът проследява историята на Лаура, която се връща в родното си село в Испания заедно с децата си, когато изненадващо събитие променя коренно начина им на живот.\n                    ", "date": "2018.04.06", "title": "Хавиер Бардем и Пенелопе Крус откриват феста в Кан"}
{"url": "http://www.monitor.bg/a/view/8584-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%81%D0%B8%D0%BD%D0%B0-%D0%BD%D0%B0-%D0%A8%D0%BE%D0%BD-%D0%9F%D0%B5%D0%BD-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8/", "text": "\n                    Синът на Шон Пен – Хопър, и приятелката му Ума фон Уиткамп бяха арестувани за притежание за наркотици. Сблъсъкът на двамата с органите на реда се случил в сряда следобед в Небраска. Те са били спрени в автомобила си от местните униформени. В колата са намерени 14 грама марихуана, 4 хапове амфетамини и 3 грама халюциногенни гъби. Двамата са закарани в затвора в Хамилтън.\n\nМеждувременно стана ясно, че Шон Пен е на път да се раздели с актьорската професия. \"Може да бъде страхотно, когато работите с добри актьори или режисьори и страхотни сценарии. Но дали всичко това има трайна стойност?\", коментира самият той.\n\nНосителят на „Оскар“ все по-рядко се появява на големия екран и все по-често се впуска в нови творчески предизвикателства, последното от които - дебютния му роман „Боб Хъни, който просто прави неща“. Уви, книгата не бе добре приета нито от читателите, нито от критиката.\n                    ", "date": "2018.04.06", "title": "Арестуваха сина на Шон Пен за наркотици"}
{"url": "http://www.monitor.bg/a/view/23510-%D0%9B%D1%83%D0%BA%D1%81%D0%BE%D0%B7%D0%B5%D0%BD-%D0%AF%D0%B3%D1%83%D0%B0%D1%80-%D0%BE%D1%82-%D0%92%D1%82%D0%BE%D1%80%D0%B8-%D1%88%D0%B0%D0%BD%D1%81-%D0%B7%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    Луксозен автомобил \"Ягуар ХЕ\" ще е голямата примамка за играчите в тираж №28 на Великден. Той е супернаградата за играта \"Втори ТОТО шанс\" за \"6 от 40\". Освен това за любителите на \"6 от 49\" ще бъдат изтеглени още три бонуса по 10 000 лева за \"Втори шанс\".\n\nНай-сериозната примамка за тото любителите обаче си остава джакпота в най-популярната игра. С последните попълнения то 73 300,68 лв. той достигна 2 973 631,11 лева. До неделя обаче се очаква към тях да се прибавят още над 100 000, защото тиражът е специален и в него цената на 1 комбинация е по 1,20 лв., а не по 0,85, както е за обикновените.\n\nВ \"5/50 - 1/12 Зодиак\" си стоят непроменящите се 3 млн. лв. В \"6 от 42\" сумата порасна с 16 440 лв. и стана 500 049,98, а ще порасне за празника поне с още 20 000. В \"Рожден ден\" ще има към 20 000, а в \"Тото Джокер\" - към 30 000. Така във всички джакпоти си събират към 6,650 млн. лева.\n\nНай-големите печалби в тираж №27 дойдоха от двете петици във II теглене на \"5 от 35\" по 13 660,080 лв. Едната от тях падна заедно с тройка за 3,60 от фиш с фиш с 4 комбинации плюс 1 за \"Тото Джокер\" за 2,20 лв. Другата е за единичен фиш, абонаментен за 2 тиража, за 1 лев.\n\n \n\nТото печалби\n\nТираж №27\n\n \n\n\"6 от 49\": Числа - (2, 16, 33, 37, 38, 48); 6 - няма, 5 - 4 по 6108,00 лв., 4 - по 62,20 лв., 3 - по 4,50 лв.; ДЖАКПОТ: 2 973 631,11 лв.\n\n \n\n\"6 от 42\": Числа - (9, 18, 32, 33, 35, 36); 6 - няма, 5 - 5 по 1918,00 лв., 4 - по 38,40 лв., 3 - по 2,90 лв., ДЖАКПОТ: 500 049,98 лв.\n\n \n\n\"5 от 35\": I теглене - (7, 10, 14, 16, 33); 5 - няма, 4 - по 133,20 лв., 3 - по 5,00 лв.; II теглене - (1, 10, 14, 18, 24); 5 - 2 по 13 660,80 лв., 4 - по 79,20 лв., 3 - по 3,60 лв.\n\n \n\n\"5/50 - 1/12 Зодиак\": Числа - (20, 32, 33, 34, 45) Зодия 11 - Водолей; 5+1 - няма, 5 - няма, 4+1 - няма, 4 - 1 от 500,00 лв., 3+1 - 10 по 100,00 лв., 3 - 94 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (2, 5, 8); Цифри – (4, 5, 0); 3 - няма, 2 - 511 по 49,90 лв.; ДЖАКПОТ: 25 509,15 лв.\n\n \n\n\"Рожден ден\": Година 94, месец 04, дата 18, ден 2; I група - няма, II - няма, III - няма, IV - 2 по 132,20 лв., V - 5 по 52,90 лв., VI - 10 по 21,20 лв., VII - 7 по 37,80 лв., VIII - 22 по 9,60 лв., IX - по 4,80 лв., X - по 4,00 лв., XI - по 3,70 лв., XII - по 2,20 лв., XIII - по 1,90 лв., XIV - по 1,00 лв., XV - по 1,30 лв.; ДЖАКПОТ: 17 594,70 лв.\n                    ", "date": "2018.04.06", "title": "Луксозен \"Ягуар\" от \"Втори шанс\" за Великден"}
{"url": "http://www.monitor.bg/a/view/75463-%D0%9A%D0%B0%D1%82%D0%B0%D1%80-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%BD%D0%B0-%D0%9A%D0%BE%D0%BF%D0%B0-%D0%90%D0%BC%D0%B5%D1%80%D0%B8%D0%BA%D0%B0/", "text": "\n                    \nИзненадващ избор на гост отбор направи южноамериканската футболна асоциация, като покани Катар за изданието в Бразилия догодина. Досега гости на турнира бяха предимно тимове от Северна Америка, а през 1999 година изненадата бе Япония.\n\n“За първи път нашият национален отбор ще се изправи срещу грандове като Бразилия и Аржентина. Това е уникална възможност за нашите футболисти да почерпят опит, който ще им помогне на Мондиал 2022”, коментираха от футболната федерация на Катар.\n\nСтраната е домакин на световното през 2022 година, а поканата за Копа Америка явно е част от рекламната стратегия за популяризирането му. В публичното пространство обаче продължава да се говори, че има сериозни шансове домакинството на световното първенство да бъде отнето заради нарушаване на човешките права и забавяне строежа на новите стадиони.\n\n\n \n                    ", "date": "2018.04.06", "title": "Катар ще участва на Копа Америка"}
{"url": "http://www.monitor.bg/a/view/64022-%D0%A2%D1%83%D1%85%D0%B5%D0%BB-%D0%BF%D0%BE%D0%B4%D0%BF%D0%B8%D1%81%D0%B0-%D0%BF%D1%80%D0%B5%D0%B4%D0%B2%D0%B0%D1%80%D0%B8%D1%82%D0%B5%D0%BB%D0%B5%D0%BD-%D0%B4%D0%BE%D0%B3%D0%BE%D0%B2%D0%BE%D1%80-%D1%81-%D0%9F%D0%A1%D0%96/", "text": "\n                    \nГерманецът Томас Тухел ще е следващият треньор на ПСЖ, съобщава ESPN.\n\nСпециалистът вече има предварителен договор според изданието, а преговорите са се състояли миналата седмица. Тухел е свободен, след като напусна „Борусия“ (Дортмунд), а философията му за владене на топката е допаднала на собственика на ПСЖ. Освен това германецът е любител на дисциплината, което трябва да затегне поразглезените звезди на парижани. Както е ясно, сегашният треньор на парижани Унай Емери води тима към титлата във Франция, но не успя да изпълни голямата цел от собствениците – спечелване на Шампионската лига. ПСЖ беше елиминиран на 1/8-финалите в надпреварата от „Реал“ (М), въпреки че през лятото общо за 380 милиона евро бяха привлечени Неймар и Килиан Мбапе.\n\n\n \n                    ", "date": "2018.04.06", "title": "Тухел подписа предварителен договор с ПСЖ"}
{"url": "http://www.monitor.bg/a/view/67988-%D0%9A%D0%BE%D0%BD%D1%8A%D1%80-%D0%9C%D0%B0%D0%BA%D0%B3%D1%80%D0%B5%D0%B3%D1%8A%D1%80-%D0%B7%D0%B0%D0%B1%D1%8A%D1%80%D0%BA%D0%B0-%D0%BB%D1%8E%D1%82-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%9D%D1%8E-%D0%99%D0%BE%D1%80%D0%BA/", "text": "Не искам да имам нещо общо с него, обяви президентът на UFC\n                    \nЗвездата на смесените бойни изкуства Конър Макгрегър се забърка в безумен скандал в Ню Йорк. Ирландецът атакува с количка за багаж автобуса на дагестанския си конкурент Хабиб Нурмагомедов, в който са били мениджърът и други ММА бойци, участници в галата UFC 223. В резултат на това е бил счупен един от прозорците, а двама души - Майкъл Киеза и Рей Борг, са били порязани от стъклата и мачовете им са били отменени. Причината за тази агресия е, че Нурмагомедов е нарекол Макгрегър \"Бъргър Кинг\", заради участието му в една реклама за сандвичи.\n\nВ нападението се участвали и други спътници на Макгрегър, сред които и неговият спаринг партньор Артьом Лобов. Едно от подозренията е, че именно той е подпалил фитилите на ирландеца, чиято световна титла наскоро беше отнета, защото той не е намерил време да я защити, откакто я спечели през ноември 2016 г.\n\nМакгрегър е бил обявен веднага за издирване от полицията и частният му самолет е бил блокиран на летището. По-късно той сам се е предал в полицията, където е бил разпитван.\n\n“Защо счупи стъклото? Влез вътре, като истински бандит. Искаш да пообщуваме? Кажи къде си, ще дойда без проблеми”, беше реакцията на Нурмагомедов. Неговият мениджър Али Абделазис пък се закани да избие Макгреъгр и неговите приятели, които нападнаха автобуса с клиента и бойците му. Абделазис е смятан за най-влиятелния агент в UFC. Негов клиент е и Благой Иванов – Багата.\n\n\n\n„Ще избием тези момчета! Ще избием тези момчета на 100%. Ще избием тези шибаняци“, не спираше Абделазис, който неведнъж е определял Макгрегър като \"фалшив шампион\". Чух, че хората на Хабиб са били в автобуса, но мои хора ми казаха, че там са били само той и Абделазис, каза пък шампионът в лека категория Даниел Кормие. Щеше да стане страшно, ако всички сабили там.\"\n\n\n\nНе закъсня и реакцията на президента на UFC Дейна Уайт. “Не искам да имам нищо общо с Макгрегъру, каза той. - Не мисля и че някой вече ще има интерес от него след случилото се. Добре, не харесва Хабиб и не одобрява случилото се между тях. Просто да излезе и да се бие с Хабиб, а не да напада автобуса. Не знам дали не е бил под влиянието на наркотици или нещо подобно. Но да направиш това и да се държиш по такъв начин... Говорим за човек, който има бебе вкъщи. Току-що му се роди дете! И да се държи така?\"\n\n\n \n                    ", "date": "2018.04.06", "title": "Конър Макгрегър забърка лют скандал в Ню Йорк"}
{"url": "http://www.monitor.bg/a/view/13965-%D0%97%D0%BB%D0%B0%D1%82%D0%B0%D0%BD-%D0%98%D0%B1%D1%80%D0%B0%D1%85%D0%B8%D0%BC%D0%BE%D0%B2%D0%B8%D1%87-%D1%81%D0%B5-%D0%BF%D1%83%D1%81%D0%BA%D0%B0-%D0%B2-%D0%BA%D0%B5%D1%87%D0%B0/", "text": "\n                    Футболната звезда Златан Ибрахимович скоро може да стане кечист, пише blitz.bg. Такова е желанието на феновете на развлекателните битки в САЩ, които желаят шведът от босненски произход да е ВИП гост на ринга. Златан е известен с уменията си да се бие, а стана и особено популярен с изявите си в своя първи мач за \"ЛА Галакси\". Дебют в кеч шоуто вече направи и друг велик футболист - Уейн Рууни, пробва се и бившият вратар Тим Рийзе.\n                    ", "date": "2018.04.06", "title": "Златан Ибрахимович се пуска в кеча"}
{"url": "http://www.monitor.bg/a/view/49934-%D0%97%D0%BD%D0%BE%D0%B9%D0%BD%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B0-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%A0%D0%BE%D0%BD%D0%B0%D0%BB%D0%B4%D0%BE/", "text": "\n                    Бившата испанска гимнастичка Алмудена Сид се превърна в сензация за участниците в дискусията около гола на Кристиано Роналдо със задна ножица. 37-годишната брюнетка предизвика звездата на \"Реал\" (Мадрид) с подобие на задна ножица, при което отправя удар към вратата с единия крак, а другият остава на тревата. \"Роналдо, а ти можеш ли така?\", е въпросът към Кристиано в социалните мрежи. Не по-малко впечатляващ е и шпагатът на гимнастичката в басейн, който показва колко гъвкава е.\n\nМеждувременно изследване на Кристиано Роналдо показа, че той ще може да играе футбол поне до 40 години. Според показателите на проучването тялото на 33-годишния португалец е с данни за 23 години. Биологичната структура му позволява да се вихри по терените, когато връстниците му ще са се отказали отдавна. Той има 7% мазнини в тялото си при нормални стойности от 10-11%, а мускулната му маса е 50%. Двигателните му умения като бягане и отскок са далеч по-добри от тези на неговите връстници в активния спорт.\n                    ", "date": "2018.04.06", "title": "Знойна гимнастичка предизвика Роналдо"}
{"url": "http://www.monitor.bg/a/view/89096-%D0%90%D1%80%D1%81%D0%B5%D0%BD%D0%B0%D0%BB-%D0%BE%D1%82%D0%BA%D0%B0%D0%B7%D0%B0-%D0%93%D0%B5%D0%BE%D1%80%D0%B3%D0%B8-%D0%9C%D0%B8%D0%BB%D0%B0%D0%BD%D0%BE%D0%B2-%D0%BE%D1%82-%D0%B5%D0%B2%D1%80%D0%BE%D0%BC%D0%B5%D1%87%D1%82%D0%B0%D1%82%D0%B0/", "text": "„Атлетико“ и „Лацио“ със солидна преднина преди реваншите\n                    \n„Арсенал“ разби гостуващия ЦСКА (Москва) с 4:1 в първа среща от четвъртфиналния им сблъсък в Лига Европа и със сериозния си аванс докосва класиране за следващата фаза. Единственият останал българин в евротурнирите - Георги Миланов, се появи в игра за гостите като резерва в 74-ата минута на мястото на Бибрас Натхо.\n\nНатискът на „артилеристите” даде резултат и уелският национал Аарън Рамзи (9) вкара за 1:0 след асистенция на Ектор Белерин. „Армейците” бързо успяха да изравнят чрез Александър Головин (15), който се разписа от пряк свободен удар. След това обаче домакините наложиха своя стил и вкараха нови 3 гола, с които до голяма степен обезсмислиха реванша идния четвъртък.\n\nВ най-резултатния двубой за вечерта „Лацио“ срази „Залцбург“ с 4:2 на „Олимпико“. За домакините се разписаха Лулич, Пароло, Андерсон и Имобиле, а с голове на Бериша от дузпа и Минамино все пак австрийците запазиха шансове за реванша.\n\nДругият фаворит за трофея - „Атлетико“ (Мадрид), продължава с наказателната си акция в турнира. Дюшекчиите взеха добра преднина след 2:0 в домакинството си на „Спортинг“ (Лисабон). Головете бяха дело на Коке и Гризман в първата и 40-ата минута.\n\nВ последния двубой от вечерта РБ „Лайпциг“ успя да спечели трудно с 1:0 срещу „Марсилия“ и така всичко ще се реши на реванша във Франция.\n\n\n \n                    ", "date": "2018.04.06", "title": "“Арсенал“ отказа Георги Миланов от евромечтата"}
{"url": "http://www.monitor.bg/a/view/66413-%D0%9C%D0%B5%D1%80%D0%B8%D0%BB-%D0%A1%D1%82%D1%80%D0%B8%D0%B9%D0%BF-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%BD%D0%B0-%D0%93%D0%BE%D0%BB%D0%B5%D0%BC%D0%B8%D1%82%D0%B5-%D0%BC%D0%B0%D0%BB%D0%BA%D0%B8-%D0%BB%D1%8A%D0%B6%D0%B8/", "text": "\n                    Трикратната носителка на „Оскар“ Мерил Стрийп започна снимките към втория сезон на успешния лимитиран сериал на HBO „Големите малки лъжи“. Новината, че звездата се присъединява към каста на продукцията, излезе наяве още в началото на годината. Първата снимка от съвместната си работа с актрисата обаче Никол Кидман, която изпълнява една от главните роли в проекта, сподели преди броени дни. „Първи ден на сета с Мерил Стрийп и прекрасните „ми“ момчета“, написа тя под кадъра.\n\nВ „Големите малки лъжи“ звездата от „Изборът на Софи“ ще скочи в кожата на свекървата на Кидман – Мери Луиз Райт, а в предстоящите серии ще разнищва смъртта на сина си Пери (Александър Скарсгард). Според данни на Variety Стрийп ще получи по 800 хиляди долара за всеки епизод. „За всички нас е повече от вълнуващо, че единствената и неповторима Мерил Стрийп се присъедини към актьорския състав на \"Големите малки лъжи\" за втория сезон\", написа в Туитър Рийз Уидърспун, която заедно с Кидман е и сред съпродуцентите на хитовата поредица, вдъхновена от едноименния бестселър на Лиан Мориарти. Впечатляващият каст на сериала се допълва още от Лора Дърн, Шайлин Удли и Зоуи Кравиц.\n                    ", "date": "2018.04.06", "title": "Мерил Стрийп започна снимките на „Големите малки лъжи“"}
{"url": "http://www.monitor.bg/a/view/72849-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D1%80%D0%B0%D0%B7%D1%85%D0%BE%D0%B4%D0%B8-%D0%B1%D0%B5%D0%B1%D0%B5%D1%82%D0%BE-%D1%81-%D0%BA%D0%BE%D0%BB%D0%B8%D1%87%D0%BA%D0%B0-%D0%B8%D0%B7-%D0%A1%D0%BE%D1%84%D0%B8%D1%8F/", "text": "\n                    Поп певицата Мария Илиева се възползва от слънчевите дни, за да разходи малкия Александър из София. Певицата даде живот на първородната си рожба в края на месец януари, като не пропуска възможността да сподели с феновете си щастието й да бъде майка. „Моето всичко! Александър“, сподели тя броени дни, след като се прибра с малкия от родилното. Заедно с таткото на бебето – Георги, пък обмислят да възпитават в бъдеще сина си извън пределите на страната. „Пътувам доста и не изключвам опцията да живея извън България. Европа е твърде малка, за да придаваме съдбовна важност на местоживеенето си.“, разкри наскоро тя.\n\nСред големите въпроси, които циркулират в медийното пространство, е и дали изпълнителката на „Нека вали“ ще се разходи скоро до олтара. Към момента Илиева не е коментирала официално опцията да се врече във вечна вярност на 26-годишния бизнесмен, но кадър от рождения ден на музикалния продуцент Dexter преди дни разкри, че звездата вече носи бляскаво бижу на безимения си пръст.\n                    ", "date": "2018.04.06", "title": "Мария Илиева разходи бебето с количка из София"}
{"url": "http://www.monitor.bg/a/view/27321-linkin-park-%D1%81%D1%8A%D0%B1%D1%80%D0%B0-95-000-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BF%D1%81%D0%B8%D1%85%D0%B8%D1%87%D0%B5%D1%81%D0%BA%D0%B8-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B8%D1%8F/", "text": "\n                    Рок бандата Linkin Park събра близо 95 хиляди долара в помощ на страдащите от психични заболявания. Кампанията си музикантите стартираха в социалните мрежи към края на март, като повод за дарителската инициатива стана рождения ден на покойния Честър Бенингтън. „Искрено благодарим на всеки, който допринесе с нещо от себе си за фонда One More Light, който помага на хора в нужда и техните семейства в борбата им с ментални заболявания“, гласи съобщението, публикувано във Фейсбук страницата на групата, която преди дни обяви, че продава над 200 от музикалните си инструменти за друга благотворителна кауза – в помощ на пострадалите от природни бедствия.\n\nПрипомняме, че Честър бе открит мъртъв в дома си през юли миналата година, а изтеклата информация гласеше, че се е самоубил след тежка депресия. Стана ясно, че 41-годишният музикант е отнел живота си чрез обесване. Говорител на органите на реда в Лос Анджелис съобщи, че в близост до трупа е намерена полупразна бутилка алкохол, но няма следи от наркотици.\n                    ", "date": "2018.04.06", "title": "Linkin Park събра $95 000 за борба с психически заболявания"}
{"url": "http://www.monitor.bg/a/view/44391-%D0%A1%D0%BF%D0%B8%D0%BB%D0%B1%D1%8A%D1%80%D0%B3-%D0%B8%D1%81%D0%BA%D0%B0-%D0%B6%D0%B5%D0%BD%D0%B0-%D0%B7%D0%B0-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%98%D0%BD%D0%B4%D0%B8%D0%B0%D0%BD%D0%B0-%D0%94%D0%B6%D0%BE%D1%83%D0%BD%D1%81/", "text": "\n                    Прочутият режисьор Стивън Спилбърг призна, че след предстоящия си през 2020 г. филм за Индиана Джоунс възнамерява да повери ролята на жена. Причината – това е последното заглавие от поточната линия, в което с участие ще се разпише Харисън Форд, но „франчайзът не свършва с него“, категоричен е кинодеецът. „Ще търсим промяна, нищо чудно да променим Индиана Джоунс на Индиана Джоан и да потърсим актриса за главната роля“, обясни Спилбърг пред The Sun.\n\nНеотдавна желанието си да застане до Форд на големия екран за новия филм за Индиана Джоунс заяви и Райън Гослинг. Двамата участваха заедно в трилъра „Блейд Рънър 2049“ - продължение на продукцията от 1982 г. на режисьора Ридли Скот. „Работя по въпроса, спокойно.“, намигна в интервю пред E! News Гослинг в обяснение за евентуално участие във франчайза.\n                    ", "date": "2018.04.06", "title": "Спилбърг иска жена за ролята на Индиана Джоунс"}
{"url": "http://www.monitor.bg/a/view/65086-%D0%9C%D0%B0%D1%80%D0%BA-%D0%A5%D0%B0%D0%BC%D0%B8%D0%BB-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%84%D0%B5%D0%BD%D0%BE%D0%B2%D0%B5-%D0%BD%D0%B0-%D0%9C%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8/", "text": "\n                    Марк Хамил, прочут с образа си на Люк Скайуокър в сагата „Междузвездни войни“ се обяви против петиция на фенове Кари Фишър да бъде заменена от друга актриса в предстоящия филм. След като звездата почина в края на 2016 г., сценаристите трябваше да пренапишат цялата история на деветото заглавие от поредицата, предвид, че именно принцеса Лея се очакваше да бъде в епицентъра на събитията в него. Екипът на Disney вече изключи възможността за компютърното генериране на образа, което провокира над 10 хиляди фенове на „Междузвездни войни“ да поискат Мерил Стрийп да влезе в кожата на Лея. „Кари е незаменима“, отсече Хамил по повод петицията, организирана от почитателите.\n\nАктьорът призна неотдавна, че има творчески разногласия и с режисьора Райън Джонсън спрямо героя си в „Последните джедаи“ - осмата лента на франчайза, чиято премиера бе миналия декември. „Ако Скайуокър е направил грешка, той би се опитал да я поправи. И точно в това се разминахме фундаментално с Райън, но това вече не е моята история. Това е история на някой друг – а Раян имаше нужда от мен, за да постигне определен ефект при завършека… Там е сърцевината на моят проблем“, обясни звездата в свое интервю.\n                    ", "date": "2018.04.06", "title": "Марк Хамил скочи срещу фенове на „Междузвездни войни“"}
{"url": "http://www.monitor.bg/a/view/35370-%D0%9A%D0%BB%D1%8E%D0%BA%D0%B0%D1%80%D0%BA%D0%B0%D1%82%D0%B0-%D0%9B%D0%B8%D0%BB%D0%B8-%D1%80%D0%B0%D0%B6%D0%B4%D0%B0-%D0%BF%D1%80%D0%B5%D0%B7-%D1%8E%D0%BB%D0%B8/", "text": "\n                    Познатата на редовия зрител като Клюкарката от „Папараци“ Лили Ангелова разкри, че очаква първата си рожба в началото на юли. „За американците дата е празник на независимостта им, за мен обаче тя е по-специална - денят на термина ми, празник за зависимостта от едно безценно същество, което се превръща в моето всичко“, обясни бившата тв водеща.\n\nС бъдещия татко – ресторантьора Станислав Костов ще отглеждат сина си в Пловдив и вече посещават училище за родители. Щъркелът идва при Лили след неуспешна ин витро процедура от миналата година, когато лекарите не провели всички нужни изследвания. „Истината е, че от две години се боря да имам дете. Не искам да плюя срещу лекарите. При мен обаче не бяха направени две много важни изследвания, а се оказа, че проблемът ми е именно в тях. Освен това ме бяха предозирали с хормони, като всичко това ми излезе няколко хиляди лева.“, оплака се неотдавна тя.\n                    ", "date": "2018.04.06", "title": "Клюкарката Лили ражда през юли"}
{"url": "http://www.monitor.bg/a/view/56547-24-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D0%B8%D0%B2%D1%88%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                    \nБившата южнокорейска президентка Пак Гън Хе бе осъдена на 24 години затвор по делото срещу нея за злоупотреба с власт, корупция, принуда, приемане на подкупи и разгласяване на държавни тайни.\n\nСрещу Пак бяха повдигнати общо 18 обвинения, припомня Йонхап. Вината на Пак бе призната по 16 обвинения, в това число злоупотреба с власт, принуда, корупция, получаване на подкупи, разпространяване на държавни тайни, изнудване и др. Съдията по делото каза, че бившата президентка е виновна за това, че е принудила южнокорейски фирми да изплатят 77,4 милиарда вона (59 милиона евро) на две фондации, които са контролирани от нейната довереница и приятелка от 40 години Чхуе Сун Сил. Съдията каза, че Пак и Чхуе са заговорничили, за да получат тези десетки милиарди вона от такива големи конгломерати като например Самсунг. Средствата освен за фондациите на Чхуе са отивали и за семейството й. Бившата президентка освен в принуждаване на общо 53 фирми фирми да даряват пари за фондациите на Чхуе, бе обвинена и в приемане на 59,2 милиарда вона подкупи от Самсунг, Лоте и други компании в замяна на услуги. Тя бе заподозряна и, че е оставила Чхуе да се бърка в държавните дела, въпреки че довереницата й е нямала никаква официална власт, нито е заемала пост в правителството.\n\nПрокурорите по делото бяха поискали 30 години затвор за бившата президентка и да се наложи глоба на Пак в размер на 118,5 милиарда вона (112 милиона долара). Съдът постанови глоба от 18 милиарда вона.\n\nПак отрича да има вина и твърди, че делото срещу нея е политическо отмъщение.\n\n\n \n                    ", "date": "2018.04.06", "title": "24 години затвор за бившия президент на Южна Корея "}
{"url": "http://www.monitor.bg/a/view/74943-%D0%9D%D0%BE%D0%B2-%D0%B2%D0%BE%D1%82-%D0%B2-%D0%98%D1%82%D0%B0%D0%BB%D0%B8%D1%8F-%D0%B0%D0%BA%D0%BE-%D0%B4%D0%BE-%D0%BC%D0%B5%D1%81%D0%B5%D1%86-%D0%BD%D0%B5-%D1%81%D0%B5-%D1%81%D0%BA%D0%BE%D0%B2%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F/", "text": "\n                    Няма победители, но няма и победени – така политическите наблюдатели в Рим и Милано синтезираха резултата от първия кръг консултации на президента Серджо Матарела за съставяне на новото правителство на Италия след произведените на 4 март общи избори. Самият държавен глава обяви снощи в кратко изявление, че в течение на двудневните му разговори с лидерите на парламентарно представените партии той не бил констатирал допирни точки между тях по въпроса за формиране на управляваща коалиция и за съставянето на кабинет. В същото време Матарела изрази надежда, че на започващия следващия четвъртък втори кръг на консултации може да бъде очертан някакъв изход от ситуацията и подсказа, че залага най-много надежди в тая посока на „първенците“ на неотдавнашните избори - движението „Пет звезди“ и партията „Лига“.\n\nВсъщност никой в Италия не очакваше първите консултации на президента да доведаат до конкретен резултат по простата причина, че нито една политическа сила или коалиция не успя да получи гласовете, позволяващи й да образува сама правителство. Като пъртия най-предпочитана с над 32 на сто от гласовете се оказа Движението „Пет звезди“ с политически лидер Луиджи ди Майо, който е и кандидат за премиер. Като коалиция пък дясноцентристката на Силвио Берлускони спечели близо 38 на сто, а първа сред участващите в нея 4 партии доста изненадващо се оказа „Лига“ с лидер Матео Салвини и на база на сключеното предварително споразумение той стана кандидат – премиер на формацията. Но и „Пет звезди“, и десницата, нямат нужното им за съставянето на кабинет мнозинство в Парламента и поради тази причина те са длъжни да търсят споразумение или помежду си или с управляващата досега и с доста увесен нос след неотдавнашния вот Демократическа партия.\n\nВ интерес на истината Ди Майо и Салвини се споразумяха бързо за избора на шефове на Сената и на Камарата на депутатите на Парламента – втората и третата държавна позиция след тази на президента, като те вече работят. Този факт накара много политически оракули в Рим да предрекат, че те ще намерят бързо общия път и към изпълнителната власт. Но през отиващата седмица между тях прехвръкнаха искри, тъй като започнаха да си поставят условия – „Пет звезди“ поиска от Салвини да съставят заедно бъдещия кабинет с премиер Ди Майо и без участието в коалицията на партията на Берлускони „Форца Италия“ и на дясната „Италиански братя“. Салвини отхвърли пожеланото разцепление в дясноцентристката коалиция и настоя той да бъде премиер. В същото време и първите, и вторите започнаха флирт с Демократическата партия, като хората на Бепе Грило залагат за евентуална коалиция на противниците в нея на бившия й секретар и експремиер Матео Ренци, а тези на Берлускони и Салвини – обратно, точно на неговите хора. Засега обаче демократите се ослушват и твърдят, че искат да бъдат само силна опозиция, тъй като Италия имала нужда и от такава.\n\nВ тази обстановка на Апенините все по-голяма скорост набира прогнозата, че ако до двайсетина дни политическите сили не стигнат до компромис по съставянето на нов кабинет, то най-вероятно още през юни италианците пак ще бъдат призовани пред избирателните урни.\n\n \n                    ", "date": "2018.04.06", "title": "Нов вот в Италия, ако до месец не се скове коалиция"}
{"url": "http://www.monitor.bg/a/view/44669-%D0%91%D0%BB%D0%BE%D0%BA%D0%B8%D1%80%D0%B0%D1%82-%D1%80%D1%83%D1%81%D0%BA%D0%B8%D1%8F-%D0%A2%D0%B5%D0%BB%D0%B5%D0%B3%D1%80%D0%B0%D0%BC/", "text": "\n                    Контролният орган Роскомнадзор подаде иск за блокиране на руския месинджър Телеграм, който не изпълни законовите норми и не предаде на Федералната служба за сигурност /ФСС/ ключовете за дешифриране на съобщенията. Искът е подаден в петък в Таганския районен съд в Москва „на основание член 15.4 от федералния Закон за защита на информацията, предаде Газета.ру.\n\n          Ако магистратите удовлетворят искането на Роскомнадзор, то на територията на Русия ще бъде ограничен достъпът до Телеграм, уточняват юристи. Пресата припомня, че на 4 април т.г. изтече 15-дневният срок, в който месинджърът трябваше да предаде на ФСС ключовете за дешифриране на съобщенията, но не го стори. В четвъртък министърът на масовите комуникации Николай Никифоров заяви, че ситуацията с Телеграм е „прецедент и съдът трябва да потвърди или опровергае съществуващите правови норми“. По-рано – на 20 март Върховният съд отхвърли иска на месинджъра за отмяна на заповедта на ФСС.\n\n          Според защитата на ръководството на Телеграм „искането на службата за сигурност за достъп към преписките на частните лица е неконституционно“. По този повод самият създател на системата за предаване на бързи съобщения Павел Дуров заяви, че „ще продължи да стои на стража на свободата и конфиденциалността“. Не е изключено, че решението за спиране на Телеграм няма да повлияе на работата му в Русия, тъй като още миналото лято разработчиците внедриха в него средства за обход на блокировките, прогнозират експерти, цитирани от Newsru.com. Освен това през септември м.г. Дуров посочи, че „натискът на властите на Русия няма да попречи на работата на системата“.\n\n          Телетрам е известен и като „месинджъра на джихадистите“. През лятото на миналата година ФСС разкри, че терористите и техните куратори в чужбина активно използват за връзка именно Телеграм, в това число и при организирането на атентата в метрото в Петербург на 3 април 2017 г. Това предаде Интерфакс, позовавайки се на официално съобщения на Центъра за обществени връзка на ФСС. От силовото ведомство тогава посочиха, че това не е единичен случай на използване на Телеграм от джихадистите и, че месинджърът е основно средство за връзка за много членове на крайни групировки. „Системата е удобна за екстремистите, тъй като дава възможност за създаване на секретни чатове с високо ниво на шифроване на предаваната информация“, обясниха от службата за сигурност. Самите джихадисти масово изразяват в социалните мрежи благодарност на Павел Дуров за създаването на толкова защитен месинджър, предаде Лента.ру. В тази връзка последователите на радикалния ислям дори присвоиха на руския IT специалист името Абу Зубейр ал Оджали.\n                    ", "date": "2018.04.06", "title": "Блокират руския Телеграм "}
{"url": "http://www.monitor.bg/a/view/29854-%D0%A2%D0%B0%D0%B9%D0%BC%D1%81-%D0%9D%D0%BE%D0%B2%D0%B8%D1%87%D0%BE%D0%BA%D1%8A%D1%82-%D0%B5-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD-%D0%B2-%D0%A1%D0%B0%D1%80%D0%B0%D1%82%D0%BE%D0%B2-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D0%BD%D0%B0-%D0%A1%D0%BA%D1%80%D0%B8%D0%BF%D0%B0%D0%BB-%D1%81%D0%B0-%D0%BC%D1%8A%D1%80%D1%82%D0%B2%D0%B8/", "text": "\n                    Британското разузнаване твърди, че веществото, с което е бил отровен бившият руски шпионин Сергей Скрипал, е произведено в руската военна научно-изследователска база в град Шихани, Саратовска област, съобщи британският в. „Таймс“. Британският ежедневник отбелязва, че представители на британските служби за информирали за този извод съюзниците на страната. Целта на специалното заседание е било да бъдат убедени световните лидери, че Русия е отговорна.\n\nМосква отхвърли твърденията. В. \"Таймс\" нарича базата в Шихани \"руския Портън Даун\" по името на британската военна лаборатория, специализирана в изследвания на химически и биологически вещества. \"Тази лаборатория никога не е била част от нашия обхват на работа\", заяви пред Интерфакс Михаил Бабич, пълномощен представител на руския президент в Приволжския федерален окръг, в състава на който влизат редица руски федерални субекти, сред които и Саратовска област.\n\nШихани е затворен град, в който се намира подразделение на Държавния изследователски институт за химия и органични технологии. Няколко руски учени, сред които Вил Мирзаянов, химикът, който разкри през 90-те години на миналия век съществуването на програмата за разработване на Новичок, веществото, за което Лондон твърди, че е отровило Скрипал, твърдят, че тази субстанция е била създадена през 80-те години в Шихани.\n\nВ сайта на Държавния изследователски институт за химия и органични технологии се казва, че неговото подразделение в Шихани сега участва в работа, свързана с \"гарантиране на сигурността на страната\" и унищожаване на химическите оръжия.\n\nПрез септември 2017 г. руският президент Владимир Путин заяви, че Москва е унищожила последните си запаси химически оръжия, наследени от епохата на Студената война.\n\nСъщевременно стана ясно, че домашните любимци на Скрипал са мъртви. Това съобщиха от британското министерство на околната среда в отговор на спекулациите на руската говорителка на Кремъл Мария Захарова, която попита как са животните. Ветеринарен лекар е открил двете морски свинчета на Скрипал мъртви и една котка е била намерена в тежко състояние и ветеринарен хирург е решил да я евтаназира.\n                    ", "date": "2018.04.06", "title": "„Таймс“: Новичокът е произведен в Саратов, животните на Скрипал са мъртви "}
{"url": "http://www.monitor.bg/a/view/1549-%D0%A2%D1%80%D1%8A%D0%BC%D0%BF-%D0%B7%D0%B0%D0%BC%D0%B8%D1%81%D0%BB%D1%8F-%D0%BC%D0%B8%D1%82%D0%B0-%D0%B7%D0%B0-100-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%9A%D0%B8%D1%82%D0%B0%D0%B9/", "text": "\n                    Президентът на САЩ Доналд Тръмп спомена възможността за налагане на допълнителни мита за 100 милиарда долара на Китай, предаде Ройтерс.\n\nТръмп обясни в изявление, че обмисля такъв ход \"в светлината на несправедливия отговор на Китай\", след като по-рано САЩ наложиха мита за 50 милиарда долара на китайски стоки. Търговският представител на САЩ е установил, че Китай \"многократно се е опитвал да получи по нечестен начин американска интелектуална собственост\", посочи той.\n\nВ тази връзка американският президент е наредил на министерството на търговията да проучи дали да бъдат наложени на Китай нови мита за 100 милиарда долара с цел защита на интелектуалната собственост, и ако да - на какви стоки.\n\nПо-рано американски конгресмени реагираха с нарастващо безпокойство на заплахите за селскостопанския сектор на САЩ от търговската конфронтация с Китай, отбелязва Ройтерс. Агенцията посочва, че борсовите индекси в САЩ са се понижили след най-новото изявление на Тръмп. Финансовите пазари претърпяха трусове през последните дни заради опасенията от ескалиране на търговските напрежения между двете най-големи икономики в света.\n\nНа фона на напрежението с Китай, САЩ са на път да одобрят продажбата на Саудитска Арабия на артилерия за над 1,3 милиарда долара, предаде АП. Конгресът е бил уведомен от администрацията на Тръмп за намерението й да одобри сделката. Става въпрос за самоходни гаубици. Саудитска Арабия е поискала от Съединените щати 180 броя 155-милиметрови оръдия от този вид на обща стойност 1,31 милиарда долара. Тръмп ще посрещне на 10 април в Белия дом друг представител на Близкия изток - емира на Катар шейх Тамим бин Хамад ал Тани, след като на 21 март Тръмп прие саудитския престолонаследник принц Мохамед бин Салман.\n\nСъщевременно президентът на САЩ обяви, че иска да изтегли американските войници от Сирия, но е наредил изрично да не бъде обявяван точен график.\n\nТръмп е дал краен срок от 5-6 месеца за изтегляне на американския контингент. В същото време той внимава да не излиза с точен график. Президентът на САЩ критикуваше своя предшественик Барак Обама и други, че са обявявали военните си планове предварително, отбелязва АП. Според цитираните източници Тръмп разкритикувал остро своите съветници на среща във вторник за парите, похарчени от Съединените щати в Близкия изток. САЩ не получиха нищо за човешките загуби и похарчените пари по-конкретно в Сирия, казал той. Целта на Съединените щати е победа над терористичната групировка \"Ислямска държава\". Около 2000 американски военни са разположени в Сирия според Пентагона.\n                    ", "date": "2018.04.06", "title": "Тръмп замисля мита за 100 милиарда долара за Китай "}
{"url": "http://www.monitor.bg/a/view/88344-%D0%91%D0%B5%D0%BB%D0%B3%D0%B8%D0%B9%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F-%D0%B8%D1%81%D0%BA%D0%B0-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D1%88%D0%B0%D1%80%D0%B8%D0%B0%D1%82%D0%B0/", "text": "\n                    Белгийската партия \"Ислям\", регистрирана през 2012 г., е включила в предизборната си програма въвеждането на шериата, съобщиха местни медии.\nОт партията уточняват, че ще се стремят към въвеждането на ислямското право, без да се налага промяна в белгийската конституция. Друга цел на партията е в обществените превозни средства мъжете и жените да бъдат разделени с обяснението, че твърде често жени се оплакват от мъжкото поведение.\nПартията ще участва в предстоящите тази година местни избори с намерението Белгия да се превърне в \"ислямска държава\". Преди шест години \"Ислям\" спечели две места в общинските съвети в кварталите \"Моленбек\" и \"Андерлехт\" в Брюксел. Тази година освен в столицата, нейни представители ще се явят на изборите в Лиеж, Намюр, Монс и Шарльороа. От партията обясняват, че са защитници на ценности, а не на догми, и че искат да работят за интересите на цялото общество.\n\"Шериат за Белгия\" бе името на организация, действала от 2010 до 2012 г. и определена с решение на съда в Антверпен за терористична преди три години. Нейни членове и сподвижници заминаха на фронта в Сирия, където се присъединиха към терористичната групировка \"Ислямска държава\" (ИД). През 2015 и 2016 г. в Париж и Брюксел бяха извършени атентати, за които отговорността пое ИД.\n                    ", "date": "2018.04.06", "title": "Белгийска партия иска въвеждане на шариата "}
{"url": "http://www.monitor.bg/a/view/84759-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D1%81%D1%80%D0%B5%D1%89%D1%83-75000-%D0%B5%D0%B2%D1%80%D0%BE/", "text": "\n                    Гаранцията от 75 000 евро за бившия каталунски лидер Карлес Пучдемон е внесена и той може да напусне незабавно ареста в Германия, в който се намираше от 25 март, предадоха световните агенции.\n\nПучдемон бе задържан в Германия по европейска заповед за арест, издадена от Испания, която го обвинява в бунт и злоупотреби с обществени средства във връзка с организирането на неразрешения референдум за независимот на Каталуния.\n\nГаранцията от 75 000 евро бе получена от прокуратурата в Шлезвиг-Холщайн. Пучдемон бе в затвора в град Ноймюнстер, намиращ се в тази провинция.\n\nГермански съд постанови, че бившият каталунски лидер може да бъде освободен срещу гаранция, под съдебен надзор при определени условия. Съдът каза, че смята, че евентуална екстрадиция на Пучдемон в Испания може да се осъществи само с мотив злоупотреба с държавни средства, а не бунт, както настоява Мадрид, припомня Франс прес.\n\nПучдемон призова в Туитър последователите си да не се предават никога.\n                    ", "date": "2018.04.06", "title": "Пучдемон свободен срещу 75000 евро "}
{"url": "http://www.monitor.bg/a/view/49752-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D0%92%D1%82%D0%BE%D1%80%D0%B0-%D0%BD%D0%B5-%D1%81%D0%B8-%D0%B4%D0%B0%D0%B4%D0%B5-%D0%BB%D0%B8%D1%86%D0%B5%D1%82%D0%BE-%D0%B7%D0%B0-%D0%BC%D0%B0%D1%80%D0%BA%D0%B0/", "text": "\n                    Кралица Елизабет Втора възпрепятства плановете на британската компания \"Ройъл мейл\" да използва в качеството на собствен търговски знак неин умален портрет в профил на стандартните пощенски марки на кралството, съобщи в. \"Дейли експрес\".\n\nТова изображение неизменно присъстваше на пощенските марки от първа и втора класа от 1967 г., когато то беше сътворено от британския художник, скулптор и дизайнер на монети и пощенски марки Арнолд Машин /1911-1999/.\n\nСлед консултации с кралицата придворни от висок ранг са счели инициативата на британските пощите като крайно неуместна, за което веднага били уведомени съответните ръководители. Според депутата от управляващата Консервативна партия Нейджъл Еванс подобно използване на лика на Нейно Величество за печелене на пари е \"абсолютно неприемливо\". \"Радвам се, че този опит претърпя провал\", добави парламентаристът.\n\nКралската поща, основана през 1516 година и приватизирана през 2013 г., беше решила да подобри разклатеното си финансово състояние с използването на лика на кралицата. Миналата година доходите на компанията спаднаха с 5 процента, което предизвика недоволство сред акционерите й.\n                    ", "date": "2018.04.06", "title": "Елизабет Втора не си даде лицето за марка "}
{"url": "http://www.monitor.bg/a/view/7721-%D0%9E%D1%82-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%A1%D0%BE%D0%BB%D1%81%D0%B1%D1%8A%D1%80%D0%B8-%D0%A1%D0%9A%D1%80%D0%B8%D0%BF%D0%B0%D0%BB-%D0%B2%D0%B5%D1%87%D0%B5-%D0%B5-%D0%B4%D0%BE%D0%B1%D1%80%D0%B5/", "text": "\n                    Бившият руски двоен агент Сергей Скрипал вече не е в критично състояние и реагира добре на лечението след атаката с нервнопаралитично вещество миналия месец, съобщи болницата в Солсбъри, цитирана от Ройтерс.\n\"Той реагира добре на лечението, състоянието му бързо се подобрява и вече не е критично\", заяви Кристин Бланшард, медицински директор в Окръжната болница в Солсбъри.\n                    ", "date": "2018.04.06", "title": "От болницата в Солсбъри: СКрипал вече е добре"}
{"url": "http://www.monitor.bg/a/view/17917-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D0%BC%D0%BE%D0%BD%D0%B8t%D0%BE%D1%80%D0%B8%D0%BD%D0%B3-2-6-%D0%B0%D0%BF%D1%80%D0%B8%D0%BB/", "text": "\n                    \nСтрастната седмица е време, подходящо както за почистване, така и за пречистване, а също и за разчистване (на сметки). Някои възприемат това твърде буквално. Щом като в затвора може да попадне колет със зареден пистолет, въпрос на време е някой опасен рецидивист да си поиска танк. Докато щерката на банкера беглец си мисли, че всички лапат мухи и се изявява с видеообръщения без адресат, люта веганка подлуди щабквартирата на Ютюб, гръмна трима и се самоуби. Странен начин да изразиш доволството и недоволството си от платформата. Резултатът обаче е налице. Даже и тези, които никога не бяха чували за ценните клипове на веганката, вече знаят до какво може да доведе злоупотребата с репички и моркови. Виж мотивите на банкерската щерка да търси евтина популярност, след като семейството й се нагуши с чужди пари, си остават неясни, но злоупотребата с банкноти също води до пристрастяване и пощуряване. Чисти сметки – добри приятели. Дали това се отнася и за другарчетата на олигарсите?\n\n \n\n\n\n \n\n\n\n\n\nВелики понеделник – порядъчните домакини знаят, че трябва да запашат престилките и да почистят дома, двора и градината. Някои почват шетнята от Фейсбук и с това си остават.\n\n \n\nКочинката може и да не е чак такъв семеен проблем. Оказва се, че маса народ изтъква като мотив за развода си желанието да се наспи, тъй като половинката му е пречела – било то като издърпва завивката за себе си, било то като вземе да хърка като дъскорезница. Хроничното недоспиване кара една четвърт от американците първо да си гушнат възглавницата и да се пренесат в съседната стая, а после да потърсят и пристан в друг дом, където отново някой започва да им хърка на главата и да ги тормози. Е, струват ли си усилията, щом резултатът е един и същ?\n\n \n\nОсновно правило на съвместния живот:\n\n- Първи винаги заспива хъркащият.\n\n \n\n \n\n \n\n\n\n\n\n\n\nДвама опасни престъпници избягаха от Софийския централен затвор. За година време, колкото стана ясно, че са се готвили, те можеха да прокопаят тунел с лъжица. Не им се наложи да полагат никакъв физически труд. Двамата просто си излязоха през парадния вход, преследвани от чистачката. Такъв сценарий още не е режисиран и сниман в Холивуд. На никого не му стига фантазията да допусне, че нещата може да са толкова прости. Браво на чистачката, която даде нагледен урок по мъжество на надзирателите. Същите тези надзиратели, които реват като момиченца за по-високи заплати. И си ги издействаха даже.\n\n \n\nЗабележителна реакция на полицейските шефове – обществото беше подробно информирано за всички възможни маршрути на бегълците. Да бяха разположили постове от „Титан“, та току-виж още някоя чистачка получи възможност за изява.\n\n \n\nАко надзирателите и полицаите яхнат метлите, а хигиенистките няколко месеца изпълняват техните функции, може да се получи интересен експеримент. Нещо като шоуто „Смени жената“, но без заучени реплики и режисирани сцени. Пък ако се постигне желаният ефект, може и да си остане заварено положение. На чистачките ще им дойдат добре възнагражденията на надзирателите, а надзирателите ще разберат, че парите не идват даром.\n\n \n\nИсторията с веганката, която пощури щабквартирата на Ютюб звучи почти по нашенски. Бащата на въпросната Насим Агдам предупредил, че щерка му не е много наред с главата и може да предприеме необмислени действия, но никой не му обърнал внимание. Друго си е постфактум да се събират гилзите и да се правят разбори защо се е стигнало дотук.\n\n \n\n\n\n\n\n\n\nСтрастната сряда е ден за строг пост. Не стига, че ви стърже коремчето, ами и седмицата още не е преполовена. Ако не искате в събота да прехвърчат снежинки, сега е моментът да си поръчате хубаво време. Добре е да го адресирате като хората, че да не стане като видеообръщенията на Радосвета Василева, в които умната щерка на тате се любува на собствения си глас.\n\n \n\nКогато децата на бандитите започнат да редят монолози и да се представят за нещо, което не са, инстинктивно ти иде отвътре да започнеш да ги замеряш с домати. Но като си знаеш, че после ще ти се наложи ти да риеш отпадъците, защото глезените дъщери и синчета са възпитани като господарски чеда, по-добрият вариант е да си сложиш тапите на ушите и да ги оставиш да плямпат, докато си изговорят репликите. Пък после кой откъде е.\n\n \n\nНякои знаят точно към кого да се обърнат, когато искат работата да се свърши като хората. Звъни телефонът на Емо Чолаков:\n\n- Ало, пич, ти ли си?\n\n- Аз ще да съм, друг няма.\n\n- Искам да си поръчам за Великден хубаво време.\n\n- О'к, за колко души да е резервацията?\n\n \n\nМалка обява: „Заменям жена, която хърка, за жена, която мърка“.\n\n \n\n\n\n\n\n\n\nСлед излагацията на надзирателите от Софийския централен затвор във вторник, на Велики четвъртък от синдиката им стигнаха до великата мисъл, че може отново да протестират. Може увеличението на заплатите да им се вижда малко. Може да настояват за увеличен щат на чистачки, които да им вършат работата. Иначе синдикалистите не са прави, че се създава истерия. Така щеше да е, ако дежурните протестъри се бяха изтъпанили пред прозорците на затвора да реват за реформа. Но на тях такива теми не им влизат в дневния ред. Добре е, че надзирателите са загрижени за здравето и сигурността си, след като вече получиха каквото искаха. За достойнството и честта на професията си обаче ще се наложи да положат известни усилия и те самите.\n\n \n\nКато заговорихме за протести, къде са веганите, които лежаха артистично в тарелки и се бунтуваха, че месоядците не проявяват милост към храната си? Насим Агдам не беше ли една от тях, че да я подкрепят в справедливото й дело?\n\n \n\nВсеки път, когато в социалните мрежи се завърти клип с цвърчащи кюфтета, някой веган се радикализира и започва да шие знаме с кръстосани краставица и морков.\n\n \n\n\n\n\n\n\n\nПравилото, че за кокошка няма прошка, а за милион няма закон, може и да е истина. Да вземем за пример олигарсите. Една добра съдийка първо блокира делото за конфискация на имущество за 2,2 млрд. лева на един олигарх. После друг олигарх се изока, че иска и процесът по отнемането на неговото имане да бъде спрян. Правилна стратегия – там, където е единият, е и другият. После едно от изданията на втория олигарх се присмива, че някой сравнил вторнишкото бягство от затвора с подвига на граф Монте Кристо. „Тримата мускетари“ са от същия автор – Александър Дюма-баща. Романът „Тримата олигарси“ обаче е пародия. Нагла и безобразна.\n\n \n\nПри цените на агнешкото тази година на кокошката действително няма да й бъде простено. Като нищо на великденската софра този път ще има кълки вместо традиционната плешка. То и с хормоните, с които инжектират пилетата не е много ясно какво точно ядем, но с агнетата, както и с търговците, нещо не можем да намерим общ език. Обяснението за това е, че агнетата ту блеят на новозеландски, ту са били на паша нейде в Аржентина, ту срамежливо си крият годините.\n\n \n\nРазговор между съседи:\n\n- Комшу, ти взе ли си агне за Великден?\n\n- Взех там нещо, ама дали е агне, или е агне тийнейджър, демек шиле, тепърва ще установяваме.\n\n- И колко килограма е, че нали знаеш – жената все сравнява, да не ме хока.\n\n- Па знам ли го колко е? Трябва да е женско, щото отказва да се качи на кантара.\n\n \n\nНа Велики петък не се работи. По изключение може и да изхвърлите елхата, макар че ей го де е Коледа, на един разкрач време. Някои и без друго не правят разлика между Рождество и Възкресение. И двете са повод да си стегнат куфарите и да отскочат в чужбина. Празниците вече не са това, което са. София опустява, но гражданите не се разотиват по родните си села, а се големеят навън.\n\n\n \n                    ", "date": "2018.04.06", "title": "Седмичен мониtоринг  (2 – 6 април)"}
{"url": "http://www.monitor.bg/a/view/37586-%D0%92%D1%8F%D1%80%D0%B0-%D0%B7%D0%B0-%D0%BF%D1%80%D0%BE%D0%B4%D0%B0%D0%BD/", "text": "\n                     \n\nИмаме вяра. Тя, казват, била като надеждата. Умирала последна. Дори и след като ние сме се новопредставили. Все още вярата оставала. Вярата в нещо, без значение с какво име е. Вярваме дори, когато сме изгубили всичко. Вярваме, че ще стане по-добре. Че някой ще ни подаде ръка. Вярата ни движи напред. Вярата, казват, не била за продан. Тя била право на всеки, дори да няма една стотинка в джоба си. Дори да е безверник, той отново вярва в нещо, в което той иска да си вярва. И това не му струва нищо. Вярата е безплатна. Но до момента, в който някой не реши да продава вяра. Да търгува с надеждата. Тогава тези, които не вярват, но имат пари, решават да си купят вярата с тях или да продадат чуждата вяра и да направят още повече пари. Дали ще е под формата на свещи, с които вярват, че ще направят добро на себе си, дали просто ще направят филм за вярата. Ще използват най-сериозната марка в този свят, която обаче не е запазена. Не е патентована и за нея не се плащат права. Все пак носителят на правата е починал около 1 век от новата ера. А тогава в Йерусалим не е имало патентно ведомство. За това гледаме филми, които продават вярата под формата на билети и реклами в праймтайма. Продават ни и вяра за по-добър отвъден живот под формата на тапицирани ковчези, такса за опелото, почерпка за попа. Вярата не трябва да се купува и продава, не трябва да се дава и подарява. Тя е у всеки от нас. Тя е последната монета, която имаме и никога не трябва да похарчим. Защото без нея оставаме просто едни празни тела, които ще си я купуват. Ще ходят на екскурзии по манастири, ще даряват с надеждата да получат нещо в замяна, ще купуват скъпи часовници за високопоставени служители, които са проводниците на вярата, ще гледат заря по време на църковни празници. Ще са част от шоу, което не е свързано с вярата. Ще купуват и ще продават. Ще хранят стомасите си за сметка на душите си, които ще са гладни. Ще са част от машина за пари, която измерва вярата си в имоти, билети, рейтинг, влияние. А вярата няма цена. Тя не се измерва. Тя се чувства. Тя не е горящата свещичка в храма, 20-те стотинки в канчето на някой просяк, в китката здравец, върбовата клонка или построената чешма. Вярата не е в лъскавите одежди, не е в холивудските филми, не е в милионите за едно или за друго. Вярата е онзи последен пламък в очите, които угасва много след нас. Тя е надеждата за нещо по-добро. Нещо по-хубаво и свято. И всеки я тълкува сам за себе си. Вярата е впереният в небето поглед, който те кара да прозреш кой си и че има нещо, в което да вярваш. Това не могат да ти го купят, да ти го продадат, да ти го вземат или да ти го подарят.\n                    ", "date": "2018.04.06", "title": "Вяра за продан"}
{"url": "http://www.monitor.bg/a/view/32948-%D0%97%D0%B0%D0%BA%D0%BE%D0%B2%D0%B0%D1%85%D0%B0-%D1%85%D0%B8%D0%BC%D0%B8%D0%BA-%D0%BD%D0%B0%D1%81%D1%80%D0%B5%D0%B4-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                     \n\n \n\nНа зрелищна акция по задържането на криминално проявени от служители на сектор „Противодействие на криминалната престъпност“ станаха жители на Стара Загора пред чиито очи бяха закопчани с белезници двама клиенти на спедиторска фирма на централния булевард „Цар Симеон Велики“.\n\n Арестът на заподозрените за търговия с дрога е станал около 9,00 часа на 5 април при излизането на мъжете от офиса на фирмата. При обиска в единият от тях, 43-годишен безработен е намерен пакет, в който имало 20 грама метаамфетамин, по-късно в жилището му са открити електронна везна и множество бутилки с химикали, използвани при направата на синтетична дрога. От дома на с две години по-младия му спътник му били иззети 5 кг ситно нарязан тютюн без бандерол.и 295 саморъчно свити папироси.С прокурорско разпореждане на двамата е наложена 72-часова мярка за неотклонение „задържане под стража“. Компания на „химика“ зад решетките прави и 22-годишен водач на „Ауди“, който бил спипан посреднощ да шпори по улиците на града надрусан с марихуана, а от дома му в близкото село Лясково полицаите иззели няколко грама хашиш и канабис.\n\n \n                    ", "date": "2018.04.06", "title": "„Заковаха“ химик насред Стара Загора     "}
{"url": "http://www.monitor.bg/a/view/26725-%D0%9E%D0%B3%D1%80%D0%B0%D0%B1%D0%B8%D1%85%D0%B0-%D0%B6%D0%B5%D0%BD%D0%B0-%D0%B7%D0%B0%D1%81%D0%BF%D0%B0-%D0%B2%D1%8A%D0%B2-%D0%B2%D0%BB%D0%B0%D0%BA%D0%B0/", "text": "\n                    Куфар, пълен с пари и ценни вещи е откраднат във влака от София до Мездра, съобщиха от областната дирекция на МВР във Враца. Пътната чанта била на жена от Враца, която се връщала в родния си град за Великден в четвъртък вечерта. Пътничката била много уморена и заспала в купето. А когато се събудила малко преди Мездра, тя с ужас разбрала, че куфарът й го няма. \nВ него имало портмоне с лична карта, сумата от 1300 евро и 500 лева, камера и други вещи. Всичко било на стойност 5000 лева. Ограбената веднага се оплакала в полицията и по случая е образувано досъдебно производство.\n                    ", "date": "2018.04.06", "title": "Ограбиха жена заспа във влака"}
{"url": "http://www.monitor.bg/a/view/63878-%D0%A3%D0%BC%D1%8A%D1%80%D1%82%D0%B2%D0%B5%D0%BD%D0%B8-%D1%81%D0%B0-6000-%D0%BF%D0%B0%D1%82%D0%B8%D1%86%D0%B8-%D0%B2-%D0%BE%D0%B3%D0%BD%D0%B8%D1%89%D0%B5-%D0%BD%D0%B0-%D0%BF%D1%82%D0%B8%D1%87%D0%B8-%D0%B3%D1%80%D0%B8%D0%BF/", "text": "\n                    \nОколо 6000 патици от ферма в стралджанското село Зимница, заразени от вируса на \"птичия грип\" тип H5N8, са умъртвени и загробени. Ветеринари са дезинфекцирали птицефермата, което беше \n\nОгнището на високопатогенната инфлуенца по птиците е възникнало в нова сграда, добре изолирана от прелетни птици. Ветеринари проучват мястото, за да се открият причината за заразата,съобщи ръководителят на Областната дирекция по безопасност на храните на д-р Николай Георгиев пред БТА.\n\nОбособена е 3-километрова предпазна зона и 10-километрова наблюдавана зона около животновъдния обект. Забранени са търговията и придвижването на домашни и диви птици и яйца за разплод, организирането на панаири, пазари и изложби на животни в региона.\n\nСобствениците на убитите птици ще бъдат обезщетени по пазарни цени. В началото на ноември миналата година в стралджанските села Зимница и Чарда бе открито огнище на \"птичи грип\" и бяха умъртвени около 70 000 пилета и гъски.\n\n\n \n                    ", "date": "2018.04.06", "title": " Умъртвени са 6000 патици в огнище на „птичи грип“"}
{"url": "http://www.monitor.bg/a/view/17563-%D0%92%D1%8F%D1%82%D1%8A%D1%80-%D0%B8-%D0%B4%D1%8A%D0%B6%D0%B4-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    \nВятър и превалявания от дъжд ни очакват в почивните дни. Облачността ще е значителна и на много места, главно в Западна и Централна България ще има валежи от дъжд с гръмотевици. Максималните температури ще са между 15 и 20 градуса по Целзий, съобщиха от Националния институт по метеорология и хидрология към Българската академия на науките.\nЩе духа слаб до умерен вятър от север-северозапад. Атмосферното налягане ще се повишава и ще е по-високо от средното за месеца.\nПо Черноморието облачността ще е значителна. Ще духа слаб до умерен североизточен вятър. Максималните температури ще са 10-14 градуса. Температурата на морската вода е 8-10 градуса. Вълнението на морето ще е 2-3 бала.\nВ планините ще бъде предимно облачно и с валежи от дъжд, над около 1800 метра - от сняг. Ще духа умерен вятър от изток-североизток, по високите части - от югоизток. Максималната температура на височина 1200 метра ще е около 9 градуса, на 2000 метра - около 4 градуса, пише БТА.\nВ събота и неделя вятърът навсякъде ще се ориентира от изток-североизток и ще се усили, особено в Източна България, където временно ще е и силен. Облачността ще е променлива. Първия ден на места в Южна България ще превали краткотраен дъжд с гръмотевици.\nВтория ден вероятността за валежи е малка. Преобладаващите максимални температури ще бъдат между 15 и 20 градуса, а минималните - между 4 и 9 градуса.\n\n                    ", "date": "2018.04.06", "title": "Вятър и дъжд в почивните дни за Великден"}
{"url": "http://www.monitor.bg/a/view/34989-%D0%9D%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB-%D0%B2-%D0%A6%D0%B5%D0%BD%D1%82%D1%80%D0%B0%D0%BB%D0%BD%D0%B8%D1%8F-%D1%81%D0%BE%D1%84%D0%B8%D0%B9%D1%81%D0%BA%D0%B8-%D0%B7%D0%B0%D1%82%D0%B2%D0%BE%D1%80/", "text": "\n                    \n\nНадзирател е бил нападнат в Централния софийски затвор вчера в късните часове на деня. Това съобщи Цветан Михайлов – член на управителния съвет на Синдиката на служителите в затворите в България (ССЗБ), предава бТВ. Вчера след 22 ч. като синдикална организация бяхме уведомени за инцидента, посочи той. Нападението е извършено по време на конвоиране на лишен от свобода от болницата на затвора към корпуса на затвора. Нямаме информация за състоянието на колегата и последствията от инцидента, каза Михайлов.\n\n\"Следващата стъпка на двамата избягали от Софийския градски затвор рецидивисти вероятно ще бъде да намерят финансови средства, за да продължат да се укриват от властите.\" Това заяви пред БНР криминалният психолог Росен Йорданов.\n\nЙорданов подчерта, че проблемите при охраната на лишените от свобода са свързани главно с недостатъчния брой на надзирателите. Проблемите били неглижирани от години.\n\n\"Разбирате ли, ние сме извън всякакви норми от години. Не са решили, не са избягали от затвора. Защото, ако в европейските държави има един охранител, отговарящ за 25-30 души, то в България един охранител отговаря за 150\", отсече Йорданов.\n\nСпоред криминалният психолог е необходимо у нас да се направи обстоен анализ на големите проблеми в системата за охрана в затворите.\n\n\n\n \n                    ", "date": "2018.04.06", "title": "Нападнаха надзирател в Централния софийски затвор (ОБНОВЕНА)"}
{"url": "http://www.monitor.bg/a/view/6229-%D0%9E%D0%B1%D1%85%D0%BE%D0%B4%D0%B5%D0%BD-%D0%BC%D0%B0%D1%80%D1%88%D1%80%D1%83%D1%82-%D0%BF%D0%BE-%D0%BF%D1%8A%D1%82%D1%8F-%D0%B7%D0%B0-%D0%91%D0%B0%D0%BD%D1%81%D0%BA%D0%BE/", "text": "\n                    \n\nшофьорът на ТИР необяснимо как губи управление, като свирепо помита движещите се насреща му джип „Нисан Патрол“ и лек автомобил „Опел Вектра .\n\n\n\n\n\n \n\n\n\n \n                    ", "date": "2018.04.06", "title": "Смърт на пътя на Разпети петък"}
{"url": "http://www.monitor.bg/a/view/20830-%D0%A1%D0%B2%D0%B5%D1%89%D0%B8%D1%82%D0%B5-%D0%B2%D0%BA%D0%B0%D1%80%D0%B2%D0%B0%D1%82-%D0%BF%D0%BE-17-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D1%86%D1%8A%D1%80%D0%BA%D0%BE%D0%B2%D0%BD%D0%B0%D1%82%D0%B0-%D1%85%D0%B0%D0%B7%D0%BD%D0%B0/", "text": "Годишно се продават 100 тона, само по Великден – поне по 5 тона\n                    По 16 до 17 млн. лева само от свещи влизат на година в църковните хазни. Оборотът на вощеници не само не пада под 100 тона за 12 месеца, а дори се е качило над два пъти за последните 4 години. Само за великденските празници храмовете продават не по-малко от 5 тона свещи, показа проверка на „Монитор“. Тя установи също, че в част от църквите върви и спекула, като непосредствено преди Възкресение са скрити най-евтините вощеници, за да купуват хората по-скъпите и съответно да се наливат повече пари в касата на храма.\n\n \n\nТенденцията за двоен и дори троен скок на търгуваните количества\n\n \n\nдатира от времената, когато Светият синод започна да слага печат върху вощениците. До 2014 г., когато все още нямаше клеймо по тях, от свещоливницата в столичния квартал „Илиянци“ излизаха не повече от 30 тона годишно. Причината беше в свещите, произвеждани в нелегални работилници и мазета, с които се зареждаха дори свещеници, за да не плащат отчисления на съответната митрополия, обясниха от Свещеническия синдикат. 4,40 лв. е изкупната цена на 1 кг парафинови свещи независимо от големината им. Разликата в пакетите е само в размерите и според него бройките на вощениците. Например в една опаковка от най-малките, тези по 20 ст., те са 400 броя, а при тези от по 1 лев – 50 броя. Всеки пакет обаче тежи един килограм, тъй като се отчита на база килограм.\n\n \n\nНай-много вървят евтините от по 20 стотинки\n\n \n\nТе формират около 40% от всички продажби. Независимо от големите производствени количества свещоливницата печели най-малко – по 4,50 лв. за 1 кг, колкото всъщност е един пакет. От продажбата му храмът взима от 40 до 50 лева според цената на вощениците в него. След продажбата на един килограм оригинални вощеници, купени по производствени цени за 3,60 лв., в черковната каса влизат 40 лева. От тях свещениците са задължени да преведат на съответната митрополия 28 лева за заплати и осигуровки, а 12 лева остават за храма. Приходите от всеки продаден килограм нелегални свещи влизат като чиста печалба в джоба на свещеника за Великден, разказа експертът от КТ „Подкрепа” Христо Латинов, който е бил и дългогодишен директор на свещоливницата в столичния кв. „Илиянци” и ревизор на синода. Междувременно се оказа, че\n\n \n\nцентралните храмове в София и черквите във Велико Търново и Арбанаси\n\n \n\nвече са скрили евтините свещи от по 20 ст. и търгуват само такива от по 40 ст. и нагоре. Далаверата започна още от Цветница. Така е в руската черква „Св. Николай“ на пъпа на столицата, където най-евтината вощеница е от 40 ст. Там се продават и червени свещи, произведени и внесени от Русия специално за Великден. Цената им тръгва от левче, а най-скъпата е 5 лева. Евтини свещи няма още в храма „Свети Георги“ на Петте кьошета и в „Св. св. Кирил и Методий“ на Женския пазар. В катедралния храм във Велико Търново най-евтините свещи са от по 50 ст., освен тях има само по 2,50 и 5 лева. В храма „Св. Марина“ в града беше единственото място, където по време на Страстната седмица могат да се купят от евтините вощеници. Миряни обаче се оплакаха във Фейсбук, че пари са им били искани и на Цветница. Те били принуждавани да дават по 2 лева, за да получат осветена върбова клонка. Пак по толкова вървяло и шишенцето светена вода. Евтини свещи все още можеха да се купят на Разпети петък в Бургас. Там имаше и от по 20 и 40 ст., както и от левче, 4 лв. са най-скъпите, но към тях рядко някой посяга. По празниците дори бедните хора се стараят да купят нещо по-скъпо от най-евтиното и избират тези от по 40 ст., каза служителка от бургаския храм „Св. св. Кирил и Методий“.\n                    ", "date": "2018.04.06", "title": "Свещите вкарват по 17 млн. лева в църковната хазна"}
{"url": "http://www.monitor.bg/a/view/85105-%D0%A0%D0%B0%D0%B7%D0%BF%D0%B5%D1%82%D0%B8-%D0%BF%D0%B5%D1%82%D1%8A%D0%BA-%D0%B5-%D0%BD%D0%B0%D0%B9%D1%82%D1%8A%D0%B6%D0%BD%D0%B8%D1%8F%D1%82-%D0%B4%D0%B5%D0%BD-%D0%BE%D1%82-%D0%A1%D1%82%D1%80%D0%B0%D1%81%D1%82%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    Разпети петък е най-тъжният ден от Страстната седмица. Смята се, че в петък е умъртвен Иисус Христос по нареждане на Пилат Понтийски, който издал заповед за разпъването му на кръст, за да угори на тълпата. Преди това обаче той попитал кой от тримата арестувани да помилва. Според традициите на иудеите преди еврейската Пасха – денят, в който се отбелязването излизането им от Египеат, заедно с Иисус били заловени и двама разбойници. Тълпата настояла Той да бъде умъртвен.\n\nНа Разпети Петък в православните църкви се изнася символично парче плат, наречено плащаница, пред която вярващите се покланят. В България традицията е хората да се провират под масата, на която е поставена тя.\n\nВечерта се отслужва символично опело, а Плащаницата се изнася от храма и с нея се обикаля черквата.\n                    ", "date": "2018.04.06", "title": "Разпети петък е  най-тъжният ден от Страстната седмица "}
{"url": "http://www.monitor.bg/a/view/30190-%D0%A1%D0%BF%D1%80%D1%8F%D1%85%D0%B0-%D0%BE%D1%82%D0%BF%D1%83%D1%81%D0%BA%D0%B8%D1%82%D0%B5-%D0%B7%D0%B0-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Доживотниците победиха в оспорван конкурс за боядисване на яйца\n                    \n\nЛишените от свобода в затвора в Пловдив, които са участвали в различните Великденски конкурси на управата на зандана и са се класирали на първите места, няма да бъдат награждавани с отпуски. Причината е затегнатият режим в затворите у нас след бягството на рецидивистите Радослав Колев и Владимир Пелов, научи Агенция Монитор.Въпреки това от управата на затвора в Пловдив са се погрижили лишените от свобода да не скучаят по време на Великденските празници с различни творчески и спортни надпревари. Най-важният конкурс е бил за най-красиво великденско яйце и е бил изключително оспорван.  В него са участвали шест групи лишени от свобода с по трима човека. Сред тях са били и осъдените на доживотен затвор за убийства, които са смазали конкуренцията и са заели първото място със своите най-красиво боядисани великденски яйца. Индивидуален победител от конкурса е Орлин от шеста група, научи Агенция Монитор.Празничните мероприятия в затвора в Пловдив продължават на 8 април, в неделя, от 11 часа, когато за лишените от свобода в Пловдив ще има Божествена литургия. Тя ще бъде отслужена от отец Милен Недев в затворническия параклис. Учениците от училище „Любен Каравелов”, които традиционно на големите празници посещават лишените от свобода и ги радват с изпълнения на народни песни, ще го направят на 11 април. Също за следващата седмица ще се проведе друг концерт, който е бил отложен пак заради бягството на софийските рецидивисти от затвора. Над 100 козунака ще раздадат на затворниците вярващи от Евангелската църква „Живот, чрез Христа”, адвентисти, и съботяни. За лишените от свобода зад стените на затвора в Пловдив управата организира и спортни състезания – футбол и волейбол. За разлика от други години, сега лишените от свобода ще се простят с най-желаната награда – домашен отпуск. Причината отново е бягството от софийския затвор. В празничната Великденска програма в затвора в Пловдив участват и 38-те ученици в първи и втори клас в училището зад решетките. Миналата седмица първолаците и второкласниците затворници са изнесли рецитал пред съкилийниците си, имало е дори родителска среща преди ваканцията. Наградите за победителите в различните затворнически конкурси ще са според Закона за изпълнение на наказанията, като тази година те биват редуцирани до допълнителна колетна пратка и писмени похвали. \n\n\n\n\n \n\n\n \n                    ", "date": "2018.04.06", "title": "Спряха отпуските за Великден в затвора в Пловдив "}
