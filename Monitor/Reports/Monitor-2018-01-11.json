{"url": "http://www.monitor.bg/a/view/78382-%D0%9F%D0%BE%D0%B3%D1%80%D0%B5%D0%B1%D0%B0%D1%85%D0%B0-%D0%B5%D0%B4%D0%BD%D0%B0-%D0%BE%D1%82-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%A0%D0%BE%D1%81%D0%B5%D0%BD-%D0%90%D0%BD%D0%B3%D0%B5%D0%BB%D0%BE%D0%B2/", "text": "\n                    Няма кой да прибере от моргата телата на Кети Кюхова и дъщеря ѝ Нанси, които бяха разстреляни в къщата на ужасите в Нови Искър, съобщи \"24 часа\". Роднините им все още не са отишли да вземат труповете, за да организират погребението. Това разказва близък на жертвите на Росен Ангелов-Горския. Според него сестрата на Кети - Ивет, обяснила, че няма възможност, а роднините на Неделчо категорично отказали. Единствено 18-годишният Боби Иванов бе погребан днес. Стотици негови роднини и приятели изпълниха центъра на кв. “Гниляне” в Нови Искър по обяд. Храмът “Възнесение Господне” се оказа тесен за всички, които искаха да си кажат последно сбогом с младежа. Любимата сива шапка на Боби бе сложена на главата му, за да прикрие дупката от куршума, който го е прострелял между очите. “В неподходящото време на грешното място...”, с тих глас мълвеше изпитата от мъка майка на Боби - Стефана Елисаветова, и подаваше ледената си ръка, приемайки съболезнования. Боби бе положен сам в земята въпреки настояването на майка му да бъде погребан до своята любима Нанси. Когато Стефана отишла в сряда в моргата, разбрала, че това няма как да стане. Труповете на Кети Кюхова и дъщеря ѝ все още били там и щели да бъдат предадени само на роднини, обяснили служителите. Така с мъка в сърцето, Стефана трябвало да подготви само погребението на сина си. “Познавам Боби от 4-годишен, не мога да повярвам, че го няма. Не вярвам, че Росен е убиецът. Намериха си изкупителна жертва, защото са разбрали, че този човек го издирват”, обяснява близък на Боби. Основна тема на опечалените бе акцията по издирването на Росен Ангелов-Горския и откриването на трупа му в изоставена вила над с. Луково. “Истината я знаят само шестимата, но дори и да се разбере какво се е случило и да заловят ако има и други убийци, нищо не би ни върнало близките”, нареждаха съкрушените от мъка роднини. “Да гори в ада тоя Росен”, кълняха го други.  \n                    ", "date": "2018.01.11", "title": "Погребаха една от жертвите на Росен Ангелов "}
{"url": "http://www.monitor.bg/a/view/3318-%D0%98%D0%B7%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%91%D0%BE%D1%82%D0%B5%D0%B2-%D0%B8-%D0%92%D0%B0%D0%B7%D0%BE%D0%B2-%D0%BD%D0%B0-%D0%B1%D0%BE%D0%BA%D0%BB%D1%83%D0%BA%D0%B0/", "text": "\n                    Десетки книги, изхвърлени в контейнер за смет взривиха социалната мрежа Фейсбук. Снимките с книгите, хвърлени за боклук са публикувани от потребителя Драгомир Георгиев от Провадия. В поста си той обяснява, че въпросният контейнер се намира зад църквата в Провадия и че който иска, може да отиде и да си избере заглавие по избор. Сред изхвърлените заглавия са „Записки по българските въстания” на Захари Стоянов, том с произведенията на Ботев, книги на Иван Вазов, книга за братята царе Асеневци и много други. Човекът, който сигнализира за вандалщината, съобщава в поста си също, че е събрал повечето от книгите и че всеки, който иска може да му пише и да си избере книга, която да получи безплатно.Снимките с изхвърлените български класици предизвика истинска буря от негодувание във фейса. „Тези снимки са картина на олицетворение на моралния упадък и подмяната на ценностите на нашето съвремие. Тези книга са не съкровище, а съкровищница за интелекта и душата на човек, но някои са слепи. А този, който го е направил, нека срамът остане за него”, въмущава се Петко Иванов. Други са още по-кратки: „Ужас! Нямам думи.” И „Падението на един народ”, заявяват те. Някои от хората във фейса предлагат книгите да бъдат подарени на някой старчески или детски дом, или пък на някоя селска библиотека. А други предлагат да бъдат пордадени и с парите от тях да се подпомогне някоя благородна кауза.\n\n\n                    ", "date": "2018.01.11", "title": "Изхвърлиха Ботев и Вазов на боклука"}
{"url": "http://www.monitor.bg/a/view/74042-%D0%A0%D1%83%D1%85%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%82%D0%BE%D0%B2%D0%B5%D1%82%D0%B5-%D0%9F%D0%B5%D0%B5%D0%B2%D1%81%D0%BA%D0%B8/", "text": "Олигарх, заложил редакционната политика на медиите си, го атакува с опорки\n                    Олигарси, събрани в клуб по интереси заради висящи съдебни дела и фалиращи бизнеси, от няколко години се опитват да клатят държавата. За да им се случват по-лесно пропагандните атаки Иво Прокопиев, Сашо Дончев, Огнян Донев и Цветан Василев дори си създадоха собствена Фабрика за фалшиви новини, чиито отделни части бълват на конвейер мултиплицирани едни и същи опорни точки и клевети. Прост анализ на темите, по които изданията от машината за медийна манипулация усърдно се трудят, ще покаже едно – основен герой на повечето е депутатът от ДПС и наш издател Делян Пеевски. Името му е набърквано в най-различни конфигурации от градски митове до откровени измислици. Вторите преобладават значително.А причината за тази почти маниакална обсесия е много прозаична – медиите от нашата издателска група от години разследваме престъпните схеми на олигархията у нас и вадим наяве далаверите им, подкрепяйки всеки материал с документи и доказателства. Тази работа обаче никак не се нрави на босовете. Те са свикнали да се държат като елит, който макар да е измислен и самообявил се за такъв, еполучил индулгенция за публично разкриване на аферите им. Просто защото съвсем доскоро държеше почти всички медии у нас и диктуваше в ухото на журналистите дума по дума, опорна точка по опорна точка какво да се пише, кой да бъде ударен и кой да бъде погален от страниците на „Капитал“, „Дневник“, „Сега“ и другите им издания.За удобството на Фабриката за фалшиви новини, пък и за да не се объркват служителите й, пропагандната машина създаде основен лист от опорни точки, които задължително присъстват във всяка една новина за Пеевски. Опорките могат да се пускат самостоятелно, може и в съвкупност, като е важно те да излизат максимално често, ако може ежедневно във ветрилото от издания на олигархията. Това, че тезите в опорките, освен напълно измислени, лесно могат да бъдат опровергани с елементарни проверки или официални документи, не е проблем за медиите на задкулисните играчи. Те от години се чувстват като властелини на словото у нас и смятат, че приватизираната медийна свобода може да им служи като наложница. Пък и еважно една лъжа да бъде повторена сто пъти, така че всеки да забрави, от къде е тръгнала и чии интереси обслужва.Прост анализ ще покаже, че любимите опорки срещу Пеевски са най-основно в пет теми – медиен монопол и концентрация на издания, монопол върху разпространението на печатни издания, финансиране с държавни и еврофондове, налагането на пълен контрол и цензура в медиите, както и сриването на страната ни в класациите за свобода на словото. Всяка една от тези опорки е пълна лъжа и не почива на реални факти, но всички те са много важни за Фабриката и олигарсите, които я движат. Защо? Отговорът е елементарен – босовете много държат публично да омаскарят медиите от нашата издателска група, за да се намали доверието към нас и по този начин да ни бъдат запушени устите за истините, които казваме.Първата лъжа – Пеевски има монопол в медиите, всъщност е основополагаща за целите на пропагандата, но в същото време е детска работа да бъде опровергана. Проверка в Търговския регистър показва, че Пеевски е собственик на само една издателска група, в която влизат 4 ежедневника - „Телеграф“, „Монитор“, Меридиан мач“, както и регионалният „Борба“, един седмичник - „Политика“ и едно онлайн издание – Агенция „Монитор“. В същото време данните на Националния статистически институт показват, че у нас излизат 44 ежедневници и 111 седмичници. На този фонмедийната собственост на Пеевски е пренебрежимо малка, но явно дразни престъпните босове. Причината за това е, че вестник „Телеграф“ е вестникът с най-голям тираж у нас, който се радва на космическия за нашите ширини тираж от 130 000 бройки дневно. Влиятелни са и останалите издания от групата, които покриват пълния спектър на обществото – от бизнес и политика до спорт и забавления и също се радват на сериозен читателски интерес. Всичко това няма как да не тревожи самообявилите се за медиен елит олигарси, които хич не обичат да се чува различен от техния глас, особено ако има опасност да разкрие аферите им. В същото време техните собствени издания все по-често или намаляват тиража си или напълно изчезват от пазара, заради липсата на търсене към тях. Просто е – никой не иска да чете и да се информира от елитарни медии, които обслужват олигархични цели. Междувременнодоверието към нашите издания все повече расте заради сериозните разкрития, които правим, подкрепени с факти и доказателства и това силно панира босовете.И тук идва място на втората лъжа. За да оправдаят клонящия към нула интерес на публиката към медиите си, олигарсите пускат следващата опорка – че Пеевски държал разпространението на печатни медии у нас и затова вестниците им изчезвали от пазара. Тази абсурдна лъжа, също многократно е опровергавана с доказателства, но пак да кажем – Пеевски няма нищо с разпространението у нас. Смешните оплаквания на служители на Фабриката, че изданията им липсвали от пазара (като карикатуриста на заплата при Сашо дончев Христо Комарницки, който напоследък се изживява и като издател на сатиричния „Прас-Прес“ – б.а. ), пък са повече от нелепи. Всеки може да обиколи реповете в своя град и да види, че уж изчезналото вестниче с карикатури лежи по тезгяхите,но заради нулевото търсене, жълтее и прашасва, без да се намери купувач за него. Пазарна икономика, която обаче никак не работи в интерес на свикналите да диктуват дневния ред на държавата и гражданите й, олигарси.И ако предишните две опорки имат за цел да оправдаят ниския интерес на хората към олигархичните издания и фалиращите им бизнеси, то третата клевета е на пръв поглед необяснима. Във все повече от своите текстове Фабриката упорито започна да публикува тезата, че изданията на Пеевски се издържали от еврофондове и държавни пари, което е абсолютна лъжа. Даже точно обратното, проверка показва, че докато медиите от нашата група не са взели и стотинка от подобни фондове, томашината за пропаганда еполучила над 1 милион пари от ЕС и от обществени поръчки. Всъщност третата лъжа е пряко свързана с четвъртата опорка на Фабриката – че Пеевски налага цензура и контрол над медиите и в тях се пишело това, което той искал. Ако някога някой от псведомедийните анализатори у нас си направи труда да проследи теченията на нашите издания, ще установи, че няма тема – важна за обществото, която да не е засегната в нашите текстове. Не така свободно обаче е положението в медиите от машината за пропаганда на олигарсите. Буквално преди дни фармацевтичният бос Огнян Донев открито заяви, че в медиите му не може да се пише по теми за лекарствения бизнес у нас. Ето затова читателите на „Клуб Зет“ няма как да разберат за драмите с паралелния износ на хапчета за милиони и механизмите на източване на държавни и общински болници чрез фармацевтичните търгове на собственика на изданието. Всеизвестен е и печалният факт, че разградският бос Иво Прокопиев влезе в аналите на историята като първия собственик на медия, заложил в полза на банка редакционната политика на изданията си срещу многомилионен заем. Освен с циничното си възприятие за журналистиката като стока, олигархът се прочу и с писмото си с опорки, което беше разпратил до служителите си в „Икономедиа“ с точни инструкции кого и по какви теми да разпитват.Крещящият пример за псевдосвобода на словото обаче така и не се появи в нито един доклад за състоянието на медиите у нас. Просто защото тези уж независими доклади се пишат не къде да е, а именно в лабораториите за обществено промиване на мозъци на олигархията (схемата на подмяната виж на следващите страници – б.а.).И докато упорито премълчават, че Фабриката работи на пълни пропагандни обороти в полза на своите собственици, журналистите на олигарсите методично успяват да сринат страната ни във всички възможни класации за свобода на словото в последните десет години. Причината за упорството, с което бутат името на България по нанадолнището пък е лесно обяснимо – щом не успяват да със всички инструменти на пропагандата си да очернят достатъчно Пеевски, за да запушат устата на медиите му, ще го обявят пред света за цензор № 1 и причина за всички проблеми в медийния сектор на страната. Благодарение на тези усилия на олигархичните пешки страната ни внезапно се нареди до държави като Гана и Джибути, в които сигурно проблемите на журналистиката са свързани с физическото й оцеляване. Целта обаче е ясна – свободна България да се превърне отново в блато, в което олигархичните интереси на босовете с медии да процъфтяват, удобно скрити за правосъдието зад фалшиви етикетите „елит“ и „честен бизнесмен“. А Пеевски и медиите му много пречим на този иначе „безупречен“ план.\n\n\n                    ", "date": "2018.01.11", "title": "Рухването на митовете „Пеевски“"}
{"url": "http://www.monitor.bg/a/view/23512-%D0%9E%D0%B2%D0%BB%D0%B0%D0%B4%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D1%84%D0%B8%D1%80%D0%B0/", "text": "Олигархията разпръска говорители на опорни точки в националните телевизии\n                    Защо да купуваш цяла крава, ако можеш да ползваш млякото й на много ниска цена? Тази максима от години изповядват олигарсите Иво Прокопиев, Цветан Василев, Огнян Донев и Сашо Дончев, които са намерили ефективен начин да овладеят ефира на националните телевизии. Просто плащат на конкретни предавания и журналисти от иначе рейтинговите медии и чрез тях си осигуряват сериозна трибуна за разпръскване на опорните си точки по медийни, бизнес и дори политически въпроси. Защото за задкулисните играчи е много важно да диктуват правилата именно в тези три области и така да си осигурят индулгенция за вършените от тях престъпления срещу държавата и гражданите й.(от анг. ез. – основния информационен поток – б.а.), както елитарно го нарича разградският бос Ив о Прокопиев най-ясно може да се види в стенограмите за аферата „АРГОгейт“, която избухна в началото на миналата година. Тогава в медиите се появиха протоколи от две тайни срещи на мозъчния тръст на олигарсите, състоящ се както от представители на обявилите се за граждански организации грантаджийски НПО-та, журналисти от Фабриката за фалшиви новини, така и от действащи провалени политици и самият Прокопиев за цвят. На сбирките аргонавтите обсъждат създаването на нов политически проект, който да върне във властта престъпните босове и техния ментор – бившият премиер и създател на бандитската приватизация Иван Костов. Задачата е сложна, тъй като никой вече не вярва на мантрите на фалшивите морализатори и затова разговорите продължават по няколко часа.Сред участниците в тях могат да се видят имената както на лидерът на провалилата се на изборите „Да, България” Христо Иванов, политологът Евгений Дайнов, шефката на сайта Mediapool Стояна Георгиева, екслидерът на СДС Мартин Димитров, неуспелият кандидат-президент на РБ Трайчо Трайков, една от най-важните фигури в „Протестна мрежа“ Антоанета Цонева, бившата говорителка на Командира и настояща собственичка на сайта „Медиапул“ Стояна Георгиева.По време на втората сбирка, наред с бабуването на политическия проект (виж карето – б.а.), обаче много ясно лъсва и починът за овладяване на основният информационен поток в телевизиите. Докато обсъждат частта с отразяването на новия ГМО политически продукт, присъстващите изразяват притеснени, че хората вече губят интерес към „делото“ им. „В един момент тая енергия ще угасне и няма да е интересна на хората. Ще спрем да сме интересни”, смънква една от участничките.Последвалата реплика на Прокопиев обаче показва, че място за притеснение сред съзаклятниците не трябва да има, защото„Следва уикенд. Темата е тази. Няма никакво съмнение, ще има много участия. Дайте да определим още хора. 4–5 да участват на много места и да кажем ние каквото искаме, а не да ни фреймват в чужда адженда. И не забравяйте че жълтите медии са малка част. Има мейнстрийм и здрава част. За да сме коректни към тях, те трябва да знаят кого питат и какво трябва”, категоричен е босът и посочва конкретни имена, които да тръгнат на поход в осигурения от „мейнстрийма“ ефир – Мартин (Димитров – б.а.), Тони (Антоанета Цонева – б.а.), Пепи (Петър Славов – б.а.), както и самият Иво Прокопиев. Определят се темите, по които да се говори: „Можем да отместим вниманието по проекта, по каузите с които ще говорим – КТБ, мафията, картелите. Около тях се събираме за за продължим битката“. От стенограмите лъсва и друго – уж действащите политици като Христо Иванов и Радан Кънев безусловно се подчиняват на командите на Прокопиев, договаряйки се, че ще говорят само по темите, посочени от разградския бос.„Иво ни възложи да се поддържа интереса и да се говори по темата, създавайки обществено очакване“, обобщава ситуацията един от посочените за бъдещи говорители Мартин Димитров.Резултатите от зададената команда не закъсняват и още от същият денза да разпръсква опорките на олигархията. Проста проверка на медийните изяви от въпросните петък, събота и неделя (17,18 и 19-и ноември 2016 г.) показва, че задачата на говорителите е изпълнена, спазвайки едно към едно указанията от „АРГО“. Пръв в ефира се появява Гроздан Караджов, който пред bTV радио на 17 ноември 2016 г. заявява, че „на различни етапи господин Прокопиев е бил сред нас“ и дори посочва, че проектът се готви от близо година (изпълнява нареждането да подгрява публиката за нуждата от нова дясна ГМО партия – б.а.). По-късно през деня пред „Дарик“ пък се появява самият Радан Кънев , който пуска поредна димка по опорките с изречнието, че до края на годината щяло да стане факт „обединение на хора, които ще работят заедно“, но лидерството му щяло да е ясно чак през март 2017 г. - т.е. по времето, когато се проведе предсрочният парламентарен вот. Междувременно „мейнстриймът“ се подгрява от медиите на Фабриката, които на 18-и ноември 2016г. Пускат интервю с основателя на задкулисния кръг „Агнешки главички“ - разградският покровител на Иво Прокопиев Никола Николов. От интервюто, дано за прокопиевия „Капитал“ лъсва както, че олигарсите много се тревожат от проверка на бандитската приватизация, направила ги мултимилионери с благословията на Командира, така и намигване, че има нужда от нов проект „на дясната идея“. Статията моментално е препечатана както от по-малкото братче на „Капитал“ - „Дневник, така и от присъдружния сайт „Медиапул“, чиято собственичка явно усърдно си е записвала инструкциите на боса Прокопиев по време на АРГО-сбирката.чиито розови бузи цъфват в bTV на 19-и ноември сутринта. Ефирът за помпозната ТВ поява на разградския олигарх пък е любезно предоставен от свързваната както с него, така и с НПО-мрежата му журналистка Жени Марчева. Творчеството на ТВ водещата е пълно с примери за откровено обслужване на интересите на задкулисните играчи, а едно от възможните обяснения за подобно раболепно поведение към тях ухае на пари (които обаче иначе не миришат – б.а.).Спазвайки плътно собствените си инструкции, Прокопиев, подкрепян от удобните въпроси на самата Марчева, трасира идеята за нов проект и обосновава нуждата на обществото от него: „Още от 2013 г. в обществото върви един много оживен и дълбок разговор за това как да променим начина, по който се прави политика – ние реално загубихме 10 години в циклене, жизненото равнище е каквото беше през 2007 г.“. Прави впечатление, че разградският бос не е от най-срамежливите защото, само два дни след като е задавал опорни точки на глашатаите си, в ефира на bTV най-нагло заявява: „Българският избор е \"между фалшиво зададени теми и проблеми\" и техните фалшиви представители“.„Гениалното“ интервю на олигарха пък моментално е препечатано от Фабриката с цел да се поддържа огъня на публиката и от страх да „не спрем да бъде интересни на хората“. Служителите в машината за пропаганда на босовете обаче до така степен се оливат в усилията си, че дори подчертават фалшивата клетва на Прокопиев, че няма намерение да влиза в активната политика. „Но в момента има много българи от различни сфери, политически партии и точки на света, които работят за това страната ни да бъде едно по-добро място. Тази общност няма цвят, има идеи, принципи и цел“, патетично реди Прокопиев. И донякъде лъжата му е вярна – босът и партньорите му олигарси нямат нужда да участват активно в политиката, тъй като са намерили достатъчно ефикасни методи задкулисно да дирижират както политиката, така и обществения дневен ред.  в горещата петъчна привечер климатиците на събитиен център „Ерато“ на бул. „Витоша” 164 работят с пълна сила. В една от двете зали на центъра са се събрали около 30-ина души, някои добре известни, други не толкова, обществени фигури, обединени около амбициите си да се доберат до властта на всяка цена. Тогавашният депутат от Реформаторския блок Иван Иванов (явил се на последните избори като кандидат за депутат от „Нова република“) се явява кръстник на родния АРГО-гейт. Иванов съобщава, че на срещата на ДСБ на Боровец, проведена две седмици преди това, е взето решение за „създаване на политическа фондация и най-вероятно, когато обстоятелствата го наложат, да се премине към създаване на по-класически, политически субект“. Разработена е специална „фейсбук група“ АРГО, дали по аналогия на операцията на ЦРУ, или заради смисъла на думата, чието значение е таен език на съсловие или социална група. Целта на сбирката – налагане на кандидат за президент и план за инженеринг на политическо ГМО, което да представлява интересите на олигархичния кръг „Капитал”, чийто движещ фактор - обвиняемият Иво Прокопиев, е главен участник в сбирката. е изпратена на редакционните мейли на няколко централни медии с предговор, който гласи: „ И ще познаете истината, и истината ще ви направи свободни .” Евангелие от Йоан 8:31 \"И дадох й време да се покае, но не иска да се покае от блудството си.\" Откровение 2:21 \"Дойде ли гордостта, дохожда и срамът\" Притчи 11:2 Три цитата. Три коалиции - три провала. Триста хиляди излъгани. Понякога е нужно трима да се споминат, за да се роди един. Сбирката се провежда на 17 ноември 2016г. след краха на президентските избори, който претърпява тайният инженерен проект на Агнешките главички. Участниците са в почти същия състав - издателят на в-к. „Капитал” Иво Прокопиев и други.\n\n\n                    ", "date": "2018.01.11", "title": " Олигархичното овладяване на ефира"}
{"url": "http://www.monitor.bg/a/view/85893-%D0%97%D0%B0%D0%BB%D0%B8%D1%87%D0%B8%D1%85%D0%B0-%D0%B4%D1%83%D0%BC%D0%B0%D1%82%D0%B0-%D0%B8%D0%BD%D0%B2%D0%B0%D0%BB%D0%B8%D0%B4-%D0%BE%D1%82-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Депутатите приеха на първо четене промени в Закона за държавните такси, чрез които думата „инвалид“ отпада от законодателството. Промените бяха внесени от БСП и единодушно подкрепени от 138 народни представители. Съгласно направените промени думата „инвалид“ ще бъде заменена със словосъчетанието „лица с увреждания“. Това налага промяната на девет закона. Според вносителите на законопроекта думата „инвалид“ носи негативен заряд и с отпадането ѝ ще се направи положителна крачка към социалното приобщаване на хората с увреждания.\n                    ", "date": "2018.01.11", "title": "Заличиха думата „инвалид“ от законодателството "}
{"url": "http://www.monitor.bg/a/view/65184-%D0%92%D0%B8%D1%81%D1%88%D0%B5%D1%82%D0%BE-%D0%BF%D0%BE-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0-%D0%B1%D0%B5%D0%B7-%D0%BF%D0%B0%D1%80%D0%B8/", "text": "Спират евростипендиите, ще дават бонуси за успех от хазната \n                    Студентите, които се обучават по математика, химия, физика и други приоритетни професионални направления като религия, педагогика и енергетика, да не плащат семестриални такси. Това е един от вариантите, които се обмислят, за да се стимулира обучението в тези сфери, в които има остър недостиг на кадри, обясни министърът на образованието и науката Красимир Вълчев. Той изрично подчерта, че все още няма такова решение, а това е само вариант. Евентуално той може да се реализира най-рано през академичната 2019 – та година.\n\nСъщо така студентите вече няма да получават европейски стипендии, но същите бонуси за успех ще продължат да съществуват, само че средствата ще идват от държавния бюджет. Причината е, че проектът за стипендии от европейските фондове е изтекъл и препоръката от Европа е тази практика да продължи като държавна политика, обясни Вълчев. Размерът на наградите за успех от еврофондовете досега беше 150 лв. Сумата се запазва, но университетите имат правото да намалят сумата и да изберат да дадат бонуси за успех на повече студенти. Европроектът предвиждаше и награди за специални постижения в размер на 300 лв., които обаче държавният бюджет няма да поема и така на практика те отпадат.\n\nРедукция на приема в определени специалности предвижда проект на образователното министерство. В него отделните образователни области са разделени на четири групи. В първата влизат приоритетните професионални направления с остър глад за специалисти като математика, физични и химични науки, „Педагогика на обучението по...“ и др. И при тях предложеният прием от университетите няма да бъде намаляван от страна на държавата.\n\nВъв втората група са други професионални направления като педагогика, инженерни науки, аграрни науки и др., като при тях приемът може да бъде редуциран само при университетите с ниска оценка. Третата група са професионални направления извън приоритетните, като правото например. В този случай приемът няма да бъде намален само в университетите с най-висока оценка. И в четвъртата група са „Икономика“ и „Администрация и управление“, където приемът е най-раздут в последните години. Там мерките са най-строги. Документът предвижда прием да не бъде разкрит там, където има под 15 новоприети първокурсници във въпросните специалности. Университетите, в които не бъде утвърден държавен план-прием, ще могат да обучават студенти платено.\n                    ", "date": "2018.01.11", "title": "Висшето по математика без пари "}
{"url": "http://www.monitor.bg/a/view/54523-%D0%91%D0%BE%D1%80%D0%B8%D1%81%D0%BE%D0%B2-%D0%BE%D0%B1%D1%81%D1%8A%D0%B4%D0%B8-%D1%81-%D0%A2%D1%83%D1%81%D0%BA-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                    Премиерът Бойко Борисов проведе работна среща в Министерски съвет с шефа на Европейския съвет Доналд Туск. Борисов заявил, че темата за интеграцията на Западните Балкани остава водещ приоритет и ще разчита на подкрепата на всички евроинституции и държавите членки, съобщиха от правителствената информационна служба.Двамата с Туск били единодушни, че темата за евроинтеграцията на страните от Западните Балкани е важна за региона, но и за целия ЕС. Борисов подчертал, че това ще е дълъг процес, но очакванията на неговите колеги били за ускоряване на процеса на евроинтеграция. Премиерът и Туск обсъдили и възможности в сферата на инфраструктурата и свързаността в региона. Двамата обсъдили и подробности за срещата на върха през май в София, посветена именно на Западните Балкани, на която те са домакини.Относно темата за Турция, Борисов заявил, че подобряването на диалога с турската държава трябва да става с консенсус, с мъдри и спокойни решения. \"Политиката на отчуждаване не трябва да продължава, защото за България, а и за ЕС Турция е стратегически партньор в борбата с миграцията\", коментирал премиерът.Борисов и Туск били единодушни, че кохезионният фонд трябва да бъде запазен.Премиерът уверил Туск, че България е готова за председателството и ще бъде балансьор. През деня Борисов и останалите членове на кабинета се срещнаха и представители на 56 международни агенции и медии от ЕС, дошли в София за откриването. Те се интересували от нашите позиции за миграционната криза в Европа, разширяването на Шенген и еврозоната, Западните Балкани, диалога с Турция, санкциите срещу Русия, както и борбата с корупцията и мониторингът над България.Междувременно интерактивна изложба с фотографии и картини на големи български художници посрещна официалните гости пред Народния театър на площ от над 700 кв.метра. На нея присъства премиера Бойко Борисов, Доналд Туск и шефа на ЕК Жан-Клод Юнкер, както и патриарх Неофит и Симеон Сакскобургготски. Една част от изображенията са посветени на ритуали като нестинарсто, лазарки, кукери коледари. Сред експонатите са и ювелирните артефакти от Варненското, Панагюрското и Преславското съкровища, както и с картини на останките от древни крепости и светилища в Татул, Преслав, Сердика, Средец, Перперикон, Старосел, Царевец, Хисаря. Показани са и фотографии от Боянската църква, Ивановските скални църкви, Свещарската гробница, Рилския манастир и на архитектурата в Копривщица, Стария Пловдив, Созопол, Несебър.\n\n\n                    ", "date": "2018.01.11", "title": "Борисов обсъди с Туск Западните Балкани"}
{"url": "http://www.monitor.bg/a/view/12940-%D0%9F%D1%80%D0%B5%D0%B2%D0%B0%D0%BB%D1%8F%D0%B2%D0%B0%D0%BD%D0%B8%D1%8F-%D0%B8-%D0%B4%D0%BE-9-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "Два дълбоки средиземноморски циклона ще преминат през България между 18 и 20 януари\n                    Студ, дъжд и сняг ще обхванат цялата страна в следващите дни. Рязкото падане на температурите ще започне още утре. В края на седмицата температурите ще са отрицателни, а на места няма да превишат минус 5 градуса. В петък и събота се очакват и първите за тази година снеговалежи. По-значително ще вали в Северна България и планините, и в някои райони ще натрупа до 10-15 см нов сняг.   За завръщането на зимата у нас е виновен средиземноморски циклон, който се образува над Испания преди няколко дни и причини огромни проблеми в Алпите, съобщи Нова ТВ.Очакват се два много големи и дълбоки средиземноморски циклона да преминат през България между 18-20 януари. Ще паднат доста валежи от дъжд, а в планините сняг. Въпреки това няма индикация от наводнения, прогнозира пък климатологът д-ц. Георги Рачев пред БНТ. Според него снежната покривка в София не се очаква да бъде повече от 2-5 сантиметра.От 22 януари ще премине доста голям антициклон и температурите ще паднат на 26 януари до -10, -12 градуса във високите части на планините.Лошото време ще доведе до допълнително замърсяване на въздуха, прогнозира още доц. Рачев. Антициклон със студено време предполага интензивно отопление и възможност за висока концентрация на замърсителите, обясни той. Днес ще се задържи предимно облачно, като на много места ще превали дъжд, който привечер в Предбалкана ще се примесва със сняг. Почти без валежи ще е в югозападните райони. Ще духа слаб, в Източна България до умерен вятър от изток-североизток. Максималните температури ще бъдат между 4° и 9°, съобщи дежурният синоптик от НИМХ Красимир Стоев за „Фокус“.Над Черноморието ще бъде предимно облачно и на места ще превали слаб дъжд. Ще духа до умерен вятър от източната четвърт. Максимални температури на въздуха: 8°-10°, близки до температурата на морската вода. Вълнението на морето ще бъде 2-3 бала.Над планините ще преобладава облачно време и на места ще превали слаб сняг. Ще духа умерен, по билата и силен вятър от юг-югоизток. Максимална температура на височина 1200 метра - около 3°, на 2000 метра – около минус 1°.\n                    ", "date": "2018.01.11", "title": "Зимата се връща, живакът пада рязко утре (ОБНОВЕНА)"}
{"url": "http://www.monitor.bg/a/view/21257-%D0%9E%D0%B1%D1%89%D0%B8%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%81%D0%BF%D1%80%D1%8F-%D0%BF%D1%80%D0%B8%D0%B5%D0%BC-%D0%BD%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D1%81%D0%B0%D0%BD%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%B0%D0%BB%D0%BA%D0%B8-%D1%81%D0%B3%D1%80%D0%B0%D0%B4%D0%B8/", "text": "\n                    Поради запълнен лимит общината в Пазарджик преустанови приема на документи от кандидатите за участие в проект за енергийна ефективност на многофамилни жилищни сгради по Инвестиционен приоритет „Енергийна ефективност в административни и жилищни сгради” на Оперативна програма „Региони в растеж“ 2014 – 2020, съобщиха от администрацията. Лимитът от 6 824 562.21 лв., предвиден в Инвестиционната програма на ИПГВР на гр. Пазарджик, беше достигнат с подадените до момента заявления за интерес и финансова помощ.Бяха подадени документи от сдружения на собствениците за 35 сгради, които запълват лимита от средства и 7 резерви. Предстои комисия да разгледа и оцени документите на кандидатите, след което ще бъдат сключени договори между одобрените за финансиране сдружения на собственици и Общината и ще се пристъпи към следващите дейности по проекта. Приемането на документи започна на 3 януари и на 8 януари лимитът вече бе запълнен, което наложи да се преустанови набирането на кандидати за саниране на многофамилни сгради. Някои от разочарованите притежатели на апартаменти в подобни кооперации и блокчета ще трябва да изчакат отварянето на нова линия за финансиране за енергийна ефективност.\n\n \n                    ", "date": "2018.01.11", "title": "Община Пазарджик спря прием на документи за саниране на малки сгради"}
{"url": "http://www.monitor.bg/a/view/26960-49-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D0%B2-%D0%B4%D1%8A%D0%B6%D0%B4%D0%B0-%D0%B7%D0%B0-%D0%B4%D0%B5%D0%BD-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    43 катастрофи, които са били ламаринени и без сериозно пострадали, станаха само за ден в дъждовния и мрачен Пловдив. Отделно от тях в КАТ регистрирали и 6 други пътни произшествия с общо 10 ранени. „Малко да завали и в тъмната част на денонощието започват катастрофите. Масово колите се засичат, отнемат си предимството или шофьорите не виждат пешеходци по зебрите”, коментираха пловдивски пътни полицаи, които призоваха шофьорите да бъдат нащрек, когато видимостта е намалена заради дъжд, мъгла или тъмнина.Една от регистрираните в бюлетина на полицията катастрофи е верижна – между четири автомобила на бул. „България”. Шофьорът на лека кола „Фият” не спазил дистанция и не видял, че пред него автомобилите са спрели на червен светофар. Така се нацелил в „Хонда”, която пък блъснала друга кола от същата марка отпред. Третата кола във верижната катастрофа на свой ред нацелила задницата на „Фолксваген”. Мъж и жена от една от ударените коли – шофьор и пътничка, били откарани в болница. Там били прегледани и после били освободени за домашно лечение. Случаят бил обработен по административен ред, а на виновния шофьор бил написан акт. Няма данни за употреба на алкохол, уточниха от КАТ-Пловдив.Половин час по-късно на моста на Герджика, където преди няколко години гръцки шофьор помете ученичка на автобусна спирка, рейс от междуградския транспорт се блъсна с лека кола. В тъмното и в дъжда двамата шофьори спореха чия е вината и кой на кого е отнел предимството. 9-годишно дете било блъснато на зебра, докато пресичало на кръстовището на ул. „Недялка Шилева” с ул. „Съединение”. Било прегледано в болница и после било освободено за домашно лечение.\n\n\n                    ", "date": "2018.01.11", "title": "49 катастрофи в дъжда за ден в Пловдив"}
{"url": "http://www.monitor.bg/a/view/29852-%D0%97%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0-%D0%B1%D0%B5%D1%88%D0%B5-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%BD%D0%B0-%D0%B8%D0%BD%D0%B2%D0%B5%D1%80%D1%81%D0%B8%D1%8F/", "text": "В София се наблюдава късна есен и през зимата, няма нищо необичайно  * Имаше коктейл не само от фини прахови частици, а от всички замърсители в града\n                    - На много места дълго време имаше антициклонално поле, при което обикновено движенията са низходящи и се реализира температурна инверсия. Това се наблюдава особено в котловини полета, както е София. Знаете, че терминът „инверсия“ означава „обратно“. Така че по принцип при нормално състояние в атмосферата долу при земята е по-топло, а с височината температурата се понижава. При нормалното състояние топлият въздух, който е по-лек, се издига нагоре и по този начин става вентилиране на тези котловини полета - тоест тези замърсявания се изнасят в големи обеми в атмосферата и дори извън територията на града. Когато обаче има температурна инверсия студеният въздух остава долу ниско, а горе е по-топло и го няма механизмът на естествена вентилация на атмосферата. Така става натрупване на замърсители. Вместо да се разсеят в атмосферата, те се трупат долу ниско. Точно това се наблюдаваше тези дни. От вторник следобед тази температурна инверсия се разруши. Това може да стане по най-различни механизми, в конкретния случай беше от вятъра. Иначе това може да стане от слънчевото греене и от валеж.- Тук става дума за всички видове газови и твърди частици в атмосферата, които по принцип се изнасят. Режимът на вентилация не подбира замърсителите.- Нямаме информация, защото това е от компетенцията на Изпълнителната агенция по околна среда. Те следят качеството на въздуха на територията на цялата страна и трябва да разполагат с такива данни.- Обикновено това се случва в късна есен - например през ноември, както и през зимата. Тук говоря конкретно за София. Така че не говорим за някакво изолирано и уникално по рода си явление. Сравнително често се среща - има поне 30-40 дни в годината, в които се наблюдават такива условия. Разбира се, казвам го ориентировъчно, защото не разполагам с точна статистика.- Тук има два аспекта. Прогнозата, която правим ние, е за средно денонощни стойности. Във вторник я сравняваха със стойности, измерени в отделни часове сутринта. Както забелязахте, следобед около 15-16 часа в София температурната инверсия се разруши и градът се изчисти. Всичко се изнесе във височина. Така че замърсяването на София влезе в безопасни за хората стойности. Смисълът на системата е да покаже предварително в рамките на два дни какво ще се случи, за да се вземат определени мерки. Тя прави оценка, не е средство за измерване. Освен това като всяка прогностична система за времето не може да има 100% сбъдваемост. Никъде по света няма такова. Дори чисто метеорологичната прогноза няма абсолютна точност. А имайте предвид и че тук правим и една изключително локална прогноза - на 2 км. А колкото по-локална е прогнозата, толкова по-голяма е вероятността да сбъркаме. Така че никой не е казвал, че системата ще дава винаги 100% верни прогнози. Общо взето при 20% от случаите системата може да сбърка в едната или другата посока и това бе казано още в самото начало. Това между другото е едно много добро постижение. Системата функционира от 1 септември и поне до този момент показва, че бърка само в около 10% от случаите, но никой не информира обществото, когато прогнозите са точни.- Системата работи до три напред, но общината визуализира само два от тях.- До 12 януари според системата за ранно предупреждение в атмосферата няма условия, които наблюдавахме през предишните дни, за натрупване на замърсяване на въздуха.- Да, наистина беше смог. Защото наблюдаваме коктейл не само от фини прахови частици, а от всички видове замърсители, генерирани в града. Те остават ниско, в приземен слой. Имаше дори снимки в мрежата от Витоша как не се вижда София.- Мисля, че дори по 1 януари наблюдавахме такова явление. Много е важно обаче колко ще продължи тази температурна инверсия. Винаги, когато я има, създава този ефект. Но както сега продължи от 5-9 януари, не можа да се разруши през това време и да направи вентилация. Това доведе до натрупване на замърсяването в рамките на пет дни и затова нараснаха тези концентрации дори рано сутрин, когато няма дори транспорт. Тоест, имаме само приход на замърсяване без никакъв разход.- Няма връзка. По-скоро температурна инверсия има при антициклонално време, което се задържа дълго. Досега наистина зимата е по-топла от климатичната норма, но тя още не е свършила и това дори ни притеснява. Знаете, че в природата нищо не се губи. Така че нищо чудно хубавото време през декември и януари да ни излезе през носа февруари и март. Той е роден 23 ноември 1954 г.Изучавал е физика и метеорология в Софийския университет „Св. Климент Охридски“От 2006 г. насам е синоптик в НИМХ към БАН и работи в областта на изготвяне на краткосрочни прогнози за времето и предупреждения за опасни и особено опасни явления на територията на България, изготвяне на месечните метеорологични прогнози за България \n\n\n                    ", "date": "2018.01.11", "title": "Замърсяването на въздуха беше заради температурна инверсия"}
{"url": "http://www.monitor.bg/a/view/42175-%D0%95%D1%80%D0%B4%D0%BE%D0%B3%D0%B0%D0%BD-%D0%B8%D1%81%D0%BA%D0%B0-%D0%BB%D0%B8%D1%87%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%9C%D0%B5%D1%80%D0%BA%D0%B5%D0%BB/", "text": "\n                    Турският президент Реджеп Тайип Ердоган иска лична среща с германския канцлер Ангела Меркел, за да поправят обтегнатите отношения на страните си. Това заяви турският външен министър Мевлют Чавушоглу, цитиран от ДПА, на среща с германски журналисти късно снощи.\n\nПо думите на министъра Ердоган би искал да покани Меркел в Турция, след като приключат преговорите за сформиране на ново германско правителство, или евентуално самият той да пътува до Германия.\n\nГермано-турските отношения пострадаха тежко след опита за преврат срещу Ердоган през 2016 година. Турският лидер обвини Германия, че приютява поддръжници на живеещия в САЩ мюсюлмански проповедник Фетхуллах Гюлен, който според него стои зад пуча. Оттогава Турция арестува редица германски граждани по обвинения, свързани с тероризъм.\n\nНапоследък обаче Анкара клони към нормализиране на отношенията и германският външен министър Зигмар Габриел покани Чавушоглу в родния си град Гослар миналия уикенд.\n\nЕрдоган няколко пъти е разговарял по телефона с Меркел и германския президент Франк-Валтер Щайнмайер, посочи дипломатът.\n\nНай-острите търкания между двете страни са свързани със задържането на германския журналист Дениз Юджел, който от близо единайсет месеца е в турски затвор, без да са му предявени обвинения.\n                    ", "date": "2018.01.11", "title": "Ердоган иска лична среща с Меркел"}
{"url": "http://www.monitor.bg/a/view/14828-%D0%9C%D0%B0%D1%82-%D0%94%D0%B5%D0%B9%D0%BC%D1%8A%D0%BD-%D1%81%D0%B5-%D0%BF%D0%BE%D0%BA%D0%B0%D0%B7%D0%B2%D0%B0-%D0%BE%D1%82-%D0%B0%D1%84%D0%B8%D1%88%D0%B0-%D0%B2-%D0%B4%D0%B6%D0%BE%D0%B1%D0%B5%D0%BD-%D1%80%D0%B0%D0%B7%D0%BC%D0%B5%D1%80/", "text": "\n                    Той е типичният посредствен мъж, отказал се от мечтата си да бъде хирург, за да стане „трудов кинезитерапевт“. Бракът му се крепи на няколко усмивки от чаровната, но не дотам любвеобилна Одри (Кристен Уииг), а банковата му сметка е на няколко крачки от код червено. На ръба на пълното отчаяние симпатягата Пол Сафранек се обръща към научния пробив на норвежки учен, чийто план за спасение на Земята от свръх популацията смалява доброволци в джобни размери. Пуловерът на неамбициозния терапевт в премиерното заглавие „Малък голям живот“ загащва Мат Деймън, а на въпроса защо точно той е най-подходящ за ролята на мъжа, неуспяващ да се открои от стадото дори с ръст от 13 сантиметра, режисьорът Александър Пайн отвръща: „Трябваше ни човек, да кажем, между 35 и 55 години. Том Ханкс е вече на 60 и кой друг ни остана - ентусиастите на тема мускули, които в общия случай се казват Крис. Ние искахме да изградим образа на средностатистическия човек, в същото време ни трябваше и звезда, защото филмът е високобюджетен.“Въпреки че логистиката на „Малкият голям живот“ предполага значително рамо от спецовете по визуални ефекти, самият Пайн се ограничава максимално от гледна точка на технологиите. „Помолих професионалистите, с които работих на терен да ми помогнат възможно най-много в преструвките, че снимам най-обикновен филм, без никаква компютърна обработка“, връща лентата назад режисьорът, зарекъл се да не позволява на дъщеря си да гледа цветна телевизия докато не навърши поне 12 години.Встрани от индивидуалната трагедия на буквално малкия човек, филмът успява да засегне и по-глобални проблеми като дискриминация, недостиг на ресурси, екологични промени и т.н. Това е и причината Деймън да откаже главната роля в „Манчестър край морето“, за който Кейси Афлек впоследствие спечели и „Оскар“.\n                    ", "date": "2018.01.11", "title": "Мат Деймън се показва от афиша в джобен размер"}
{"url": "http://www.monitor.bg/a/view/40139-%D0%9A%D1%8A%D1%81%D0%BD%D0%B0%D1%82%D0%B0-%D0%BA%D0%BE%D0%BD%D1%81%D1%83%D0%BB%D1%82%D0%B0%D1%86%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D1%83%D1%81%D0%BB%D0%BE%D0%B6%D0%BD%D0%B5%D0%BD%D0%B8%D0%B5-%D0%BD%D0%B0-%D0%B2%D0%B8%D1%80%D1%83%D1%81%D0%BD%D0%B8%D1%8F-%D0%BE%D1%82%D0%B8%D1%82/", "text": "\n                    - Наблюдават се доста усложненията и те са основно в областта на средното и вътрешното ухо. Става дума за т.нар. вирусни отити или възпаления на средното ухо при вирусни болести.\n\n\n                    ", "date": "2018.01.11", "title": "Късната консултация може да доведе до усложнение на вирусния отит"}
{"url": "http://www.monitor.bg/a/view/5434-%D0%93%D1%80%D0%B8%D1%88%D0%BE-%D0%B2-%D0%BF%D0%BE%D1%82%D0%BE%D0%BA%D0%B0-%D0%BD%D0%B0-%D0%9D%D0%B0%D0%B4%D0%B0%D0%BB-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%BD%D0%BE%D0%B2-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB/", "text": "Българинът започва с двама квалификанти в Мелбърн\n                    Поставеният под номер 3 в основната схема Григор Димитров ще започне участието си в тазгодишното първенство на Австралия по тенис с мач срещу квалификант, отреди тегленият жребий. При успех, във втория кръг отново квалификант ще очаква най-добрия български тенисист, но след това програмата на Димитров става доста коварна. Евентуални съперници на Гришо в третия кръг могат да са Давид Ферер (Исп) и Андрей Рубльов (Рус), които се срещат помежду си още на старта на турнира. Точно Рубльов сложи край на надеждите на Димитров за нещо значимо в последния турнир от Големия шлем, след като през септември го победи на US Open.\n\nАвстралиецът Ник Кириос, който отстрани Гришо на полуфиналите в Бризбей преди седмица, може да се срещне с българина в четвъртия кръг, но преди това местният любимец ще трябва да се справи с бившия финалист в Мелбърн Жо-Вилфрид Цонга (Фр).\n\nНа четвъртфиналите като най-опасен изглежда американецът Джак Сок, спечелил преди малко повече от два месеца турнира \"Мастърс\" в Париж, а ако достигне до полуфиналите, Димитров ще може да срещне водача в основната схема Рафаел Надал. Двамата играха на тази фаза и през миналата година, когато испанецът победи в маратонски петсетов двубой.\n\nВ долната част на схемата са шампионът Роже Федерер, шесткратният първенец в Мелбърн Новак Джокович, както и швейцарецът Стан Вавринка и аржентинецът Хуан Мартин дел Потро.\n\nПри жените от трите ни участнички в квалификациите, за втория кръг се класираха Виктория Томова и Елица Костова. Томова се наложи над белгийката Марина Заневска със 7:5, 6:7(2), 6:2, а следващата й съперничка ще е втората поставена в пресявките Евгения Родина (Рус), която е 114-а в света. Костова пък се справи с 6:1, 3:6, 7:5 с американката Ейша Мухамад и среща чехкинята Дениса Алертова (118-а в света) във втория кръг. От борбата отпадна Сесил Каратанчева след загуба с 5:7, 6:3, 5:7 от румънката Ирина Бара.\n\nЖребият за основната схема при жените отреди още в първия кръг интересен сблъсък - миналогодишната вицешампионка Винъс Уилямс (САЩ) стартира срещу една от най-опасните непоставени тенисистки в жребия - Белинда Бенчич (Швейц).\n\nВодачката в схемата Симона Халеп (Рум) пък може да срещне рано двукратната победителка от „Уимбълдън“ Петра Квитова.\n                    ", "date": "2018.01.11", "title": "Гришо в потока на Надал, възможен нов полуфинал"}
{"url": "http://www.monitor.bg/a/view/5896-%D0%9A%D0%BE%D0%BD%D1%82%D1%83%D0%B7%D0%B8%D1%8F-%D0%BD%D0%B0-%D0%BD%D0%B0%D0%B2%D0%B8%D0%B3%D0%B0%D1%82%D0%BE%D1%80%D0%B0-%D0%BE%D1%82%D0%BA%D0%B0%D0%B7%D0%B0-%D0%9B%D1%8C%D0%BE%D0%B1-%D0%BE%D1%82-%D0%94%D0%B0%D0%BA%D0%B0%D1%80/", "text": "\n                    Легендата с девет поредни световни титли във WRC Себастиен Льоб (Фр) се отказа от по-нататъшно участие в рали \"Дакар\", съобщиха организаторите. Причината за отказа на пилота на \"Пежо\" е контузия, която има навигаторът му Даниел Елена.След първите 4 етапа на надпреварата Льоб бе втори в генералното класиране с изоставане от 6:55 минути от сънародника си и съотборник Стефан Петерханзел.В петия етап обаче Льоб и Елена заседнаха в пясъчните дюни между Сан Хуан де Маркона и Арекипа в Перу. След половин час забавяне Льоб потегли, но след кратък период отново спря да чака помощ. Впоследствие навигаторът му получи силни болки в опашната кост и двамата взеха решение да се оттеглят от надпреварата.Петерханзел пък спечели етапа, като измина 266-те километра за 2.51:19 часа. Той изпревари с 4:52 минути холандеца Бернхард тен Бринке с \"Тойота\". С успеха французинът, който е 13-кратен победител в различните класове на ралито, увеличи преднината си в генералното класиране пред вече втория Карлос Сайнц на 31:16 минути, а Бринке изостава на 1.15:16 часа.При моторите водач след петия етап продължава да бъде французинът Адриен ван Беверен, като той има преднина от само 1 минута пред втория Кевин Бенавидес (Арж) и 1:14 минути пред третия Матиас Валкнер.Петият етап беше спечелен от испанеца Хоан Борт, който измина разстоянието до Арекипа за 3.19:42 ч.\n\n\n                    ", "date": "2018.01.11", "title": "Контузия на навигатора отказа Льоб от „Дакар“"}
{"url": "http://www.monitor.bg/a/view/41284-%D0%90%D0%BB%D0%B1%D0%B5%D1%80%D1%82-%D0%9F%D0%BE%D0%BF%D0%BE%D0%B2-%D0%BF%D1%8A%D1%80%D0%B2%D0%B8-%D0%B2-%D0%90%D0%B2%D1%81%D1%82%D1%80%D0%B8%D1%8F/", "text": "\n                    Алберт Попов спечели гигантския слалом в Мариа Алм (Ав), валиден за ФИС. За първия си успех за 2018-а Попов постигна време от 1:52,41 мин. Той изпревари с 0,03 сек. германеца Юлиян Раушфус, а трети е Сами Торсти (Фин) с 1:52,60 мин. Ден по-рано Алберт бе втори пак на гигантски в Мариа Алм.\n\n\"Допуснах грешка в първия манш, иначе можеше да направя по-голяма разлика на останалите“, коментира от Австрия 20-годишният Алберт. Той взима и рекордните за него 10,50 нак.т. Следващите стартове на Попов ще се в Европейската купа в края на седмицата.\n\nВ същото време Камен Златков завърши на второ място в слалома на ФИС за купа \"Бороспорт\" на Боровец. Той финишира за 1:43,07 мин. (53,01 сек. в първия манш и 50,06 сек. във втория манш ) на писта \"Попангелов\", като остана единствено зад победителя Йоанис Антониу от Гърция.\n\nВ надпреварата при жените фаворитката Мария Киркова отпадна в първия кръг, а победителка убедително стана босненката Елведина Музаферия с най-добри времена и в двата манша. Втора с изоставане от 0,25 сек. от победителката завърши българката Ева Вукадинова.\n                    ", "date": "2018.01.11", "title": "Алберт Попов първи в Австрия"}
{"url": "http://www.monitor.bg/a/view/26012-%D0%9E%D0%B3%D1%80%D0%BE%D0%BC%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Огромен е интересът към най-големия тенис турнир в България за 2018 година \"DIEMA XTRA Sofia Open\", който ще се проведе в столичната зала \"Арена Армеец\" от 4 до 11 февруари.Месец преди финала на надпреварата от сериите АТР 250 останаха свободни само 30% от капацитета на залата за решителната битка за трофея, похвалиха се организаторите.Феновете очакват в този мач да гледат на живо първата ни ракета и №3 в света Григор Димитров, който триумфира в надпреварата през миналата година.Разпродаден е и над 60% от капацитета за полуфиналните сблъсъци на 10 февруари (събота).Организаторите отчитат добро търсене и на седмичните билети за всички дни от 4 до 11 февруари. При закупуването им феновете получават над 30% по-добра цена отколкото за единични билети.Генерално има ръст от 20% на закупените билети спрямо същия период миналата година, отчетоха още домакините.\"Благодаря на фантастичните български фенове за огромния интерес. Всичко с организацията е на професионално ниво и ни очаква истински празник за тениса\", заяви турнирният директор Пол Макнами.\n\n\n                    ", "date": "2018.01.11", "title": "Огромен интерес към турнира в София"}
{"url": "http://www.monitor.bg/a/view/85881-%D0%A2%D0%B8%D1%88%D0%BE-%D0%BD%D0%B0%D1%81%D0%BB%D0%B5%D0%B4%D0%B8-%D0%9C%D0%B8%D1%80%D0%B5%D0%BB%D0%B0-%D0%B7%D0%B0-%D0%B0%D1%82%D0%BB%D0%B5%D1%82-1-%D1%83-%D0%BD%D0%B0%D1%81/", "text": "\n                    Тихомир Иванов наследи на трона Атлет на годината Мирела Демирева. Плевенчанинът, който достигна до финал на световното първенство в скока на височина с личен рекорд от 231 см, получи статуетката за №1 за 2017 г. от спортния министър Красен Кралев.Преди година Иванов беше избран за Изгряващата звезда на българската лека атлетика, а сега този приз заслужи световната вицешампионка в тройния скок при девойките под 18 г. Александра Начева. Друга млада звезда Лиляна Георгиева пък бе избрана за любимец на феновете в онлайн допитване на сп. „Атлетика“.Президентът на БФЛА Добри Карамаринов отчете 2017-а като успешна за българската атлетика. Кралев пък обеща, че след „Асикс Арена“ държавата ще продължи с ремонтите на алтетическите писти. „Работи се по залите в Пловдив на \"Локомотив\" и в Кюстендил. Беше изградена писта в Хасково, прави се и в Сандански. Работи се по \"Бургас Арена\", която се надявам в края на годината да бъде готова за откриване. Предстои реконструкция на залата в Добрич, ще направим и ремонт на стадион \"Академик\" в София“, заяви той.\n\n\n                    ", "date": "2018.01.11", "title": "Тишо наследи Мирела за атлет №1 у нас"}
{"url": "http://www.monitor.bg/a/view/32242-%D0%9F%D0%B5%D0%BD%D0%B5%D0%B2-%D1%81%D0%B8-%D0%B2%D0%B7%D0%B5-%D1%81%D0%B8%D0%BD%D1%8F-%D0%BB%D0%B5%D0%B3%D0%B5%D0%BD%D0%B4%D0%B0-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%91%D0%A4%D0%A1/", "text": "Чичовото ще пише нов устав и ще реже чужденците\n                    \"Червено-синият\" тандем Любослав Пенев - Николай Илиев ще атакува президентския пост в БФС на предстоящия на 16 февруари конгрес. Двамата са бивши съотборници в националния отбор, като се очаква при успех в изборите Илиев да заеме вицепрезидентския пост.Присъствието му в екипа е изненадващо, тъй като допреди няколко години Николай Илиев бе част от Управителния съвет на „Левски“, а освен това е кумец на Борислав Михайлов. В отбора на Пенев влизат още юристът Радостин Василев, финансистът Любомир Дацов и Атанас Стоилов.Фактът, че Пенев е легенда на ЦСКА, а Николай Илиев – на „Левски“, дава надежди на двамата, че столичните грандове ще ги подкрепят. Изпълнителният директор на „сините“ Красимир Иванов разкри, че съвсем скоро от клуба ще обявят кого ще подкрепят на конгреса. От ЦСКА-София също още няма официално становище. Такова обаче дойде от „Славия“, от където заявиха, че застават твърдо зад Борислав Михайлов и дори ще издигнат кандидатурата му.Иначе на срещата с медиите Любослав Пенев официално обяви плановете си за развитие на футбола, ако стане президент на футболната централа. Той се обяви категорично против президенти на футболни клубове да влизат в Изпълкома на БФС, а освен това заяви, че целият устав на централата трябва да бъде пренаписан. Друга от мерките пък ще е за ограничаване бройката на чужденците в българския футбол, както и въвеждането на електронно картотекиране на футболисти. За финал бившият треньор на националния отбор призова всички футболни клубове да гласуват „по съвест“ на предстоящия конгрес.\n\n\n                    ", "date": "2018.01.11", "title": "Пенев си взе „синя“ легенда за изборите в БФС"}
{"url": "http://www.monitor.bg/a/view/66449-%D0%96%D1%83%D0%BD%D0%B8%D0%BE%D1%80-%D0%9A%D0%B8%D1%88%D0%B0%D0%B4%D0%B0-%D1%80%D0%B0%D0%B7%D1%82%D1%80%D0%BE%D0%B3%D0%BD%D0%B0-%D1%81-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "\n                    „Лудогорец“ се раздели с нападателя Жуниор Кишада. Договорът на бразилеца е прекратен по взаимно съгласие, като 32-годишният футболист е свободен да си търси нов отбор. Кишада беше привлечен в „Лудогорец“ през 2011 година от бразилския „Атлетико Брагантино“. Той записа повече от 100 мача за \"орлите\" и постигна много успехи. Шампион на България 6 пъти, два пъти е носител на купата и два пъти на Суперкупата.В същото време от лагера на „Лудогорец“ в Турция обявиха, че вече тимът е в пълен състав и всички играчи са на линия в тренировъчния процес. Последните завърнали се бяха Абел Анисе, Козмин Моци, Хорхе Броун, Яцек Горалски, Върджил Мисиджан, както и бразилските играчи Марселиньо, Ренан, Жоао Пауло, Рафаел Форстър, Натанаел, Сисиньо, Лукас Саша, Густаво Кампаняро и Вандерсон. На 17 януари е първата контрола на „Лудогорец“ в Турция – срещу румънския Ботошани. Мачът е с начален час 18 ч. и ще бъде предаван в каналите на \"Нова Броудкастинг Груп\".\n\n\n                    ", "date": "2018.01.11", "title": "Жуниор Кишада разтрогна с „Лудогорец“"}
{"url": "http://www.monitor.bg/a/view/70771-%D0%A0%D0%B5%D0%B0%D0%BB-%D1%81-%D0%BF%D0%BE%D1%80%D0%B5%D0%B4%D0%BD%D0%B0-%D0%B8%D0%B7%D0%B4%D1%8A%D0%BD%D0%BA%D0%B0-%D0%BE%D1%81%D0%B2%D0%B8%D1%80%D0%BA%D0%B2%D0%B0%D0%BD%D0%B8%D1%8F-%D0%BD%D0%B0-%D0%91%D0%B5%D1%80%D0%BD%D0%B0%D0%B1%D0%B5%D1%83/", "text": "\n                    „Реал“ (Мадрид) продължава да къса нервите на феновете си с неубедителни изяви. Испанският гранд не успя да победи на реванша от 1/8-финалите за Купата на краля „Нумансия“, завършвайки 2:2. Въпреки това обаче „Реал“ се класира за следващата фаза след победа с 3:0 в първия двубой. Мачът на „Сантяго Бернабеу“ трябваше да се превърне в извинение към запалянковците за слабите изяви в първенството и за разликата от 16 точки с лидера „Барселона“, но вместо това само затвърди кризата в тима. Зинедин Зидан заложи на голяма част от резервите и „Реал“ на два пъти повеждаше в резултата, но в крайна сметка отново не успя да запише победа. Това вбеси феновете, които изпратиха тима с бурни освирквания. „Не съм притеснен, 2-3 победи и отново ще си върнем самочувствието. Освиркванията и критиките не ми пречат да си върша работата“, лаконичен бе Зидан. Според местните медии пък той със сигурност ще бъде уволнен, ако „Реал“ отпадне от ПСЖ на 1/8-финалите в Шампионската лига.\n\n\n                    ", "date": "2018.01.11", "title": "„Реал“ с поредна издънка, освирквания на „Бернабеу“"}
{"url": "http://www.monitor.bg/a/view/32174-%D0%9A%D0%BE%D0%BD%D1%82%D1%80%D0%B0%D1%81%D1%82%D0%B5%D0%BD-%D0%B4%D1%83%D1%88-%D0%B1%D0%BE%D1%80%D0%B8-%D1%81%D1%82%D1%83%D0%B4%D0%BE%D0%B2%D0%B0%D1%82%D0%B0-%D0%B0%D0%BB%D0%B5%D1%80%D0%B3%D0%B8%D1%8F/", "text": "Микроби в мъжката брада докарват себорея\n                    Студови алергии мъчат всеки десети в България през зимата, показва проучване.\n\nПри едни те се проявяват с обилен теч от носа, при други с тежки възпаления по откритите части на тялото, най-често по лицето, ушите и шията. Според алерголози, в последните години тя вече се проявява и в топлите месеци, виновни за това са ниските температури от климатика.\n\n„Напълно възможно е тя да бъде провокирана и от ледени напитки. В такива случаи тя се проявява като спазъм на гърлото“, обясни д-р Теодора Вълчева от Клиниката по алергология в Александровска болница. Срещу проявите на това досадно заболяване тя препоръчва топло облекло и добра изолация на подметките на обувките от студа.\n\nДруги алерголози пък препоръчват честата сауна през зимните месеци за засегнатите от студова алергия. Чрез високите температури се тренират артериите. При сгряването на тялото можем да повишим телесната си температура до 38°С, а това е чудесна тренировка, повишаваща устойчивостта ни срещу грип и други вирусни заболявания. А сауната винаги завършва със студено потапяне или обливане със студена вода. Контрастът горещо-студено чудесно тренира артериите. Друга възможност е контрастен душ. Запушваме отвора на мивката и пълним със студена вода, като оставяме студената струя да тече. Приготвили сме канче с дръжка и обем около един литър. Обливаме се на душа с гореща вода, колкото тялото ни понася, и след това със студената вода. Добре е това упражнение да се повтори 5-10 пъти за един сеанс и да се прави в продължение на поне две седмици.\n\nВсички средства, които подобряват кръвообращението, подпомагат и устойчивостта срещу проявите на студовата алергия.\n\nС напредването на възрастта склонността към студова алергия се увеличава, защото с годините старее и кожата, изтънява горният й слой, обезводнява се. Особено чувствителни са жени с хормонални дисфункции, в периода на перименопаузата, в периода от овулацията до месечния цикъл, когато пременструалният синдром е най-изявен.\n\nЗа дамите, засегнати от заболяването, фитотерапевтите препоръчват масло от нощна иглика. То успокоява сърбежа, но е и добро хормонозаместващо средство за жените в предменопауза.\n\nПродуктите за мазане с арника, както и мазането на поразените участъци с отвара от стръкове седефче успокоява неприятните усещания и успокоява кожата.\n\nГъбичките по краката и гениталиите се множат твърде интензивно през зимата, ако не се вземат мерки навреме срещу тях. Причината е, че веднъж попаднали върху човешкото тяло в сезона на дебелите дрехи, под облеклото за тях се създава истински рай за размножаване. Пораженията са лющене на кожата, силен сърбеж, деформиране на ноктите и лесното им белене и чупене.\n\n„Заразяването става не само с ползване на чужди кърпи и санитарни прибори, но и ако човек стъпи бос край басейна, ако преди това от там е минал инфектиран“, обясни д-р Светослав Георгиев от Кожно-верическия диспансер в София.\n\nПроблемът започва с лек сърбеж, но може да се стигне до лющене и дори до увреждане на слуха, ако те са засегнали ушите. Това може да се случи, ако се ползват чужди слушалки тип тапички, разкриха дерматолози.\n\nУшните гъбички са черни, бели и жълти - в зависимост от преобладаващия тип секрет в ушния канал. Появата им е придружена със сърбеж, но човек рядко си дава сметка за произхода му – бърка често с тампони в ушите и се чеше безконтролно. Това благоприятства разпространението на гъбичките. Откриването им в става с обикновен преглед на външния слухов проход. Това е изследване е познато като отоскопия. За доказване на точния вид гъбички може да се наложи и микробиологично изследване.\n\nЛечението е с капки, ако се забави микозите могат да намалят слуха.\n\nПроблем не само през зимата, но и през лятото е мъжката брада. Тя е идеален развъдник на редица инфекции, дори на себорея. Тя също не е пощадена от микози. гъбите, които се въдят в нея обаче нараняват лицето по такъв начин, че започва да прилича на пчелна пита.\n\nДревните гърци оприличили лицето на пчелна пита с изтичащ секрет подобно на мед, откъдето идва и названието на болестта - kerion Celsi. Гъбичната инфекция е на всеки косъм. Той се надува и окапва от възпалителния процес. Той може да се причини както от гъбички, така и от бактерии. И понеже микробната флора в областта на брадата е различна, възпалението много бързо скача от косъм на косъм. И предизвиква неприятна инфекция, която прониква в дълбочина и много трудно се овладява. В брадата може да си развие и себорея. Тя засяга не само брадата, а също така мустаците и веждите. Те изглеждат неприятно, но болестта се овладява доста по-лесно. Тя се дължи отново на едни гъбички от рода на malassezia.Те са лечими, но изчистването от тях става по-бавно. във всички случаи лекарите препоръчват обръсване на брадата.\n\n \n                    ", "date": "2018.01.11", "title": "Контрастен душ бори студовата алергия"}
{"url": "http://www.monitor.bg/a/view/7389-%D0%A0%D1%83%D0%BA%D0%BE%D0%BB%D0%B0%D1%82%D0%B0-%D0%BF%D0%B0%D0%B7%D0%B8-%D0%BE%D1%82-%D0%BB%D0%B8%D1%88%D0%B5%D0%B8-%D0%B8-%D0%BA%D0%BE%D1%81%D0%BE%D0%BF%D0%B0%D0%B4/", "text": "\n                    Руколата, тази все още нова за българските вкусове салата, притежава доста полезни вещества за организма. В 100 г от нея се съдържат около 15 % аскорбинова киселина, 50 мг витамин В9 и 1,8 мг витамин А. Наред с тях тя синтезира алкалоиди, флаваноидни съединения, микроелементите желязо, цинк, магнезий, манган, мед, селен.\n\nВсички тези съставки правят руколата истински помощник в борбата с косопада и лишеите по скалпа през зимата. Маслото от нейните семена (продава се в магазините за биохрани) се втрива в корените на косата, главата се завива с кърпа, престоява една нощ. На сутринта се измива с топла вода. За по-добър резултат се препоръчват и до 2 чаени лъжички от маслото вътрешно на денонощие.\n\nЗа заздравяване на косата можете да си приготвите сами маслена смес с рукола. За целта смелете в блендера стък магарешки бодил с цветовете и две щипки рукола. Към тях прибавете по 10 – 15 мг масло от евкалипт и роза. Добавете силен екстракт от половин кафена чаша коприва, екстракт от половин кафена чаша хмел и листа от орех. Целебната смес се втрива в кожата на главата, престоява не по-малко от два часа. Косата се измива с бебешки шампоан.\n\nТази смес подсилва растежа и намалява косопада. За да се постигне забележим ефект, е необходимо да се прилага два – три месеца.\n                    ", "date": "2018.01.11", "title": "Руколата пази от лишеи и косопад"}
{"url": "http://www.monitor.bg/a/view/3049-%D0%9A%D1%80%D0%B8%D1%81-%D0%9A%D0%BE%D1%81%D1%82%D0%BE%D0%B2-%D0%B5-%D0%BD%D0%B0%D0%B9%D0%B2%D1%8A%D1%80%D1%82%D1%8F%D0%BD-%D0%B2-%D0%91%D0%93-%D0%B5%D1%84%D0%B8%D1%80%D0%B0/", "text": "\n                    Песента Beautiful Mess на момчето-чудо Кристиан Костов е най-излъчваната в българския ефир, сочат данни на Профон и испанската мониторинг компания BMAT. Класацията „Топ 100 на най-излъчваните песни“ в радио и телевизионния ни ефир обхваща периода от 1-ви януари до 31 декември на миналата година и се базира на 24-часово отчитане на 60 канала и радиостанции с национално покритие.Припомняме, че Beautiful Mess е парчето, с което отличникът на X Factor донесе на Бългаия второ място на „Евровизия“. За тазгодишното издание на музикалния конкурс феновете лансират поп старлетката Дарина Йотова-Дара. Това показа традиционната анкета на независимия сайт eurovision-bulgaria.com, в която своя вот са дали над 100 000 души. Подгласнички на изпълнителката на „Родена такава“ са чаровната Михаела Филева и яката дупара на бг попа Гери-Никол.\n\n\n                    ", "date": "2018.01.11", "title": "Крис Костов е най-въртян в БГ ефира"}
{"url": "http://www.monitor.bg/a/view/36669-%D0%92%D0%B5%D0%BD%D0%B5%D1%82%D0%B0-%D1%81%D0%B5-%D1%80%D0%B0%D0%B7%D0%BF%D0%BB%D0%B0%D1%82%D0%B8-%D1%81-%D0%AE%D0%BA%D1%81%D0%B5%D0%BB-%D0%9A%D0%B0%D0%B4%D1%80%D0%B8%D0%B5%D0%B2/", "text": "\n                    Малко повече от година, след като й бе наложен запор на имуществото заради дело, заведено от Юксел Кадриев, тв водещата Венета Райкова се похвали, че е разчистила сметките си със своя колега. Повод за признанието на авторката на „Триумфът на кучките“ станаха спекулации, че се развежда с дългогодишния й партньор Тихомир Георгиев фиктивно и единствено с цел да запази апартамента си. „Това е лъжа и всеки, който продължава да я разпространява ще бъде осъден. Истината е, че след като трета инстанция не ме допусна до обжалване, в началото на октомври, изплатих 30 хиляди лева и запорите бяха махнати веднага“, обясни Райкова в социалните мрежи. Припомняме, че Кадриев заведе дело срещу новоизлюпилата се писателка след нейно интервю с бившата му съпруга.Междувременно Венета не пропусна да отбележи, че и самата тя очаква да й бъдат изплатени задължения, след като спечели делото си срещу Евгени Минчев на втора инстанция. До съдебните пререкания между двамата се стигна след етикета „телевизионен хемороид“, който светският пиар лепна на Райкова преди години. „Той ми дължи към 15 500 лв. Адвоката му предложи на моята да не го запорирам. Предложи да плати само половината сума и да прекрати делото срещу мен. Ако не знаете той ме съди в ролята ми на коментатор на \"Биг Брадър\" за участието си през 2014г., където според него съм го нарекла \"ниска топка\". Аз се съгласих да ми плати само половината сума на която го осъдих, защото не парите са били водещият ми мотив да го осъдя. Но до този момент пари от Евгени Минчев не съм получила“, оплака се водещата.За решението си да прекрати брачните си отношения с Тихомир Венета проговори преди седмица. „Разделяме се като приятели, няма трети човек нито от моя, нито от негова страна“, категорична е още Райкова.\n\n\n                    ", "date": "2018.01.11", "title": "Венета се разплати с Юксел Кадриев"}
{"url": "http://www.monitor.bg/a/view/29643-%D0%A0%D0%B8%D0%BA%D0%B8-%D0%9C%D0%B0%D1%80%D1%82%D0%B8%D0%BD-%D1%81%D0%B5-%D0%BE%D0%BC%D1%8A%D0%B6%D0%B8/", "text": "\n                    Певецът Рики Мартин каза заветното „да“ на любимия си - шведския художник Джоан Юзеф. За щастливото събитие 46-годишната звезда се похвали в интервю за Е! News, но пищното сватбено тържество тепърва предстои. „Вече съм съпруг, но голямото парти ще бъде след около два месеца. Когато дойде времето, ще го съобщя. Ние разменихме брачни обети, положихме клетви и подписахме всички необходими документи, в това число и предбрачен договор“, разказа той. Изпълнителят на Livin’ La Vida Loca предложи брак на Юзеф в края на 2016 г – няколко месеца след запознанстовто им. Двамата се срещат случайно, докато певецът търси нови попълнения за своята колекция от произведения на изкуството. По-късно Мартин призна в тв шоуто на Елън Дедженерис, че бил много притеснен какъв отговор ще получи от партьнора си относно годежа. Рики Мартин възпитава близнаци – Матео и Валентино, които се родиха от сурогатна майка през 2008 г.  \n\n\n                    ", "date": "2018.01.11", "title": "Рики Мартин се омъжи"}
{"url": "http://www.monitor.bg/a/view/8259-3000-%D1%81%D0%B5-%D0%B1%D0%BE%D1%80%D0%B8%D1%85%D0%B0-%D0%B7%D0%B0-%D0%BC%D1%8F%D1%81%D1%82%D0%BE-%D0%B2-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Над 3000 кандидата за слава от общо 10 държави се бориха на предварителните кастинги за място на сцената на „Гласът на България“. В пети сезон, който bTV ще излъчи тази пролет, като ментори се завръщат Влади Ампов-Графа, Камелия, Иван Лечев и Поли Генова. В ролята на водещи отново влиза хип-хоп дуото Павел и Венци Венц. В регламента обаче ще има някои промени – освен със солови изпълнения и дуети, шоуто ще изненада с трио формации. Те ще се включат в надпреварата за голямата награда от 50 000 лв, но без гаранцията, че ще продължат в шоуто в оригиналния си състав.„Новият сезон ще е много по-оспорван, защото четиримата придобихме опит, познаваме се и си станахме по-близки. А хората, когато си станат по-близки, стават по-откровени по между си и мисля, че ще има сериозни битки между нас самите ментори. Няма да си дам короната лесно. Другите ще трябва да се борят за нея“, заканва се Иван Лечев.\n\n\n                    ", "date": "2018.01.11", "title": "3000 се бориха за място в „Гласът на България“"}
{"url": "http://www.monitor.bg/a/view/52834-%D0%A2%D0%B8%D0%BD%D0%B0-%D0%A2%D1%8A%D1%80%D0%BD%D1%8A%D1%80-%D1%81-%D0%BF%D0%BE%D1%87%D0%B5%D1%82%D0%BD%D0%BE-%D0%93%D1%80%D0%B0%D0%BC%D0%B8/", "text": "\n                    Легендарната Тина Търнър ще получи почетна награда на тазгодишната церемония по връчване на „Грами“, съобщава сп. „Билборд“. Тези отличия по традиция се връчват на изпълнители с изключителна тежест в музикалната история. Освен мегазвездата, разписала се с участие във филми като „Лудия Макс 3“ и „Последният екшън герой“, специален приз ще грабнат рок титаните Queen и Нийл Даймънд. За подпомагане развитието на музикалната индустрия ще бъдат наградени още филмовият композитор Джон Уилямс, предприемачът Сиймор Стайн и посмъртно промоутърът Бил Греъм. „Тазгодишните реципиенти на призовете за специални заслуги представляват елитна група от легендарни изпълнители, творци и визионери. Постиженията на всички тези личности са забележителни и завинаги ще останат част от музикалното наследство“, заяви президентът и главен изпълнителен директор на американската Национална звукозаписна академия Нийл Портнау.Тази година церемонията по връчване на „Грами“ празнува юбилей – 60 години. Бляскавото събитие ще се проведе на 28 януари в зала „Медисън скуеър гардън“ в Ню Йорк. \n\n\n                    ", "date": "2018.01.11", "title": "Тина Търнър с почетно „Грами“"}
{"url": "http://www.monitor.bg/a/view/62944-%D0%9A%D0%BE%D0%BC%D0%B0%D0%BD%D0%B4%D0%B0%D1%80%D0%B5%D0%B2-%D0%B4%D0%B0%D0%B2%D0%B0-%D0%9F%D0%BE%D1%81%D0%BE%D0%BA%D0%B8-%D0%BD%D0%B0-%D0%9A%D1%83%D1%81%D1%82%D1%83%D1%80%D0%B8%D1%86%D0%B0/", "text": "БГ режисьорът води уъркшоп със студенти в Дървен град по покана на сърбина\n                    Лична покана от Емир Кустурица за посещение на фестивалното му селище в Сърбия Дървен град е поредният успех в архива на Стефан Командарев и последният му филм „Посоки“. „Гледал е филма в Кан,  Ще ходя в Дървения град от 19 до 21 февруари, където ще участвам в уъркшоп със студенти“, разкри българският режисьор пред медии по време на предварителна прожекция на новия му проект.След като спечели сърцата на киноманите на фестивали от ранга на Торонто, Талин, Сараево и накара Ума Търман да лобира за награда на актьорския екип в Кан, „Посоки“ ще се прицели и към родните любители на седмото изкуство от 26 януари. Сюжетът на филма се завърта около шест таксита в нощна София, а всички истории с изключение на една са вдъхновени от реални събития (последната е по разказ на Чехов).Бихте ли се впуснали в  и каква би била реакцията ви при вида на самоубийствено надвиснал от ръба на мост мъж – това са само част от дилемите, които повдига филмът. „Обиколихме много страни, но както винаги съм казвал – българската публика за нас е най-важна“, категоричен е от своя страна Командарев, като добавя че въпросът каква съдба ще сполети децата му, когато пораснат е основната причина да се захване с „Посоки“. С роли се разписват и двамата, като  в началото и края на лентата. Сред звездите, които ще видим, пък са Юлиан Вергов, Васил Василев-Зуека, Ирини Жамбонас, Герасим Георгиев-Геро, Борислава Стратиева, Стефан Денолюбов, Иван Бърнев и мн. др.Интригуващ сюжет, силен каст и засилващи съспенса 15-минутни епизоди, снимани в един кадър, са сред основните предимства, с които „Посоки“ прави заявка за върха на родния боксофис. „Имахме много подвижна камера, която непрекъснато следваше актьорите. Това всъщност за самите актьори бе и значително предизвикателство, защото дългите кадри повеляват различен тип игра“, обяснява още режисьорът. Португалия, Испания, Франция и Италия са страните, успели да се докоснат до „Посоки“ към този момент. Сред държавите, в които филмът ще дебютира, попадат още Полша, Естония, Люксембург и дори Китай.\n\n\n                    ", "date": "2018.01.11", "title": "Командарев дава \"Посоки\" на Кустурица"}
{"url": "http://www.monitor.bg/a/view/23942-%D0%A1%D1%82%D0%BE%D1%8F%D0%BD%D0%BA%D0%B0-%D1%87%D1%83%D0%BA%D0%B2%D0%B0-96-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%A1%D0%B0%D1%82%D0%B8%D1%80%D0%B0%D1%82%D0%B0/", "text": "Комедийната фурия ще играе „Столетие мое“, от театъра готвят щадящи силите й изненади \n                    На сцената и под тътена на нестихващи аплодисменти – така ще посрещне Стоянка Мутафова рождения си ден. Най-възрастната активно работеща актриса в света ще чукне 96 със „Столетие мое“ в Сатирата, а изборът на датата за представлението – 2 февруари, не е случаен. „Годишнината не е кръгла, но цифрата 96 е впечатляваща и трябва да бъде отбелязана подобаващо. Ще й скроим поне две-три изненади, за които мога да загатна само, че ще бъдат щадящи за здравето й.идеята е да не я държим дълго права на сцената. Работи се по сценарий за цялата случка, но както се досещате, не мога да издам нищо от него.“, сподели за „Монитор“ шефът на театъра Калин Сърменов.„Не планираме гръмки празненства или пътешествия покрай рождения й ден. Най-важното е, че е жива и здрава и духът й е все така непоклатим.“, добави дъщерята на комедийната фурия Мария Грубешлиева-Муки.В пиесата на Мишел Лоранс под режисурата на Владимир Петков Стоянка е гранд дама, която си спомня с носталгия ключови моменти от палавата си, изпълнена с ухажори младост. Закачка със заглавието на спектакъла има и в биографичната й книга „Добър вечер, столетие мое“, която през декември бе представена с кратко турне в страната. Между кориците на томчето са събрани изповеди на Стоянка,обхващащи случки от детството й до днес на фона на почти век от историята на България. Мутафова разказва за любовите си, за партньорството си с титани като Парцалев и Калоянчев, а оценките си за характера и чудовищния й талант от първо лице дават близките й приятели от хитовия сериал „Столичани в повече“ - Любо Нейков, Христо Гърбов, Ненчо Илчев.„От малка бях неспокойна и така си останах като дърта“, обяви на една от последните си срещи с фенове покрай книгата Стоянка и призна, че на младини е искала да стане оперна певица, но си е загубила гласа от много викане. „Бях мързелива, а за пеенето се изисква много труд. Но Не си оставям работата“, отсече феноменалната актриса.\n\n\n                    ", "date": "2018.01.11", "title": "Стоянка чуква 96 на сцената на Сатирата"}
{"url": "http://www.monitor.bg/a/view/56975-%D0%9A%D0%B0%D1%86%D0%B0%D1%80%D0%BE%D0%B2%D0%B0-%D1%81-%D0%B4%D0%B2%D0%B0-%D0%B3%D0%B0%D0%BB%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5-%D0%B8-%D0%B2-%D0%9C%D1%8E%D0%BD%D1%85%D0%B5%D0%BD/", "text": "\n                    С участие в два гала концерта стартира новата година за оперната прима Веселина Кацарова, която живее в Швейцария, но от година насам е и артдиректор на оперната трупа в родния си град Стара Загора. Веднага след като приключи първия си за годината майсторски клас, на 26 януари, мецосопраното ще изнесе рецитал в Града на липите. По предварителна информация тя е включила в програмата си арии, дуети и ансамбли от творби на Хендел, Росини, Масне, Верди, Чилеа, Бизе, Чайковски. Близки до примата обаче коментират, че на финала най-вероятно тя ще изпълни някоя от любимите си народни песни, сред които са „Лале ли си, зюмбюл ли си“, „Думай Злато“ и „Димянинка“. В дуетите тя ще си партнира със сопраното Емилия Иванова и френския баритон Сесил Ровери, с кого вече е пяла на една сцена при мегапродукцията „Кармен“ на стадион „Берое“ миналото лято. Зад диригентския пулт ще бъде Ивайло Кринчев. Организаторите разкриват в аванс, че певицата ще се появи с два нови тоалета, подготвени специално за тази й проява.Седмица по-късно обиколилата всички световни сцени българска певица, ще представи богатия си репертоар на гала концерт в зала „Херкулес“  в двореца на Мюнхен заедно с оркестър „София симфоникс“ на  диригентката Любка Биаджони.\n                    ", "date": "2018.01.11", "title": "Веселина Кацарова с два гала концерта под липите и в Мюнхен "}
{"url": "http://www.monitor.bg/a/view/55734-%D0%9C%D1%8A%D0%B6%D0%B5-%D1%81-%D0%B1%D1%80%D0%B0%D0%B4%D0%B2%D0%B8-%D0%BE%D0%B1%D1%80%D0%B0%D1%85%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%BE%D1%82-%D0%BC%D0%B0%D0%B3%D0%B0%D0%B7%D0%B8%D0%BD-%D0%B2-%D1%85%D0%BE%D1%82%D0%B5%D0%BB-%D0%A0%D0%B8%D1%86-%D0%B2-%D0%9F%D0%B0%D1%80%D0%B8%D0%B6/", "text": "\n                    Крадци, въоръжени с брадви, отмъкнаха бижута за милиони от магазин в прочутия парижки хотел Риц, предадоха световните агенции.\n\nПетимата крадци нахлули в луксозния хотел в късния следобед и използвали брадви, за да счупят стъклените витрини с бижута в главното фоайе. Откраднатите скъпоценности се оценяват на 4,5 милиона евро (5,38 долара).\n\nТрима от тях са задържани, останалите двама все още се издирват, съобщи министърът на вътрешните работи Жерар Колон в Туитър, предаде ДПА.\n\nХотел Риц в Париж е открит през 1898 г. и е първият във френската столица, който предлага електричество на всички етажи и бани в стаите.\n\nНякога дом на модната икона Коко Шанел и писателя Марсел Пруст, хотелът е любимо място за по питие на американския писател Ърнест Хемингуей. Разположен близо до площад \"Вандом\" в центъра на Париж, хотелът е обкръжен от луксозни и бижутерийни магазини в район, който през последните години бе арена на зрелищни обири.\n\nВсички бутици са оборудвани с модерни системи за сигурност и са със засилена охрана, а подстъпите към площада и магазините се наблюдават с камери. Въпреки това обирите продължават, особено в периоди около големи празници. Престъпниците не се смущават дори от факта, че на същия площад, до Риц, е сградата на френското министерство на правосъдието с многобройната си охрана.\n                    ", "date": "2018.01.11", "title": "Мъже с брадви обраха милиони от магазин в хотел Риц в Париж"}
{"url": "http://www.monitor.bg/a/view/48828-%D0%A5%D0%B2%D0%B0%D0%BD%D0%B0%D1%85%D0%B0-%D0%BA%D0%BE%D1%80%D0%B0%D0%B1-%D1%81-410-%D1%82%D0%BE%D0%BD%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B2%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%9A%D1%80%D0%B8%D1%82/", "text": "\n                    Четиристотин и десет тона експлозиви са заловени на кораб на остров Крит, съобщава гръцкото издание \"Ифемерида\".\n\nКонтейнерите с експлозиви са били открити на кораб, плаващ за Либия под танзанийски флаг. Задържан е и единайсет членният екипаж на плавателния съд, който хвърлил котва край острова още на 6 януари.\n\nВластите са обезпокоени, тъй като корабът \"Андромеда\" е пренасял голямото количество експлозиви от Турция за Либия. Товарът е бил качен на турското пристанище Мерсин.\n\nПредполага се, че плавателният съд е на компанията \"Андромеда шипинг\", притежавана по всяка вероятност от гръцки корабен магнат, според агенция АНА-МПА.\n                    ", "date": "2018.01.11", "title": "Огромна плаваща бомба - Хванаха кораб с 410 тона експлозиви на остров Крит"}
{"url": "http://www.monitor.bg/a/view/22998-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%B7%D0%B0%D1%81%D0%BC%D1%8A%D1%80%D0%B4%D1%8F/", "text": "\n                    Из помещенията на британския парламент плъзна доста неприятна миризма, след като спукана тръба на канализацията „затвори” над 200 тоалетни, пише в. „Сън”. Най-сериозни проблеми има по горните етажи на сградата, където са кабинетите на високопоставените чиновници. Депутатите призоваха да бъде извършен ремонт в сградата.\n                    ", "date": "2018.01.11", "title": "Британският парламент засмърдя"}
{"url": "http://www.monitor.bg/a/view/80461-%D0%A2%D1%80%D1%8A%D0%BC%D0%BF-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0-%D0%BD%D0%B0-%D0%BB%D0%BE%D1%82%D0%B0%D1%80%D0%B8%D1%8F-%D0%B2%D0%B5%D1%87%D0%B5%D1%80%D1%8F-%D1%81%D1%8A%D1%81-%D1%81%D0%B5%D0%B1%D0%B5-%D1%81%D0%B8/", "text": "\n                    Президентът на Съединените щати Доналд Тръмп организира лотария по случай годишнината от инаугурацията му. Наградата в нея ще бъде възможността да участвате в гала вечеря с държавния глава, съобщава \"Нюзуик\".\n\nСъобщението за лотарията е публикувано на сайта на Trump. Съответните известия също бяха изпратени на поддръжниците му чрез SMS.\n\nИнформационният бюлетин съобщава, че вечерята, насрочена за годишнината от инаугурацията, ще се състои на 20 януари в частната вила на президента на Мар-а-Лаго в Палм Бийч, Южна Флорида. Специални покани ще получат двама американци, които дарят пари за политическите дейности на президента.\n\nМинималното дарение е само три долара. Самолетните билети и настаняването се заплащат от организаторите на конкурса.\n\nПокана може да бъде спечелена и без пари. За участниците в лотарията обаче има редица изисквания: всички те трябва да са поне на 18 години и задължително да бъдат американци.\n                    ", "date": "2018.01.11", "title": "Тръмп разиграва на лотария вечеря със себе си"}
{"url": "http://www.monitor.bg/a/view/77099-%D0%92-%D0%9C%D0%BE%D1%81%D0%BA%D0%B2%D0%B0-%D0%A1%D0%BB%D0%B5%D0%B4%D1%81%D1%82%D0%B2%D0%B5%D0%BD-%D0%B8%D0%B7%D0%BE%D0%BB%D0%B0%D1%82%D0%BE%D1%80-%D0%BE%D0%B1%D0%B7%D0%B0%D0%B2%D0%B5%D0%B4%D0%B5-vip-%D0%BA%D0%B8%D0%BB%D0%B8%D0%B8-%D0%B7%D0%B0-%D0%B1%D0%B0%D1%80%D0%BE%D0%B2%D1%86%D0%B8/", "text": "\n                    Московският следствен изолатор „Матроска тишина“ е обзавел за своите „особено важни“ арестанти VIP килии, сравними по комфорт с 4-звезден хотел, информира Газета.ру. За разкошните условия, в които задържаните под стража изчакват съдебните решения по делата си, първо алармираха правозащитници. Назначената по случая проверка на руската Федерална служба за изпълнение на наказанията потвърди сигнала за луксозните килии.\n\n          По данни на правозащитниците помещенията с всички удобства били предназначени за бизнесмени и висши чиновници. При посещение на изолатора членове на Обществената наблюдателна комисия се натъкнали на няколко VIP килии, разположени във втори корпус. В тях били „настанени“ предимно лица, заподозрени в мошеничество. „В едно от помещенията имаше голям прозорец, на стената – съвременен телевизор, хладилник, пълен с деликатеси, белоснежни легла с нови изгладени чаршафи и сервизно помещение с вентилация и скъпа тоалетна чиния“, разказа зам.-председателят на обществената комисия Ева Меркачева, цитирана от Газета.ру. Пред правозащитниците ръководството на изолатора обяснило, че луксозните килии били ремонтирани и обзаведени с благотворителни средства. По данни на Life.ru „таксата“ за настаняване в баровските килии била 1 млн. рубли или близо 15 000 евро. В същото време, по думите на Меркачева, останалите арестанти живеели в ужасяващи условия. „В другите килии вместо по 10 души, имаше по 30. Освен това в някои от препълнените и опушени помещения са настанени инвалиди и хора с различни заболявания, включително и на дихателните пътища, които се нуждаят от лечение“, посочи отговорният секретар на Обществената наблюдателна комисия Иван Мелников.\n\n          Заради откритите нарушения е уволнен един от зам.-началниците на „Матроска тишина“, а на други трима сътрудници на оперативния отдел на изолатора са наложени строги дисциплинарни наказания, съобщиха от Федералната служба за изпълнения на наказанията. Материалите от проверката вече са предадени в прокуратурата, която се е обърнала към Следствения комитет с молба за образуване на наказателно дело по случая.      \n\n          Това е вторият скандал около „Матроска тишина“ за последните месеци, припомнят агенциите. През ноември м.г. Преображенския съд на Москва призна ексначалника на оперативния отдел на изолатора Михаил Захаров за виновен по дело за изнудване на арестанти в особено крупни размери.  \n                    ", "date": "2018.01.11", "title": "В Москва: Следствен изолатор обзаведе VIP килии за баровци "}
{"url": "http://www.monitor.bg/a/view/2591-%D0%9A%D0%BD%D0%B8%D0%B3%D0%B0%D1%82%D0%B0-%D0%B7%D0%B0-%D0%A2%D1%80%D1%8A%D0%BC%D0%BF-%D0%9E%D0%B3%D1%8A%D0%BD-%D0%B8-%D1%8F%D1%80%D0%BE%D1%81%D1%82-%D0%BD%D0%B0%D0%BF%D1%80%D0%B0%D0%B2%D0%B8-%D0%B1%D0%B5%D1%81%D1%82%D1%81%D0%B5%D0%BB%D1%8A%D1%80-%D0%B5%D0%B4%D0%BD%D0%BE%D0%B8%D0%BC%D0%B5%D0%BD%D0%B5%D0%BD-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D1%82%D1%80%D1%83%D0%B4-%D0%B7%D0%B0-%D0%92%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0/", "text": "\n                    Покрай бума на продажбите на книгата за Тръмп на журналиста Майкъл Улф „Огън и ярост: Белият дом на Тръмп отвътре“ главоломно са се покачили и продажбите на книгата на канадския професор историк Рандъл Хансен „Огън и ярост: Съюзническите бомбардировки на Гирмания през 1942-1945 г.“. Очевидно е, че става дума за проблем свързан с приликата в заглавията.\n\nКнигата на Улф е на първо място в списъка с бестселъри на Amazon, докато трудът за Втората световна война не е чак толкова популярна и се е качила на 723 място, но в няколко категории, свързани с военна история тя е в топ-10.\n\nРандъл Хансен много се учудил, че продажбите на книгата му, излязла през 2008 г. са се покачили. Дали пък няма да получа по-голям хонорар благодарение на Стив Банън (бившия съветник на президента на САЩ по стратегически въпроси) и Тръмп? Ако е така, значи иронията няма граници написа професорът в Туитър.\n\nКнигата на Майкъл Улф излезе на пазара на 5 януари, а първият й тираж от 150 000 екземпляра вече е изчерпан. Издателството възнамерява да отпечата ще 1 милион копия.\n                    ", "date": "2018.01.11", "title": "Книгата за Тръмп „Огън и ярост“ направи бестселър едноименен исторически труд за Втората световна война"}
{"url": "http://www.monitor.bg/a/view/69591-%D0%9E%D0%BF%D1%80%D0%B0-%D0%A3%D0%B8%D0%BD%D1%84%D1%80%D0%B8-%D1%89%D1%8F%D0%BB%D0%B0-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%B0%D0%BA%D0%BE-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%A1%D0%90%D0%A9-%D0%B1%D1%8F%D1%85%D0%B0-%D1%81%D0%B5%D0%B3%D0%B0/", "text": "\n                    Известната американска телевизионна водеща Опра Уинфри с лекота би удържала победа над Доналд Тръмп, ако президентските избори, планирани за 2020 година, се проведат сега. Това сочат публикуваните днес резултати от анкета на социологическа агенция \"Расмусен рипорт\".\n\nБлизо половината избиратели или 48 процента биха гласували за Опра спрямо 38 процента за Тръмп. Други 14 процента са заявили, че все още нямат мнение по този въпрос. В изследването са обхванати 1000 души, а вероятността за грешка е до 3 процента.\n\nУинфри биха подкрепили 76 процента от демократите, 22 процента от републиканците и 44 процента от избирателите, които не се числят към нито една от водещите партии. Гласа си за Тръмп биха дали 66 процента сред републиканците, 12 процента от демократите и 38 процента от \"независимите\" избиратели.\n\nПовечето жени - 52 процента - биха предпочели водещата начело на Белия дом. Анкетата сочи също така, че за първата милиардерка от афроамерикански произход като цяло биха гласували избиратели до 40-годишна възраст. Уинфри има собствена киностудия, телевизионен канал и списание.\n\nПо-рано нейната близка приятелка, телевизионната водеща Гейл Кинг заяви по телевизия Си Би Ес, че Уинфри е \"заинтригувана\" от идеята да се състезава в президентските избори. Американските медии започнаха да обсъждат вероятността 63-годишната звезда да се включи в надпреварата за Белия дом след речта й на церемонията за връчване на наградите \"Златен глобус\" в неделя.\n                    ", "date": "2018.01.11", "title": "Опра Уинфри щяла да спечели, ако изборите в САЩ бяха сега"}
{"url": "http://www.monitor.bg/a/view/68186-%D0%98%D0%B7%D0%BB%D0%BE%D0%B6%D0%B1%D0%B0-%D0%BD%D0%B0-%D0%9C%D0%BE%D0%B4%D0%B8%D0%BB%D1%8F%D0%BD%D0%B8-%D0%BF%D1%8A%D0%BB%D0%BD%D0%B0-%D1%81-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%82%D0%B8/", "text": "\n                    Защитници на потребителските права в Италия искат да бъдат върнати средствата на хората, след като експерт установи, че почти всички картини в изложба на художника Амедео Модиляни в Генуа са фалшификати, предаде АП.\n\nЕкспертът, назначен от съда в Генуа по време на разследване на прокуратурата, заключи, че поне 20 от общо 21 картини в изложбата в Двореца на дожите са фалшифицирани.\n\nЗащитникът Фурио Труци призова закупилите билети посетители да поискат парите си обратно, като посочат за мотив факта, че са били измамени.\n\nДворецът затвори изложбата през юли, три дни по-рано, отколкото беше обявено. Причината беше, че прокуратурата започна да разследва съмнения за автентичността на творбите, изразени от експерти.\n\nАмедео Модиляни умира в нищета през 1920 г., но издължените вратове и лица на личностите от портретите му го правят един от най-признатите художници от началото на XX век.\n                    ", "date": "2018.01.11", "title": "Изложба на Модиляни пълна с фалшификати"}
{"url": "http://www.monitor.bg/a/view/88537-%D0%A1%D0%B5%D0%BB%D1%81%D0%BA%D0%B8%D1%82%D0%B5-%D0%B4%D0%B5%D0%B2%D0%BE%D0%B9%D0%BA%D0%B8-%D0%BF%D0%BE%D0%BE%D1%82%D0%B2%D0%BE%D1%80%D0%B5%D0%BD%D0%B8-%D0%B7%D0%B0-%D1%81%D0%B5%D0%BA%D1%81/", "text": "\n                    Американките в репродуктивна възраст, които стават майки, са с около 10 % повече в селата, сравнено с живеещите в градовете, съобщи Американското обществено радио.\n\nБлизо 30 % от жените в селата нямат деца, а в градовете делът им е 41 %.\n\nТова установи анализ на данни, събрани чрез държавно проучване, при което бяха интервюирани над 10 хиляди американки на възраст между 18 г. и 44 г. в периода 2011-2015 година.\n\nДали живеят в града, или в село определя и възрастта при първия полов контакт, контрацептивите, които използват, и броя деца в семейството.\n\nСредностатистически дамите, които живеят в селата, са имали първите си сексуални преживявания по-рано от жените в градовете. Първите са били на 16,6 години, а вторите - на 17,4 години.\n\nПо думите на доктор Елинор Шуорц от Калифорнийския университет в Дейвис \"сексуалната активност е на доста по-ранен етап, отколкото много хора биха искали да си представят, че ще имат децата им - въпреки по-консервативната и набожна среда в много селски райони\".\n\nДо 18-годишна възраст близо 80 % от момичетата в селата са имали сексуален контакт и 68,6 % от представителките на нежния пол в градовете.\n\nЩо се отнася до броя деца, 5 % повече жени от селата имат две или повече деца, в сравнение с майките в градовете.\n                    ", "date": "2018.01.11", "title": "Селските девойки по-отворени за секс"}
{"url": "http://www.monitor.bg/a/view/20533-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%BE%D1%81%D1%82%D0%B0%D0%B2%D0%B8-%D0%BA%D1%83%D1%87%D0%B5%D1%82%D0%B0%D1%82%D0%B0-%D0%B4%D0%B0-%D0%BB%D0%B0%D1%8F%D1%82/", "text": "\n                    Швейцарското правителство забрани на собствениците на кучета да използват устройства, които пречат на техните питомци да лаят.\n\nНа състоялото се съвещание в сряда бяха внесени редица поправки във ветеринарните правила на страната, които имат за цел по-хуманното третиране на представителите на животинския свят.\n\nВече е забранено да се превозват в Швейцария омари в лед, а при тяхното готвене няма да бъде допускано те да се пускат живи във врялата вода. Те ще трябва да се умъртвяват предварително. Тези нови разпоредби бяха публикувани в сайта на правителството.\n\n\"Всякакви устройства, което пречат на кучетата да лаят и включващи се автоматично, когато животното издава звуци, вече ще бъдат забранени за употреба\", се казва в съобщението. Въвеждат се и допълнителни мерки за пресичане на търговията с кучета, вкарани нелегално в страната. При тяхната продажба задължително ще трябва да се посочва адрес и да се дават сведения за произхода на животното.\n\nЖивите ракообразни, като омарите, не трябва да се транспортират в лед или в ледена вода. Водните обитатели трябва да се държат в тяхната естествена среда. Те трябва да бъдат зашеметявани, преди умъртвяването им.\n                    ", "date": "2018.01.11", "title": "Швейцария остави кучетата да лаят "}
{"url": "http://www.monitor.bg/a/view/45286-%D0%9F%D0%BE%D0%B2%D0%B5%D1%87%D0%B5%D1%82%D0%BE-%D0%BD%D0%B5%D0%BC%D1%86%D0%B8-%D0%B2%D0%B8%D0%B6%D0%B4%D0%B0%D1%82-%D0%BA%D1%80%D0%B0%D1%8F-%D0%BD%D0%B0-%D0%9C%D0%B5%D1%80%D0%BA%D0%B5%D0%BB/", "text": "Трудности и „огромни камъни“ по пътя към управляваща коалиция в Германия\n                    Повечето жители на Германия смятат, че Ангела Меркел няма да изкара четвъртия си мандат до край. Според публикувано в четвъртък допитване по поръчка на в. \"Ханделсблат\" 56 от германците смятат, че Меркел няма да завърши мандата си, ако бъде преизбрана за канцлер от Бундестага, и ще се оттегли преди изборите през 2021 г., предаде ДПА. Както е известно, Меркел е канцлер на Германия от 2005 г. 23 процента от участниците в допитването смятат, че Меркел е нерешителна по някои въпроси. 20 процента смятат, че нейните най-големи предимства са спокойствието и хладнокръвието. 37 процента от анкетираните посочват като евентуален приемник на Меркел вътрешния министър Томас де Мезиер. 31 процента смятат, че това ще е Петер Алтмайер, който сега е началник на канцеларията на Меркел.Междувременно Меркел призна, че все още има „големи препятствия“ за подписването на коалиционно споразумение между водения от нея Съюз (ХДС/ХСС) и Германската социалдемократическа партия (ГСДП) на Мартин Шулц. „Все още има големи препятствия по пътя, които трябва да бъдат изчистени\", завеи Меркел при пристигането си участие в разговорите за съставянето на нова голяма коалиция. Очакваше се в късните часове на деня да бъде обявено дали има шансове за съставяне на федерално правителство – втори опит за канцлера Ангела Меркел, след като през ноември усилията за формиране на „ямайска“ коалиция претърпяха пълно фиаско.Предварителните сондажи се предвиждаше да приключат до петък, 12 януари. Дотогава партиите трябваше да преценят трезво дали е целесъобразно да започнат коалиционни преговори. По-рано бе съобщено, че централни данъчни и финансови въпроси, както и основните решения относно миграцията, пазара на труда, здравеопазването, пенсиите и Европа все още не са договорени изцяло. Представители на партиите се срещнаха за първи път в неделя миналата седмица. Резултатът трябва да бъде обявен в събота.Преди стартирането на последния кръг от предварителните сондажи за съставяне на нова голяма коалиция в Берлин, Мартин Шулц подчерта, че по пътя за успешния изход от разговорите има „големи камъни“. Шулц подчерта, че по въпроса за политиката на Берлин спрямо Европейския съюз вече има постигнато принципно съгласие между партиите, като същевременно изрази надежда, че сондажите за съставяне на правителство ще бъдат завършени в предварително поставения срок.Ако сондажите завършат със сделка, ще последват преговори, които могат да приключат чак през март, ако изобщо бъдат успешни. Дотогава Бундестагът не може да приеме нов федерален бюджет, а сегашните временни бюджетни разпоредби налагат ограничения върху това, което може да прави временното правителство.\n\n\n                    ", "date": "2018.01.11", "title": "Повечето немци виждат края на Меркел"}
{"url": "http://www.monitor.bg/a/view/79844-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B0%D0%BF%D1%80%D0%B0%D0%B2%D0%B8-%D0%B0%D0%BB%D0%B1%D0%B0%D0%BD%D1%81%D0%BA%D0%B8%D1%8F-%D0%BE%D1%84%D0%B8%D1%86%D0%B8%D0%B0%D0%BB%D0%B5%D0%BD/", "text": "\n                    Македонският парламент прие с 69 гласа \"за\" закона за употреба на езиците, съобщи агенция МИА. Законът бе приет в отсъствието на депутатите от ВМРО-ДПМНЕ, които не участват в работата на Събранието в знак на протест срещу арестуването на петима техни колеги и други граждани за участие в инцидентите в парламента на 27 април миналата година, след като за председател на Събранието бе избран албанецът Талат Джафери.\n\nЗаконът предвижда във всички органи на държавната власт в Република Македония, централните институции, държавните предприятия, агенции, дирекции, учреждения и организации, комисии, юридически лица и други институции официален език, освен македонския и неговото писмо, да бъде и езикът, на който говорят 20 процента от гражданите на Република Македония и неговото писмо, тоест албанският език.\n\nНа албански език ще бъдат достъпни и пощенските марки, фишовете, фискалните документи, фактурите и бандеролите.\n\nНа граничните пунктове на Република Македония и на летищата, там където най-малко 20 процента от гражданите говорят език, различен от македонския, названията на институциите, другите надписи и пътни табели ще са на македонски и албански език.\n\nВсички органи на държавната власт ще имат двуезични интернет страници.\n\nЗаконът предвижда създаване на Агенция за прилагане на езика. Тя ще бъде финансирана от държавния бюджет и за работата й ще бъдат отделяни по 1,7 милиона евро годишно. В Агенцията освен заклети съдебни преводачи ще работят и лингвисти и филолози по албански език, както и лицензирани лектори. Освен това се предвижда и формиране на Инспекторат за употреба на езиците в рамките на министерството на правосъдието, чиято работа ще се регулира с отделен закон.\n                    ", "date": "2018.01.11", "title": "Македония направи албанския официален "}
{"url": "http://www.monitor.bg/a/view/77064-%D0%92-%D0%9A%D0%B0%D1%82%D0%B8%D0%BC%D0%B5%D1%80%D0%B8%D0%BD%D0%B8-%D0%92%D1%80%D0%B5%D0%BC%D0%B5-%D0%B5-%D0%B7%D0%B0-%D0%BF%D0%BE%D1%87%D1%82%D0%B5%D0%BD-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D1%81-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%A1%D0%BA%D0%BE%D0%BF%D0%B8%D0%B5/", "text": "\n                    След безплодни надпревари в продължение на четвърт век, Атина и Скопие дават индикации, че се доближават доста, но съвсем не окончателно, до един компромис по спора им за названието на малката съседна държава и за всичко, свързано с неговата употреба, пише в. „Катимерини“, цитиран от БТА.\n\nВъв връзка с това бих искал да бъде дадена възможност на един стар македонски експерт по тази тема да каже следното:\n\nПърво, никога не е имало нация от македонци, нито пък държава под името Македония, както не е имало нация от атиняни, лакедемонци, епирци, етолци и други, създали държавите в древна Гърция. Македония се е наричало едно пространство, което непрестанно се е променяло...\n\nВторо, след балканските войни и Букурещкия договор от 1913 г. се появяват Гръцката, Българската и Сръбската Македония като части от съответните държави. За първи път \"македонска нация\" - и то само на хартия - е обявена от Съветския съюз през 1933 г., за да може /съветите/ да държат под контрол кризисния геополитически район. През 1943 г. Тито за първи път изобретява т.нар. \"македонска нация\" и назовава \"Република Македония\" дотогавашната Вардарска Бановина, за да се домогне до гръцка Македония чрез водената в Гърция гражданска война.\n\nТрето, при разпадането на Югославия този район /Скопие/ е обявен за независима държава през 1991 г. под псевдоназванието \"Република Македония\". В преамбюла на конституцията въпросната държава обявява, че \"Република Македония е национална държава на македонската нация, че тя е люлка на всички македонци и че поема задължението да се грижи за всички македонци, живеещи в други страни. Гърция, естествено, реагира и всички гръцки македонци се разбунтуваха. Така Съветът на политическите лидери под ръководството на Константинос Г. Караманлис реши, че Гърция не признава държава под името Македония, в това число не признава и производните на това име.\n\nЧетвърто, след реакцията и предложението на Гърция Съветът за сигурност на ООН с резолюция 817 записа Скопие в световната организация под неговото временно наименование \"Бивша югославска република Македония\". Този термин използват до днес и онези, които се противопоставят на евентуално споразумение с географско определение на името \"Македония\". Те обаче не схващат, че временното название съдържа в себе си името \"Македония\" и като определение в него просто е поставена думата \"Република\".\n\nПето, до 2007 г. над 140 държави бяха признали Скопие като \"Република Македония\"... През април 2008 г. премиерът Костас Ал. Караманлис и външният министър Дора Бакояни се явиха в Букурещ, където под силния натиск на фаталния американски президент Джордж Буш срещата на върха на НАТО бе готова да даде членство в Алианса на Скопие. Единодушно обаче тази среща реши, че членството на тази държава е изключено, докато преди това не бъде постигнато споразумение с Гърция. Това единодушно решение е повтаряно и през следващите девет години на всяка среща не само на НАТО, но и на ЕС. Какво бе станало? Просто тогавашните гръцки представители бяха депозирали цяла папка с доказателства, от които бе видно, че името \"Македония\" е локомотивът на иредентистките претенции на Скопие спрямо гръцка Македония. А това, разбира, се е в противовес с фундаменталните уставни принципи на НАТО, ЕС и ООН. Сиреч, точно тази бомба Скопие е длъжен да премахне.\n\nШесто, тази позиция сега отстоява и настоящият гръцки външен министър Никос Кодзиас. Той е напълно запознат с проблема, разполага с отличен екип и има цялостна представа за геополитическия район. Позитивни стъпки бях предприети и от коалиционното правителство с участието и на албанци в него на премиера Зоран Заев в Скопие, което трябва да убеди славомакедонците, четири поколения от които са закърмени с държавната идеологема за \"македонизма\", на който със закон е забранено всякакво противопоставяне.\n\nСедмо, моментът е сега. Утре ще е много късно, защото геополитическото пространство на Балканите бързо се променя. Гърция е крайъгълен камък и може да играе първостепенна роля. Вашингтон и Берлин са заставени да затвърдят едно ново статукво, вълните от бежанци разединяват.\n\nОсмо, стабилността на съседната държава, приятелството и тясното сътрудничество са от фундаментално значение за Гърция.\n\nДевето, Балканите също се променят. Среднобалканската зона вече е единственият стратегически коридор за пренос на природен газ от Изтока за Централна и Южна Европа, а също и за сигурността на енергийните източници, идващи от Запада. В същото време по този маршрут от Изтока идват хилядите мюсюлмански бежанци, които Европа не може да управлява.\n\nДесето, въпреки всичко това, Балканите все още са район, стъпил на подвижен пясък. В много държави цари политическа нестабилност, корупция и организирана престъпност...Косово и Босна и Херцеговина си остават протекторати на Запада. Черна гора има по-малко от 700 хиляди жители с три различни етнически идентичности. Турция под ръководството на Ердоган до голяма степен следва стратегията на неоосманизма и вече е заела стратегически позиции. Албания в съюз с Турция открито се стреми към реализация на идеята за \"Велика Албания\" с включването в нея на Косово, западната част на държавата Скопие и територии от Гърция, Сърбия и Черна гора...От своя страна Русия се стреми да установи ред в Сърбия, Черна гора, Скопие и България. Сърбия поддържа съюз с Русия, тъй като освен всичко останало, има нерешени проблеми с останалите съседни държави - Косово, Босна и Херцеговина, Хърватия, Албания, Скопие и Черна гора.\n\nЕдинайсето, има обаче и добри новини. След дълги векове на кървави надпревари и борби, Гърция и България развиват и непрестанно затвърждават стратегическия си съюз. Откакто България влезе в ЕС с горещата подкрепа на Гърция, се сбъдна националният блян на българите: излизането им на Бяло море, където България присъства мирно и продуктивно. През пристанищата на Солун, Кавала и Александруполис минава българската търговия. За това допринасят и пътните артерии на Гърция...През 2005 г. в качеството на постоянни жители на Гърция бяха преброени 35 104 българи. Гърция е четвъртият най-голям инвеститор в България с 2,5 млрд. евро през 2016 г. На 23 юни 2017 г. българският президент Румен Радев бе на официално посещение в Атина, където обяви: \"България и Гърция поддържат стратегическо партньорство в рамките на двустранните отношения и по линия на ЕС и НАТО. Двете страни могат да бъдат пример за приятелски връзки на Балканите, които да се опират на европейските ценности\".\n\nВ това променящо се геополитическо пространство политическите сили в Гърция са длъжни да съхранят и да подсилят позицията на страната. Ключът за това може да се окаже един почтен компромис с държавата Скопие.\n                    ", "date": "2018.01.11", "title": "В. „Катимерини“: Време е за почтен компромис с държавата Скопие"}
{"url": "http://www.monitor.bg/a/view/71745-%D0%95%D0%A1-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%98%D1%80%D0%B0%D0%BD/", "text": "\n                    Три европейски сили призоваха американския президент Доналд Тръмп да подкрепи ключовото споразумение за иранската ядрена програма, определяйки го като изключително важно за международната сигурност, предаде АП. Министрите на външните работи на Великобритания, Франция и Германия застанаха зад сделката, която предвижда да бъдат ограничени иранските ядрени амбиции, и подчертаха, че Иран изпълнява своите задължения по нея. Споразумението предвижда Иран да забави ядрената си програма в замяна на облекчаване на международните икономически санкции.\n                    ", "date": "2018.01.11", "title": "ЕС подкрепя ядреното споразумение с Иран"}
{"url": "http://www.monitor.bg/a/view/63982-%D0%9D%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B2%D1%82%D0%BE%D1%80%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Британската министър-председателка Тереза Мей няма да свиква втори референдум за членството в Европейския съюз, заяви неин говорител. Изявлението беше направено в отговор на засилващите се призиви за ново гласуване за Брекзит. Поддръжникът на излизането на Великобритания от ЕС Найджъл Фараж каза по-рано, че се приближава до идеята за втори референдум. Според него евентуално ново гласуване пак ще бъде спечелено от привържениците на излизането на Великобритания от ЕС и ще сложи край на дебатите.\n                    ", "date": "2018.01.11", "title": "Няма да има втори референдум за Брекзит"}
{"url": "http://www.monitor.bg/a/view/13691-%D0%A3%D0%BD%D0%B3%D0%B0%D1%80%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BD%D0%B0-8-%D0%B0%D0%BF%D1%80%D0%B8%D0%BB/", "text": "\n                    Парламентарните избори в Унгария за 2018 г. ще бъдат произведени на 8 април, обяви президентът Янош Адер в изявление, цитирано от държавната агенция МТИ, предаде Ройтерс. Според последните проучвания на избирателните нагласи управляващата партия ФИДЕС на премиера Виктор Орбан води убедително пред основната опозиционна формация, националистическата партия Йоббик, а социалистите са трети с голяма разлика.\n                    ", "date": "2018.01.11", "title": "Унгария избира парламент на 8 април"}
{"url": "http://www.monitor.bg/a/view/69835-%D0%90%D1%80%D0%B5%D1%81%D1%82-%D0%B7%D0%B0-%D0%BC%D1%8A%D0%B6%D0%B0-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%90%D0%B9%D1%88%D0%B5%D0%B3%D1%8E%D0%BB/", "text": "\n                    Съпругът на убитата по особено мъчителен и жесток начин 67-годишна жена в силистренското село Окорш остава за постоянно в ареста, съобщиха от Апелативната прокуратура във Варна.\n\nОкръжният съд в Силистра е уважил искането на прокуратурата и е наложил най-тежката мярка за неотклонение спрямо 69-годишния Джебраим С., привлечен като обвиняем за убийството на съпругата си Айшегюл С.\n\nМъртвото тяло на жената бе намерено на 8 януари т.г. в дома й в Окорш. При първоначалния оглед са открити множество тежки наранявания, от които е настъпила смъртта. Веднага е задържан съпругът на жертвата.\n\nАйшегюл често се оплаквала на съседи и близки, че Джебраим почти винаги е пиян. Освен това имал и признаци на психическо заболяване, но не бил освидетелстван от лекар. Постоянно тормозел жена си, а когато положението ставало нетърпимо, тя отивала да спи при познати.\n\nЗа престъплението законът предвижда лишаване от свобода от 15 до 20 години, доживотен затвор или доживотен затвор без замяна. Определението на Окръжния съд в Силистра може да се обжалва пред Апелативния съд във Варна.\n                    ", "date": "2018.01.11", "title": "Арест за мъжа на  убитата Айшегюл"}
{"url": "http://www.monitor.bg/a/view/31127-%D0%9E%D1%85%D1%80%D0%B0%D0%BD%D0%B8%D1%82%D0%B5%D0%BB%D0%B8-%D0%BD%D0%B0-%D1%8F%D0%B7%D0%BE%D0%B2%D0%B8%D1%80-%D1%82%D0%B0%D0%B9%D0%BD%D0%BE-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D1%81%D1%82%D0%B2%D0%B0%D0%BB%D0%B8/", "text": "\n                    Четирима бракониери са били спипани при съвместна проверка на служителите на Изпълнителната агенция по рибарство и аквакултури и полицията. Проверката е направена след получен в Агенцията сигнал за заложени мрежи за незаконен риборов на язовир \"Йовковци\", който снабдява с питейна вода по-голямата част от област Велико Търново и на който риболовът е забранен.Откритите и иззетите хрилни мрежи са около 2000 м., а в тях имало над 200 кг. риба, предимно шарани, каракуди, бяла риба. Мрежите са унищожени, а рибата е върната обратно в язовира. На следващия ден при повторна проверка са били открити още 300 метра заложени мрежи. Най-любопитното обаче е, че от задържаните четирима бракониери, двама се оказали служители от охраната на язовира. Мъжете тайно и под носа на шефовете и колегите си бракониерствали и след това продавали рибата на черно, като парите прибирали в джоба си. Те вече са уволнени. Засега нито един от четиримата не признава вината си. \n\n\n                    ", "date": "2018.01.11", "title": "Охранители на язовир  тайно бракониерствали "}
{"url": "http://www.monitor.bg/a/view/71154-%D0%97%D0%B5%D1%82-%D0%BC%D1%8A%D1%81%D1%82%D0%B8-%D0%BD%D0%B0-%D1%82%D1%8A%D1%81%D1%82%D0%B0-%D1%81%D0%B8%C2%A0%D0%BA%D0%B0%D1%82%D0%BE-%D0%BC%D1%83-%D0%BF%D0%B0%D0%BB%D0%B8-%D0%B2%D1%80%D0%B0%D1%82%D0%B0%D1%82%D0%B0%C2%A0/", "text": "\n                    Зет реши да отмъсти на тъста си като запали входната врата на дома му, но беше разкрит и сега го очаква съд. Десет минути след полунощ в полицията в Свищов е получен сигнал за опит за умишлен палеж на апартамент в града. Пристигналите на място полицаи установяват, че неизвестен е залял със запалителна течност входната врата на жилището и след това е драснал клечката. От разпита на живеещите в апартамента органите на реда бързо стигат и до извършителя на престъплението. 43-годишният А.Ю. се скарал със съпругата си и за да и отмъсти решил да подпали жилището на родителите и. За щастие огънтя стигнал само до половината на входната врата и бил изгасен. Подпалвачът обаче е арестуван и по случая се води досъдебно производство.  \n                    ", "date": "2018.01.11", "title": "Зет мъсти на тъста си като му пали вратата "}
{"url": "http://www.monitor.bg/a/view/87395-%D0%9F%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%BE%D0%BB%D0%B5%D0%BA%D0%B2%D0%B0-%D1%81-3580-%D0%BB%D0%B5%D0%B2%D0%B0-%D0%BD%D0%B0%D1%80%D0%B5%D0%BA%D1%8A%D0%BB-%D0%BF%D0%BE%D0%BB%D0%B8%D1%86%D0%B0%D0%B9-%D0%B4%D1%80%D0%B8%D0%BF%D0%BB%D1%8C%D0%BE/", "text": "\n                    Пенсионер бе осъден от Районния съд в Русе да плати общо 3580 лева за нанесена публично и на длъжностно лице обида.На 30 юли м.г. в русенското село Божичен възрастният мъж се обърнал към полицейски служител от Областната дирекция на МВР в Русе с думите: „Дрипльо, нищо не става от теб”, докато униформеният изпълнявал задълженията си. Полицаят завел граждански иск за нанесените му неимуществени вреди за 7000 лева.Съдът в Русе уважи частично този иск - до 2000 лева. На пенсионера, който не е осъждан досега, бе наложено и административно наказание глоба в размер на 1500 лева. Трябва да плати също 80 лева държавна такса. Присъдата може да се обжалва в 15-дневен срок пред Окръжния съд в Русе.Преди две години турски студент в Русе бе осъден да плати за обида на друг служител на реда същото обезщетение – 2000 лева. Пияният младеж се блъснал с автомобила си в тента на барче пред университета, буйствал, отказвал проба с дрегер и нарекъл полицая „гяур”.\n\n\n                    ", "date": "2018.01.11", "title": "Пенсионер олеква с 3580 лева,  нарекъл полицай „дрипльо”"}
{"url": "http://www.monitor.bg/a/view/47301-%D0%9C%D0%B5%D0%BB%D0%B5-%D1%81-4-%D0%BA%D0%BE%D0%BB%D0%B8-%D0%B8-%D0%BF%D0%B0%D1%82%D1%80%D1%83%D0%BB%D0%BA%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D0%BE%D0%B4%D0%BB%D0%B5%D0%B7/", "text": "\n                    Две катастрофи една след друга с общо пет коли, между които и полицейска патрулка, затвориха подлеза под Централна поща на ул. „Гладстон” в Пловдив. За късмет при челните удари между возилата няма сериозно пострадали хора, въпреки че някои от автомобилите били пълни с пътници.Първият сблъсък станал около 11,15 часа между „Лексус” и „Ситроен”. Двете коли се ударили челно с явно бясна скорост, вследствие на което японското возило, което пътувало по ул. „Гладстон” в посока църквата „Св. Петка”, се обърнало на 180 градуса в срещуположната посока на движението си. На мястото била изпратена полицейска патрулка от 4-то Районно управление на полицията и униформените започнали да снемат обяснения от двамата шофьори. Междувременно те затворили за движение едната от двулентовото шосе в едната посока, като автомобилите минавали покрай блъснатите две коли и патрулката с ниска скорост. В този момент обаче в отсрещното платно се задава БМВ, което се движи също с бясна скорост. В последния момент шофьорът, който според свидетели, бил младо момче, видял полицейската патрулка. За да не я нацели, кривнал волана и навлязъл в лентата за насрещно движение, като помел разделителните колчета между двете пътни платна. В насрещното обаче се движел „Мерцедес”, в който „БМВ”-то се блъснало. Оттам отскочило и се врязало в полицейската патрулка. Като по чудо всички удари се разминали без жертви, но с големи материални щети. На мястото била повикана линейка, която прегледала шофьора на мерцедеса, който се оплакал от болки в главата. Движението под Централна поща бе напълно затворено, като патрулки дежуреха на кръстовищата на изхода на подлеза и недопускаха вътре да влизат автомобили. \n\n\n                    ", "date": "2018.01.11", "title": "Меле с 4 коли и патрулка затвори подлез"}
{"url": "http://www.monitor.bg/a/view/69213-%D0%9A%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%BE-%D0%BF%D1%80%D0%BE%D1%8F%D0%B2%D0%B5%D0%BD-%D0%BF%D1%80%D0%BE%D0%B1%D0%B2%D0%B0-%D0%B4%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B5-%D0%B8-%D0%B4%D0%B0-%D0%BF%D0%BE%D0%B4%D0%BA%D1%83%D0%BF%D0%B8-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    Криминално проявен, направил опит да извърши домова кражба и предложил подкуп на полицейски служител, който му щракнал белезниците, е задържан в ареста на Районното управление на МВР в Септември. Това съобщи говорителят на пазарджишката Областна полицейска дирекция Мирослав Стоянов. В сряда сутринта на улица в Септември гражданин забелязал мъж със съмнително поведение, който с помощта на отвертка се опитвал да отвори входната врата на жилище, собственост на жена от същия град. Междувременно полицай от местното управление, отивайки на работа, забелязал случващото се и реагирал незабавно на призива на бдителния гражданин. Униформеният задържал на място крадеца, а минута по-късно пристигнали и колегите му от дежурния автопатрул. Оказало се, че заловеният е 54-годишният пазарджиклия Н.А. Мъжът е криминално проявен и регистриран за кражби на територията на страната ни и в чужбина. Междувременно, докато пристигне автопатрулът, Н.А. предложил на задържалия го полицай сумата от 20 лева, за да го пусна да избяга. Така, освен за опит за кражба, спрямо мъжа се води и полицейско производство за подкуп на длъжностно лице. Случаят е докладван на Окръжната прокуратура в Пазарджик. Със свое постановление прокурор е удължил ареста на апаша със 72 часа. Продължава работата по изясняване на евентуална съпричастност на Н.А. към други взломни домови кражби, извършени на територията на Септември.\n                    ", "date": "2018.01.11", "title": "Криминално проявен пробва да открадне и да подкупи полицай"}
{"url": "http://www.monitor.bg/a/view/87230-%D0%92-7-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%86%D0%B5%D0%BD%D1%82%D1%80%D0%BE%D0%B2%D0%B5-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D0%B8%D0%BC%D0%B0-%D0%B2%D0%B8%D0%B4%D0%B5%D0%BE%D0%BA%D0%B0%D0%BC%D0%B5%D1%80%D0%B8-%D0%B7%D0%B0-%D0%BD%D0%B0%D0%B1%D0%BB%D1%8E%D0%B4%D0%B5%D0%BD%D0%B8%D0%B5/", "text": "\n                    В 7 общински центрове в Пазарджишко- Септември, Пещера, Брацигово, Белово, Ракитово, Панагюрище и Стрелча има изградени системи за видеонаблюдение. Това информираха от Областната дирекция на МВР в Пазарджик. Видеокамерите обхващат в различна степен периметър от централните градски части и входно - изходните артерии. Всяка една система има предвидена възможност за надграждане с допълнителни камери и софтуер. В Пазарджик и Велинград са разработени проекти за изграждане системи за видеонаблюдение и са предприети стъпки за тяхното финансиране и цялостно изграждане. Областната дирекция на МВР в Пазарджик работи активно във взаимодействие с местната власт за превенция на престъпността, опазване на обществения ред и осигуряване спокойствието на гражданите в региона. Едно от тези направления на взаимодействие е изграждането на системи за видеонаблюдение. Още през юни 2015 година директорът на ОД МВР – Пазарджик, старши комисар Йордан Рогачев изпрати писма до кметовете на общини и Общинските съвети. С тях той призова местните власти да обърнат сериозно внимание на възможностите за изграждането на системи за видеонаблюдение, тъй като те са сигурен метод не само за превенция, но и за разкриването на конкретни престъпления и закононарушения.  \n\n\n                    ", "date": "2018.01.11", "title": "В 7 общински центрове в Пазарджишко има видеокамери за наблюдение"}
{"url": "http://www.monitor.bg/a/view/52626-%D0%97%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%B2-%D0%BE%D1%82%D0%BF%D1%83%D1%81%D0%BA-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%B5%D0%BA%D1%88%D1%8A%D0%BD-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    Пуснат в краткосрочен отпуск обитател на старозагорския затвор предизвика истински филмов екшън с автогонка при пуснати сирени и сини светлини. Суматохатаа започнала около 8,30 часа в сряда по старозагорската улица „Индустриална“, където водач на джип „Ровър“ с английски регистрационни номера отказал да спре при подаден му сигнал от катаджиите и с бясна скорост навлязъл в насрещното движение по булевард „Патриарх Евтимий“.Гонката продължила по пътя за Казанлък, на една от отбивките джипът тръгнал в посока на село Сливито. В околностите на вилното селище колата аварирала и водачът й направил опит да се укрие. Около 13 часа същия ден е бил намерен в частен имот където била установена и самоличността му. Оказало се че е 31-годишният жител на село Дъбово Георги Георгиев, който изтърпява поредната си присъда за шофиране в пияно състояние и с отнето свидетелство за правоуправление на МПС. При огледа на джипа в багажника му били намерени множество ВиК части, задигнати от работилницата в затвора. Привечер в сряда Георгиев е бил откаран в затвора, образувано е досъдебно производство за престъпление по чл. 343, ал. 1, б. \"б\" вр. чл. 342, ал. 1 от НК.„Георгиев от малък е беляджия, какви ли не изпълнения е правил. То не беше каране в пияно състояние, кражби на коли и мотори, една, втора присъда. Разведе се, жена му го съди за издръжка, а той си знае своето. Баща му се разболя от неговите изпълнения…“, коментира каращият третия си мандат кмет на Дъбово Тоньо Бенев.По думите му автомобилът „Ровър“ бил собственост на приятел на Георги, който го внесъл наскоро от Англия и дори не го бил пререгистрирал още.\n                    ", "date": "2018.01.11", "title": "Затворник в отпуск предизвика екшън по улиците на Стара Загора"}
{"url": "http://www.monitor.bg/a/view/74529-15%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%98%D0%B2%D0%B0%D0%BD-%D1%83%D0%B1%D0%B8%D0%BB-%D0%9D%D0%B8%D0%BA%D0%BE%D0%BB-%D0%B5-%D0%B2%D0%BC%D0%B5%D0%BD%D1%8F%D0%B5%D0%BC/", "text": "Не са открити алкохол и дрога в кръвта на двамата\n                    15-годишният Иван Иванов от Бургас, който е обвинен в убийството на 11-годишната Никол е вменяем и ще бъде съден по общия ред, съобщиха от бургаската прокуратура.Тийнейджърът е разбирал свойството и значението на своите действия, и е бил наясно с последиците, сочат резултатите от съдебно-психиатричната експертиза. Вещите лица са категорични, че не може да става въпрос за временна невменяемост. Установено е, че Иван действително  има специални образователни потребности, но няма психическо заболяване, което да го освободи от наказателна отговорност, категорични са от държавното обвинение. Вече е готова и назначената съдебно-медицинска експертиза. Според заключението, нито Иван, нито жертвата Никол са употребили алкохол, наркотици или други упойващи вещества. Пробите и на двамата са абсолютно чисти. В папките по разследването са приложени доказателства от ДНК анализа, според които по дрехите на Иван са открити следи от кръвта на зверски закланата Никол. Техническата експертиза на телефона на момичето, който бе открит строшен също е готова. Въпреки повредата, от устройството са източени всички данни с чатове, sms-и и обаждания, които са разкрили с кого и какво е говорела ученичката. Родителите на Иван продължават да твърдят, че синът им е невинен. \"Иван дълго време мълчеше и само повтаряше, че не е направил нищо. После, като се поуспокои ми каза, че е видял убиеца - бил по-голямо момче с качулка. Не го познава, но го е видял случайно и той го заплашил, че ако каже нещо на някого ще избие цялото му семейство. Синът ми казва още, че това момче му е дало телефон, който после го принудил да изхвърли в контейнера. Вероятно така е оставил отпечатъци върху апарата\", заяви майката на Иван - Донка Иванова. Разследващите вече са наясно какво е правило момичето в блок 108 в бургаския комплекс \"Меден Рудник\" на 20-ти август, как и защо се е озовало на 11 километра от дома си. Ясен е също и маршрута, по който се е придвижила до покрайнините на отдалечения квартал Меден Рудник. Информацията обаче се пази в строга тайна. \n                    ", "date": "2018.01.11", "title": "15-годишният Иван, убил Никол, е вменяем  "}
{"url": "http://www.monitor.bg/a/view/13135-%D0%A0%D1%83%D1%81%D0%B5%D0%BD%D0%BA%D0%B0-%D0%B4%D0%B0%D0%BB%D0%B0-%D0%BD%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-29-000-%D0%BB%D0%B5%D0%B2%D0%B0/", "text": "\n                    Жена от Русе е дала на телефонни измамници 29 000 лева. Полицията е установила мъжа, който прибрал парите от мястото, където жертвата ги оставила. 48-годишният Румен Р. от великотърновското село Присово ще бъде изправен пред съда в Русе. Районната прокуратура вече е внесла обвинителния акт.На 6 октомври 2016 г. пострадалата, която не е пенсионерка и работи, получила заплахи по телефона, че ще бъде убита. Последвало второ обаждане на мъж, който се представил за полицай Георги Георгиев от Трето РПУ в Русе. Жената знаела, че в града има само две полицейски управления, но лицето я убедило, че всъщност е от Криминална полиция. Дамата попитала дали познава определен разследващ полицай, а измамникът казал, че дори работят заедно по случая за залавянето на банда, набелязала си жертви, сред които е и тя. Така, оплетена в мрежите на измамниците, жената изтеглила 29 000 лева, нужни за примамка на „злосторниците”, и ги оставила където й било казано. От там ги взел Румен Р.Мъжът е рецидивист и след като излязъл от затвора, влязъл във връзка с лица, които не познавал, занимаващи се с телефонни измами. Приел да върши работата на муле – да прибира парите, като за себе си задържа 10 процента.\n                    ", "date": "2018.01.11", "title": "Русенка дала на  ало измамници 29 000 лева"}
{"url": "http://www.monitor.bg/a/view/88638-%D0%A1%D1%82%D0%B0%D1%80%D0%B5%D1%86-%D0%BD%D0%B5-%D1%81%D0%BF%D1%80%D1%8F-%D0%BD%D0%B0-%D0%A1%D1%82%D0%BE%D0%BF-%D0%B8-%D1%81%D0%B5-%D0%BF%D0%BE%D0%BC%D0%BB%D1%8F-%D0%B2-%D1%82%D1%80%D0%BE%D0%B9%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    77-годишен варненец е в болница, след като се потроши в предизвиканата от него тройна катастрофа. Инцидентът стана във Варна към 10 часа на бул. „Трети март“ над квартал „Кайсиева градина“ и непосредствено пред строителния хипермаркет „Алати“. Според очевидци на екшъна, възрастният водач, който бил с лек автомобил „Форд Ескорт“ направил опит за обратен завой, като не спазил знака „Стоп“. Той не пропускнал движещия се с предимство по булеварда управляван от млада жена автомобил „Мерцедес“, който идвал от лявата му страна и се сблъскал с него. От удара бързо движещата се кола се отклонява, преминава през разделителния остров между пътното платно и паркинга на строителния супермаркет и се забива в паркирания там „Фолксваген Пасат“. Вследствие на сблъсъка и трите автомобила са помляни до неузнаваемост, коментират очевидци. Казват, че две от катастрофиралите коли били в локалното платно пред магазина, а третата се е качила на острова между двете пътни платна. Вероятно сблъсъкът е бил с голяма скорост, след като едната кола буквално се е забила на метри от входа на хипермаркета, коментираха още наши читатели, преминали през района, непосредстено след катастрофата. Пострадалият възрастен мъж, предизвикал мелето, бил изваден от колата си контактен и в съзнание. След като е извикана линейка на ЦСМП-Варна, той е прегледан от спешния лекарски екип и откаран за лечение в болница.\n\n \n                    ", "date": "2018.01.11", "title": "Старец не спря на „Стоп“ и се помля в тройна катастрофа "}
{"url": "http://www.monitor.bg/a/view/3620-%D0%9E%D1%81%D1%8A%D0%B4%D0%B8%D1%85%D0%B0-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8-%D0%B4%D0%BE%D0%BA%D1%82%D0%BE%D1%80-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D0%B4%D0%B8%D0%BF%D0%BB%D0%BE%D0%BC%D0%B0/", "text": "\n                    Двугодишна условна присъда постанови състав на старозагорския районен съд по дело с обвиняем местен лекар, който е използвал фалшив документ за придобита кардиологична специалност. На подсъдимата скамейка застана 57-годишният д-р Иван Вуцов, който е обвинен че от 11 юни 2010 г. до 27 декември 2013 г. в условията на продължавано престъпление, съзнателно се ползвал от преправен официален документ, за придобита квалификация.Документът  е от 1 юни 1996 година и е издаден от софийския медицински университет. Той е бил използван пред ръководствата на УМБАЛ „Проф. д-р Стоян Кръстевич“ и МБАЛ „Свети Иван Рилски“ в Града на липите. Районният съд е разглеждал казуса на 14 заседания, от прокуратурата са поискали да бъде наложена присъда от 3 години затвор при 5-годишно отлагане на изпълнението й. В крайна сметка присъдата е двугодишна при 4 – годишно отлагане.Аналогична присъда постанови по казуса през 2016 г- и  състав на столичния районен съд, тя обаче беше върната от състав на Столичния градски съд на прокуратурата за отстраняване на пропуски в обвинителния акт.В момента се очаква насрочване на заседание по новото дело.Д-р Иван Вуцов е завършил медицина през 1985 година, добил е права по специалността „вътрешни болести“ и на два пъти е бил „късан“ на държавните изпити за специалността „кардиология“.След второто си неуспешно явяване, в началото на месец юли 1996 година, Вуцов поискал от Медицински университет - София да му бъде издаден дубликат на дипломата за специалност „Вътрешни болести“, тъй като бил изгубил оригинала. Именно този дубликат с номер 002320 бил преправен, като на мястото на специалност „Вътрешни болести“ била изписана специалност „Кардиология“. Този преправен официален документ подсъдимият използвал от 1996 година до 2014 година в различни лечебни заведения, пред Българския лекарски съюз, пред Районната здравноосигурителна каса и в Медицинския университет в София. Междувременно оригиналният документ бе откраднат от папката с делото в СРС и до момента не е открит, припомнят запознати със сагата магистрати.Присъдата подлежи на обжалване и протестиране пред Окръжен съд – Стара Загора. Към момента д-р Вуцов работи като началник на спешно отделение при МБАЛ „Бургасмед“, където е назначен с дипломата си по първата специалност.\n                    ", "date": "2018.01.11", "title": "Осъдиха старозагорски доктор за фалшива диплома"}
{"url": "http://www.monitor.bg/a/view/11034-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%BA%D0%BB%D0%BE%D1%88%D0%B0%D1%80%D1%80%D0%B5%D0%B2%D0%BD%D0%B8%D0%B2%D0%B5%D1%86-%D0%BF%D1%80%D0%B5%D1%82%D1%80%D0%B5%D0%BF%D0%B0%D0%BB-%D1%81%D1%8A%D0%BF%D0%B5%D1%80%D0%BD%D0%B8%D0%BA/", "text": "\n                    41-годишен клошар, който има зад гърба си 11 изтърпени до сега присъди, е извършител на опит за убийство и заплаха за саморазправа. Инцидентът е станал на 6 януари на междуетажна площадка в жилищна кооперация недалеко от центъра на Стара Загора.Роденият в Казанлък, но обитаващ изоставен метален фургон в близост до жп гарата в Стара Загора Иван Демирев нахлул в жилището на 59-годишния В.Ю., защото имал съмнения че поддържа интимни контакти с приятелката му, която срещу скромно заплащане почиствала веднъж седмично апартамента. При отваряне на входната врата Демирев нанесъл жесток удар по главата на домакина с дръжките на ножица, при което той изпаднал в безсъзнание. В този момент са появила гостенка на пострадалия, която направила опит да прогони полуделия от ревност бияч, а той я заплашил, че „ще й отреже главата“. След намесата на съседи, разбудени от крясъците клошарят напуснал кооперацията и се укрил.Денонощие по-късно Демирев е бил издирен и закопчан с белезници. В хода на предварителното производство е установено, че той има изтърпени 11 ефективни присъди за кражби, влизания с взлом и държане на огнестрелно оръжие. По една от присъдите си пък е бил осъден на 7 години затвор за убийство по непредпазливост. За последно е бил зад решетките на 22 декември 2016-а, от която дата се нанесъл в изоставения фургон и започнал да води скитнически начин на живот.В открито заседание от 10 януари състав на районния съд в Града на липите е преценил, че от събраните по делото доказателства може да се направи обосновано предположение, че именно Демирев е извършил деянието, за което е привлечен като обвиняем и съществува реална опасност да се укрие или да извърши друго престъпление.\n                    ", "date": "2018.01.11", "title": "Закопчаха клошар-ревнивец "}
{"url": "http://www.monitor.bg/a/view/16737-%D0%A1%D1%8A%D1%81-195-%D0%BC%D0%BB%D0%BD-%D0%BB%D0%B2-%D0%BE%D1%82-%D0%95%D0%A1-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BC%D0%B5-%D1%80%D0%B0%D0%B7%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%B2-%D0%B7%D0%B0%D0%B2%D0%BE%D0%B4%D0%B8%D1%82%D0%B5/", "text": "\n                    Започваме годината по много добър начин - връчваме 50 договора на обща стойност близо 195 млн. лв. С тях стойността на договорените средства по Оперативна програма „Иновации и конкурентоспособност“ надхвърля 1,5 млрд. лв. или близо 64% от целия наличен ресурс. Това каза заместник-министърът на икономиката Александър Манолев при връчването на договорите на бенефициентите спечелили финансиране по процедура „Повишаване на енергийната ефективност в големи предприятия’’.\n\n„Важен сигнал е, че безвъзмездната помощ по процедурата е по-малко от половината от тези средства, или около 95 млн. лв. Останалите средства са самоучастие на бенефициентите - ясно доказателство, че това са конкурентни компании, инвестиращи значителни средства за своята по-добра ефективност“, посочи Александър Манолев. По думите му, благодарение на тези проекти, ще се направят подобрения в производствата като предварителните анализи са, че при някои бенефициенти това ще подобри ефективността им с десетки пъти. Съществено ще е и намаляването на вредните емисии и реализираните енергийни спестявания.\n\n„Именно когато даваме официален старт на българското Председателство на Съвета на ЕС стартираме и поредните проекти за модернизиране на българските компании, чрез европейската безвъзмездна помощ“, каза още икономическия заместник-министър. Той пожела на бенефициентите успешно да завършат проектите, които символично стартират днес и те да ги направят още по-конкурентоспособни не само на българския, но и на европейския и световния пазар.\n\nРазмерът на инвестициите, които предстои да бъдат направени в рамките на изпълнението на договорите възлиза на обща стойност 194 772 304,33 лева. От тях 100 651 218,53 лева се осигуряват от бенефициентите, като собствено съфинансиране, а 94 121 085,80 лева / 48 123 347,02 евро се предоставят под формата на безвъзмездна финансова помощ чрез Оперативна програма „Иновации и конкурентоспособност“ от Европейския фонд за регионално развитие и националния бюджет. Договорената до момента сума представлява около 96% от общия бюджет по процедурата.\n\nОсвен инвестициите в ново по-енергийно ефективно оборудване в 85% от сключените договори (42 бр.) се предвижда въвеждането и сертифицирането на системи за енергиен мениджмънт съгласно изискванията на международно признатия стандарт БДС EN 50001 (Energy Management Systems)/EN ISO 50001, а при тридесет от тях и на автоматизирани системи за мониторинг и контрол на енергопотреблението. Други 35 бр. от сключилите договори по процедурата бенефициенти планират да изградят в рамките на изпълнението на проектите си системи за оползотворяване на отпадната топлина, която се генерира по време на производствения процес. Реализацията на тези дейности се очаква да помогне на предприятията за по-доброто планиране и управление на енергийната ефективност и на използваните от тях енергийни ресурси.\n                    ", "date": "2018.01.11", "title": "Със 195 млн. лв. от ЕС намаляваме разходите на енергия в заводите"}
{"url": "http://www.monitor.bg/a/view/72274-%D0%94%D0%BE-%D1%8E%D0%BD%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BC%D0%B5-%D0%B7%D0%B0-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0/", "text": "България не е риск за валутния съюз, категоричен е финансовият министър\n                    България се очаква да кандидатства за присъединяване към Европейския валутен механизъм, известен като ERM-2, до юни тази година, като предварителна стъпка преди приемането на еврото, заяви финансовият министър Владислав Горанов пред чуждестранни медии, цитиран от агенция Reuters.България, която понастоящем е начело на шестмесечно ротационно председателство на Европейския съюз, изявява готовност да се присъедини към еврозоната и смята, че влизането й ще бъде възприето катопо отношение на направените реформи, след като става член на ЕС през 2007 г., отбелязва агенцията.Според Горанов България не би могла да представлява какъвто и да било риск за еврозоната най-малкото заради 20-годишния валутен борд и силните икономически показатели на страната, които отговарят на критериите за членство.Като цяло България получава подкрепа за намеренията си, макар и не всички 19 членки на единния валутен съюз да се чувстват комфортно с идеята за присъединяването на страната.Агенцията отбелязва, че Българияи страната е една от най-слабо задлъжнелите държави членки на ЕС. Въпреки това според дипломати и банкери страната трябва да продължи да реформира малката си икономика, за да доближи ниския стандарт на живот до по-богатите държави в съюза.Няма конкретна дата, на която София да премине към еврото, но се смята, че присъединяването към ERM-2, известно още като \"чакалнята\" за еврозоната, ще бъде добър сигнал за общата европейска идея, особено в контекста на Brexit.България е засилила разговорите си с Европейската централна банка и страните членки за влизането си в ERM-2, но източници, запознати с процеса, твърдят, че вероятно няма да има решение преди сформиране на правителство в Германия.\n                    ", "date": "2018.01.11", "title": "Кандидатстваме за чакалнята на еврозоната до юни "}
{"url": "http://www.monitor.bg/a/view/67279-%D0%9F%D0%BB%D0%B0%D1%89%D0%B0%D0%BC%D0%B5-%D0%B4%D0%BE-3-%D1%82%D0%B0%D0%BA%D1%81%D0%B8-%D0%BF%D1%80%D0%B8-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80-%D1%81-%D0%A2%D0%B5%D0%BB%D0%B5%D0%BD%D0%BE%D1%80/", "text": "Искат ни всички пари за смартфона, ако са ни го дали по-евтино \n                    При предсрочно прекратяване на договор с мобилния оператор „Теленор“ клиентите ще заплащат три месечни такси, а не за всички месеци до датата на изтичането му, съобщи вчера телекомът.\n\nПромяната влиза в сила от днес (12 януари), а абонатите ще са задължени да заплащат като неустойка за предсрочно прекратяване на договор максимум 3 стандартни месечни абонамента независимо от срока на договора, който са подписали (12 или 24 месеца), вместо, както досега, всички оставащи стандартни месечни такси до изтичането на контракта. Промените са валидни за частни клиенти, сключващи нови договори за мобилни или фиксирани услуги, както и\n\n \n\n\n\n \n\nчийто срок към датата на промяната все още не е изтекъл.\n\nПо този начин„Теленор“ се присъединява към останалите два големи оператора - „Мтел“ и „Виваком“, които прилагат тази практика от доста време. Инициативата бе поета от Комисията за защита на потребителите (КЗП) още през 2014 г. При „Виваком“ промяната бе въведена от 1 май 2015 г., а „Мтел“ въведе новите условия през юли 2016 г.\n\nАко към договора обаче, който клиентът иска да прекрати, има покупка на устройство на преференциална цена, ще се дължи и част от отстъпката, която е получена, съответстваща на оставащия срок на договора. Отстъпката е разликата между цената на устройството без договор в брой към датата на сключване на абонамента и тази, която клиентът е заплатил - в брой или общата лизингова цена. Това означава, че ще трябва да си платим реалната цена на телефона или таблета, ако операторът ни го е дал по-евтино.\n\nЗа да бъде по-ясно за клиентите, „Теленор“\n\n \n\n\n\n \n\nкоито биха участвали във формирането на неустойката при евентуално предсрочно прекратяване на договора. Сред параметрите са стандартен месечен абонамент за избрания план и приложената отстъпка, ако е налична, стандартната цена на устройството (в брой и без абонамент), цена на закупеното устройство (в брой или обща лизингова цена) и срок на договора.\n\nНовите правила за изчисляване на неустойките при прекратяване на срочен договор за мобилни и фиксирани услуги обаче няма да важат за плановете  и  в случаите, в които в контракта предварително са описани неустойките.\n                    ", "date": "2018.01.11", "title": "Плащаме до 3 такси при предсрочно  прекратяване на договор с „Теленор“"}
{"url": "http://www.monitor.bg/a/view/28838-%D0%94%D0%BE-7-%D0%B4%D0%BD%D0%B8-%D0%BE%D0%BF%D0%B5%D1%80%D0%B0%D1%82%D0%BE%D1%80%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B8-%D1%83%D0%B2%D0%B5%D0%B4%D0%BE%D0%BC%D0%B8-%D0%B7%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%BE%D0%B1%D1%89%D0%B8%D1%82%D0%B5-%D1%83%D1%81%D0%BB%D0%BE%D0%B2%D0%B8%D1%8F/", "text": "\n                    Операторът е задължен в рамките на 7 дни да ни уведоми за новите промени в общите условия. Това може да стане по няколко възможни начина - по телефон, чрез есемес, по имейл или по пощата. Това заяви за „Монитор“ председателят на Комисията за защита на потребителите (КЗП) Димитър Маргаритов.\n\n„Ние считахме, че има неравноправна клауза в общите условия и тя се състоеше в това, че ни принуждават да заплащаме прекомерно високи неустойки при предсрочно прекратяване на срочни договори“, бе категоричен Маргаритов.\n\nПо думите му все още най-голям брой от жалбите, които постъпват в комисията, са свързани с телекомуникационните услуги. Те са свързани както с нелоялни търговски практики от страна на операторите, така и с неудовлетворени рекламации за дефектни стоки, административни нарушения и лошо качество на услугата.\n\nШефът на КЗП добави, че въпреки големия брой на сигналите на годишна база в последно време оплакванията непрекъснато намаляват. „Обяснявам си, че делът на оплакванията е толкова голям, тъй като това е най-често ползваната услуга“, заяви той.\n                    ", "date": "2018.01.11", "title": "До 7 дни операторът трябва да ни уведоми за промените в общите условия"}
{"url": "http://www.monitor.bg/a/view/75957-%D0%9E%D1%84%D0%B8%D1%86%D0%B8%D0%B0%D0%BB%D0%B5%D0%BD-%D1%81%D1%82%D0%B0%D1%80%D1%82-%D0%BD%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Българското председателство на Съвета на Европейския съюз официално ще започне днес с тържествена церемония в Народния театър. За откриването у нас пристигат лидерите на европейските институции - председателите на Европейския парламент Антонио Таяни, на Европейския съвет Доналд Туск и на Европейската комисия Жан-Клод Юнкер, както и колегиумът на Европейската комисия. Заради старта на председателството и посещението на европейските делегации в София има засилени мерки за сигурност. В района около НДК, Народния театър и ларгото са разположени патрули на специализирани полицейски сили, НСО и общинска полиция. От вчера е забранено паркирането около Народния театър. Кортежът на членовете на Европейската комисия пристига в 16.30 часа на Летище София. Еврокомисарите Преди официалното откриване премиерът Бойко Борисов ще се срещне с председателя на Европейския съвет Доналд Туск. На срещата ще бъдат обсъдени предизвикателствата пред Европа по време на българското председателство на Съвета на Европейския съюз. Всички официални гости пък ще могат да разгледат интерактивна изложба с фотографии и картини на големи български художници.През следващите шест месеца България ще бъде домакин на повече от 460 събития за председателството, като се очаква над 25 хиляди гости да посетят страната ни.\n\n\n                    ", "date": "2018.01.11", "title": "Официален старт на БГ председателството "}
{"url": "http://www.monitor.bg/a/view/16892-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%B0-%D1%81-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8%D1%82%D0%B5-%D1%81%D0%B8%D0%BD%D0%B4%D0%B8%D0%BA%D0%B0%D1%82%D0%B8/", "text": "Протестите днес остават, обсъждат прекратяване утре   \n                    \n\n\n                    ", "date": "2018.01.11", "title": "Дават 100 млн. лв. за заплати в МВР, но срещу резултати (ОБНОВЕНА)"}
{"url": "http://www.monitor.bg/a/view/60174-%D0%9B%D0%B8%D0%BB%D1%8F%D0%BD%D0%B0-%D0%9F%D0%B0%D0%B2%D0%BB%D0%BE%D0%B2%D0%B0-%D0%B7%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B8-%D0%B2%D0%BE%D1%82%D0%B0-%D0%A9%D0%BE%D0%BC-%D1%81%D0%B0-%D0%BF%D1%80%D0%B5%D1%86%D0%B5%D0%BD%D0%B8%D0%BB%D0%B8-%D1%87%D0%B5-%D1%81%D0%B5%D0%B3%D0%B0-%D0%B5-%D0%BC%D0%BE%D0%BC%D0%B5%D0%BD%D1%82%D1%8A%D1%82-%D0%BD%D0%B5%D0%BA%D0%B0/", "text": "\n                    Нека протестират, ние сме демократична държава, няма какво да крием, всеки има право да изрази мнение, след като е решил, че точно днес е денят. Така министърът за българското председателство на Съвета на Европейския съюз 2018 Лиляна Павлова коментира предвидените за днес протести в София. По думите ѝ броят им вече е набъбнал до 11. Тя се пошегува, че това е знак, че „искаме да дадем най-доброто от себе си“.Дали няма малко да се припокрият и взаимоизядат? Има го и този вариант. Но щом искат да протестират, нека. Дано Европа успее да разграничи кой протест за какво е. Това е малко като да се оплачеш на арменския поп, заяви тя. Според нея „е прекалено“ да се протестира в момента за проблеми във вътрешнополитически план, но отново заяви: „Нека протестират. Председателството не е нито на правителството, нито на някой от нас, нито мое лично, то е на всички българи“.По думите на Павлова тези демонстрации, заедно с криминалните инциденти от последните дни, са вътрешен проблем и те няма да повлияят на имиджа ни пред гостите за европредседателството.Павлова посочи още, че опитите за дискредитиране на правителството по директен и индиректен начин са факт. „То очевидно е политическа заявка на опозицията. Но дискредитирането на правителството самоцелно носи изключително негативен отзвук върху държавата“, посочи Павлова.Помолена да коментира убийството на бизнесмена Петър Христов тя посочи, че „прикачването му към председателството, търсенето на дълбока конспирация е контрапродуктивно“. И призова да оставим органите да си свършат работата.  Спокойствието и сигурността на държавата не са под въпрос и не трябва да се насажда притеснение. Нека не всяваме паника, призова Павлова.Спрях да се изненадвам, използват се всички начини за дискредитиране. Предлагам да фокусираме усилията си в нещо позитивно, каза още тя.Министърът изтъкна, че за официалното откриване на българското европредседателство у на идват и председателят на Европейския парламент Антонио Таяни, и председателят на Европейския съвет Доналд Туск, и председателят на Европейската комисия Жан-Клод Юнкер, заедно с еврокомисарите. Това не се случва на всяко откриване и е знак за подкрепа, посочи тя.По думите ѝ европредседателството е важно, защото едно е да виждаш как се управлява една сложна машина, друго е, когато поемеш управлението. Това е добра възможност да знаем и познаваме всяка тема и позицията на всяка държава, което е полезно за нас. Второто е начинът, по който ще защитим нашия национален интерес и интереса на другите държави по важните теми, например сигурността, какъв бюджет и каква Европа искаме. От нас зависи да дадем възможност дебатът да се случи, да сме такъв балансьор и посредник, че да сме обединител, да сме тези, които да намерят баланса за решението. Можем да си върнем и самочувствието, не че сме малки и мълчаливи. Първият успех на България вече в факт – поставихме на дневен ред на темата за Западните Балкани, посочи тя.\n                    ", "date": "2018.01.11", "title": "Лиляна Павлова за протестите: Щом са преценили, че сега е моментът, нека протестират"}
{"url": "http://www.monitor.bg/a/view/46844-%D0%9A%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%9F%D0%BE%D0%BC%D0%B0%D0%BB%D0%BA%D0%BE-%D0%BF%D1%80%D0%BE%D0%BF%D0%BE%D0%B2%D0%B5%D0%B4%D0%B8-%D0%BE%D1%82-%D1%82%D1%80%D0%B8%D0%B1%D1%83%D0%BD%D0%B0%D1%82%D0%B0/", "text": "Новата сесия започна с клетва на нов депутат, отрязаха БСП за изслушването на Борисов\n                    Повече конструктивност, резултати и сближаване и по-малко проповеди от парламентарната трибуна, това пожела шефът на НС Цвета Караянчева в началото на новата сесия на парламента. Поводът пък бе председателството на ЕС, което България пое и чието откриване е по-късно днес в Народния театър.Тя пожела здраве, разбирателство, консенсус и добронамерени дебати на депутатите. „Ние сме националният отбор на България и нашите действия и послания ще формират нагласите на европейския елит”, каза Караянчева. Тя призова народните представители по време на БГ председателство да не се отдават на ляв или десен популизъм и да загърбят нихилизма. „Солисти търсят в операта, а българското Народното събрание трябва да се държи като добре сработен оркестър”, каза тя.От БСП веднага я разкритикуваха за речта, която според тях била повече от неуместна. Зам.-председателят на ПГ на БСП  Драгомир Стойнев не се съгласи с намеците, че опозицията изнася проповеди. „Ние от опозицията не сме виновни, че днес има 9 протеста”, каза Стойнев и БСП поиска изслушване на премиера Бойко Борисов в НС във връзка с криминогенната обстановка  и убийствата последните дни. В крайна сметка искането им бе отхвърлено. От ГЕРБ контраатакуваха, като заявиха, че има много други форми на контрол. По думите на шефът на правната комисия Данаил Кирилов такова изслушване в зала на премиера не е необходимо, тъй като по-късно днес ще има такова на вътрешния министър Валентин Радев и главния прокурор Сотир Цацаров във вътрешната комисия.Междувременно новата сесия започна с клетвата на новия депутат Радослава Чеканска, която попълни редиците на ГЕРБ. Тя влиза в парламента на мястото на Ивайло Константинов, който подаде оставка през декември по собствено желание. Досега Чеканска бе зам.-областен управител на Дупница. \n                    ", "date": "2018.01.11", "title": "Караянчева призова: По-малко проповеди от трибуната"}
{"url": "http://www.monitor.bg/a/view/6795-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%A1%D1%82%D0%B8%D0%B3%D0%B0-%D1%81-%D0%BF%D0%B0%D1%80%D1%82%D0%B8%D0%B7%D0%B0%D0%BD%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D1%81%D1%82%D0%B8-%D0%9D%D0%B8%D0%BD%D0%BE%D0%B2%D0%B0-%D0%9D%D1%8F%D0%BC%D0%B0-%D0%B4%D0%B0-%D0%BC%D1%8A%D0%BB%D1%87%D0%B8%D0%BC/", "text": "ГЕРБ поиска консенсус, БСП по-високи доходи, а ДПС дълбоки реформи\n                    Опозицията са спре с партизанските страсти, това бе посланието на председателя на ПГ на ГЕРБ Цветан Цветанов в изказването му от парламентарната трибуна за началото на новата сесия. „Партизанските политически страсти няма как да допринесат за постигане на националните ни цели по време на БГ председателството, заяви той. Според него намеренията за провокации от страна на опозицията няма да водят до ефективност, а ще говорят само за ниска политическа култура. Той призова депутатите за повече консенсус и ползотворна работа, но побърза да отбележи, че няма да искат „фалшиво съгласие” с опозицията. По думите следващите шест месеца нямаме право да пропиляваме шанса си да бъде чут гласа на България и затова депутатите трябва да работят отговорно и да се водят единствено от националния интерес на страната. „11 години след приемането ни в ЕС, предстои да покажем политическа култура и лоялност към европейските ценности”, заяви Цветанов и допълни, че следващите месеци добрите европейски новини и политически послания към цяла Европа ще тръгват от София. „Това прави работата ни като народни представители несъизмеримо по-отговорна, защото знаем, че народът на България не иска да бъдем фон в хор на европейските гласове. Желаем гласът ни да се чува все по-силно и все повече хора да се вслушват в него“, изтъкна той и уточни, че основните събития на парламентарното измерение на БГ председателството са шест.  Цветанов декларира, че през новия сезон ГЕРБ ще предприеме законодателни инициативи за укрепване на обществения ред и сигурността, в сферата на образованието и труда, здравеопазването, както и в сферата на борбата с корупцията, която според тях няма алтернатива. . ГЕРБ са готови на дебат по спорните въпроси в антикорупционния закон, заяви Цветанов и уточни, че всяко негово протакане работи в полза на корупцията. Той намекна, че опозицията, в лицето на БСП се опитват да използват ветото на президента върху закона като политически инструмент за смяна на властта. По отношение на външната политика Цветанов каза, че приоритети на европредседателството са присъединяване на страната ни към Шенген и еврозоната, както и европейска интеграция на Западните Балкани. БСП от своя страна дадоха да се разбере, че няма да спрат с атаките, въпреки председателството на ЕС. „Председателството е шанс да изчистим образа на България – БСП ще бъде конструктивна, но не мислете, че ще мълчим”, заяви лидерът на БСП Корнелия Нинова и припомни, че на 17 януари ще внесат вот на недоверие за корупцията. Тя изброи десет големи проблема, цитирайки новини от първите десет дни на 2018-та. Сред тях са проблемите със санирането, оградата, корупцията, скока на цената на тока, състоянието на общинските болници, проблемите в коалицията, убийствата. Тя дори се позова на публикациите в чужди медии около празници, в които страната ни се описва като една от най-корумпираните в ЕС. Именно затова и народът сега бил на улицата, за да протестира. „Народът иска алтернатива и ние ще работим за нея”, заяви Нинова. През новия политически сезон БСП ще работи за три неща – нов модел в системата на здравеопазването и в образованието, промяна на политиката на доходите и безкомпромиска борба с корупцията. В тази връзка двете цели пред БГ председателството според тях е след шест месеца корупцията да е намаляла на половина, стандарта на живот за гражданите да се е доближил с този в ЕС.На този фон лидерът на \"Атака\" и шеф на групата на \"Обединените патриоти\" Волен Сидеров  направи заявка, че управлението е стабилно и това ще се докаже по време на БГ председателство. По думите му ще стане ясно, че патриотите са надежден партньор. Той обяви, че и през следващите месеци с прагматични ходове ще се работи за доброто на хората и покачването на доходите им. В тази връзка икономическото ведомство ще продължи работа за фонд, който да осигури стипендии за младежи, които искат да учат с в чужбина, но с условие да се върнат да работят у нас. Сидеров призова опозицията да не цитира чужди издания, които изпълняват поръчки и чиито статии се списват от БГ автори от родни НПО-та.От своя страна от ДПС отново поиска изваждане на националистите от властта и преформатиране на правителството. „Визията ни за развитие на страната е, че България се нуждае от програма за ускорено развитие, включваща дълбоки реформи на най-важните сфери\". лидерът на ДПС Мустафа Карадайъ. Той бе категоричен, че партията му няма да участва в процес \"стани да седна\", но са против управлението с националистите, защото по този начин институциите ерозирали, а сигурността на страната се поставяла под въпрос. „Няма да спрем да предупреждаваме, че включването на националисти във властта официализира езика на омразата по най-опасната ос: етнорелигиозната\", заяви той и  поясни, че България може да представи българския етнически модел като пример. Не си представяме, че може да бъде постигнато трайно стабилизиране на Балканите без включването на Турция в общоевропейските процеси, колкото и трудно да изглежда това към този момент\", каза още Карадайъ.\n\n\n                    ", "date": "2018.01.11", "title": "Цветанов: Стига с партизанските страсти, Нинова: Няма да мълчим"}
{"url": "http://www.monitor.bg/a/view/46102-%D0%97%D0%B0%D0%B1%D0%B0%D0%B2%D0%B0%D1%87%D0%BA%D0%B0-%D0%BE%D1%81%D1%8A%D0%B4%D0%B5%D0%BD%D0%B0-%D0%B4%D0%B0-%D0%BF%D0%BB%D0%B0%D1%82%D0%B8-7000-%D0%BB%D0%B2-%D0%BD%D0%B0-%D0%B4%D0%B5%D1%82%D0%B5-%D1%83%D0%B4%D0%B0%D1%80%D0%B5%D0%BD%D0%BE-%D0%BE%D1%82-%D0%BF%D0%B0%D0%B4%D0%BD%D0%B0%D0%BB%D0%B0-%D0%B5%D1%82%D0%B0%D0%B6%D0%B5%D1%80%D0%BA%D0%B0/", "text": "\n                    Детска градина „ Дъга“ в Пазарджик е осъдена да заплати 7000 лв. на майката на 4-годишно дете, върху което на 20 юни 2016 г. паднала ъглова етажерка и го ударила по крачето. Решението е на местния Окръжен съд, който в началото на годината се произнесе по образуваното дело по жалба на Пенка Лазарова, майка на 4-годишната Никол.Случката с инцидента и падналата етажерка върху детето намери обществен отзвук тогава. Както пише в съдебното решение, към 9,30 ч. момиченцето било оставено без наблюдение и надзор от детския учител в 1“б“ група на заведението. То започнало да се катери по необезопасен против преместване и падане шкаф-етажерка с височина 2 метра, собственост на заведението, вследствие на което той паднал върху него. В това време помощник-възпитателката била в санитарното помещение, а учителката- в кукления кът. Те веднага се притекли на помощ, отместили шкафа и вдигнали детето от пода.  В стаята дошла и директорката на детската градина, както и медицинската сестра, която повикала линейка на Спешна помощ и детето било откарано в болница.Лекарите установили, че 4-годишната Никол има счупване на лявата голямопищялна кост и охлузвания по лицето и лява подбедрица, което наложило гипсова имобилизация и лечение на нараняванията по лицето и крака. Лечението продължило повече от 3 месеца, а през това време детето не могло да спи спокойно през нощта, било неспокойно, имало кошмари и отказвало да се храни. Никол изпитвала страх да остава сама в стая, да се страхува от предметите в дома, безпричинно да плаче, което състояние не е отминало напълно и до днес. След премахване на гипса отказала да ходи на забавачка и затова майката я преместила в детска градина “Здравец“. Веднага след инцидента бе образувана преписка по описа на Районна прокуратура  - Пазарджик, която не установила умисъл в някое от длъжностните лица на детското заведение и отказала да образува досъдебно производство. Родителите на пострадалото дете обаче си потърсили правата в съда. Решението е неокончателно и може да бъде обжалвано пред пловдивския Апелативен съд. Освен това пазарджишките окръжни магистрати отхвърлиха иска за разликата от 7000 до 30000 лв., постановиха детското заведение да заплати 350 лв. върху уважената част от иска и разноски, платени от бюджета на съда в размер на 110.94 лв. Съдията по делото Илиана Димитрова е преценила, че трябва да осъди Никол, представлявана от нейната майка Пенка Лазарова, да заплати на ЦДГ “Дъга“ разноски по делото в размер на 1 150.50 лв., съответстващ на отхвърлената част от исковете.\n                    ", "date": "2018.01.11", "title": "Осъдиха забавачка да плати 7000 лв. на дете   "}
{"url": "http://www.monitor.bg/a/view/83485-%D0%91%D0%B8%D0%B2%D1%88%D0%B0-%D0%B1%D0%B0%D0%B7%D0%B0-%D0%BD%D0%B0-%D0%9C%D0%92%D0%A0-%D0%B2-%D0%A1%D1%82%D1%80%D0%B5%D0%BB%D1%87%D0%B0-%D1%85%D0%B0%D1%80%D0%B5%D1%81%D0%B0%D0%BD%D0%B0-%D0%B7%D0%B0-%D0%A1%D0%9F%D0%90-%D0%BE%D1%82-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%B5%D0%BD-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80/", "text": "\n                    Чуждестранен инвеститор е заявил инвестиционен интерес към бившата почивна база на МВР в Стрелча и иска да развива СПА-туризъм. Наш предприемач от Пазарджик също е проявил интерес към някогашния комплекс за отдих на силовото ведомство в средногорското градче, известно с минералните си извори. Това  съобщи областният управител на Пазарджик Стефан Мирев. В момента се изготвя необходимата документация за имота. Той беше прехвърлен в управление на областния управител на Пазарджик с правителствено решение от 12 октомври 2016 г., с което още 2 имота бяха обявени за частна държавна собственост.Имотът включва терен от 36 дка с построени на него сгради и съоръжения.﻿﻿  Базата за отдих „Стрелча“, дотогава е била в управление на МВР, но е с отпаднала необходимост за ведомството и стои „под ключ“ в Стрелча и за охраната й отговаря Областната управа в Пазарджик.\n                    ", "date": "2018.01.11", "title": "Чуждестранен инвеститор иска бивша база на МВР в Стрелча за СПА"}
{"url": "http://www.monitor.bg/a/view/5376-%D0%9F%D0%B0%D0%BA-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D0%BE%D0%BC%D0%B1%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F/", "text": "\n                    Сигнал за взривно устройство е подаден в 12.10 ч. днес за летище София, съобщи БГНЕС. Във връзка със злоумишлено обаждане, получено днес в 12.10 часа, на Летище София веднага са предприети действия и е започнала стандартна проверка, уточняват от МВР.Вчера двата терминала на летище София бяха евакуирани заради фалшиви сигнали за бомби. Час преди сигналите министър Лиляна Павлова представи близо до терминал 2 електромобилите, с които ще се придвижват делегациите за събитията на Българското председателство на Съвета на ЕС. \n\n\n                    ", "date": "2018.01.11", "title": "Пак сигнал за бомба на летище София "}
{"url": "http://www.monitor.bg/a/view/49797-%D0%91%D0%A1%D0%9F-%D0%B2%D0%BD%D0%B0%D1%81%D1%8F%D1%82-%D1%81%D0%B0%D0%BC%D0%B8-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%94%D0%9F%D0%A1-%D0%B2%D1%81%D0%B5-%D0%BF%D0%B0%D0%BA-%D1%89%D0%B5-%D0%B3%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8/", "text": "\n                    БСП ще внесат сами вота на недоверие срещу правителството. Това обяви лидерът на социалистите Корнелия Нинова в кулоарите на парламента. Тя обясни, че вече са готови с мотивите, а самият вот ще бъде внесен, както бе планирано – на 17 януари. На заседание на Изпълнителното бюро, след това и на парламентарната група обаче решили, да направят това без ДПС, въпреки предварителните договорки по темата за провал в борбата с корупцията. Причината се оказва речта на почетния лидер на Ахмед Доган, че няма опозиционна партия, която да е готова да управлява в момента. \"Дали ДПС ще ни подкрепят в дебатите с гласуването е тяхно политическо решение. Мотивите да направим това е, че ние имаме принципни различия след изказването на почетния председател на ДПС Ахмед Доган, което беше потвърдено от депутати колеги от ДПС“, обясни Нинова. Червените не са съгласни, че няма готова опозиционна сила, която да поеме властта.  Второто различие бил призивът да се пази стабилността и сигурността на страната. По думите на Нинова именно кабинетът на Борисов е основният генератор  на несигурност в страната. „Не смятаме, че има стабилност, в която и да е система“, подчерта Нинова.Междувременно от ДПС дадоха да се разбере, че все пак ще подкрепят вота на недоверие, но с техните мотиви и аргументи. Йордан Цонев изтъкна, че има решение на Националния съвет на партията за вот и то не само за един, а за много такива. Той припомни, че първо е имало среща между зам.-шефовете на ПГ, последвана от среща между лидерите, на която темата се уточнила. Била създадена и работна група, която да прецезира темата. Между празниците не са били търсени, а сега Нинова уведомила лидерът на ДПС Мустафа Карадайъ за решението на социалистите. Според Цонев действията и решението на БСП доказвали правотата в думите на Ахмед Доган. „Ако нямаш опозиционна култура, коалиционна култура в опозиция, то много трудно би било да имаш такава в управлението“, каза Цонев и поясни, че все още не са запознати с мотивите на БСП за вота на недоверие.\n                    ", "date": "2018.01.11", "title": "БСП внасят сами вота на недоверие, ДПС все пак ще ги подкрепи"}
{"url": "http://www.monitor.bg/a/view/30433-%D0%9E%D0%BF%D0%B5%D0%BB%D0%BE%D1%82%D0%BE-%D0%BD%D0%B0-%D1%83%D0%B1%D0%B8%D1%82%D0%B8%D1%8F-%D0%9F%D0%B5%D1%82%D1%8A%D1%80-%D0%A5%D1%80%D0%B8%D1%81%D1%82%D0%BE%D0%B2-%D1%89%D0%B5-%D0%B5-%D0%B2-%D1%86%D0%B0%D1%80%D1%81%D0%BA%D0%B8-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    Убитият бизнесмен Петър Христов ще бъде опят в тесен семеен кръг в средновековния Преображенски манастир, който се намира на скалите край Велико Търново и е на повече от 600 години. В тази Божа обител преди две години беше и опелото на починалия от инфаркт футболен национал Трифон Иванов. Там преди много години е погребан и дядото на актьора комик Георги Парцалев. Манастирът е известен още и като Царския, тъй като е построен за фамилията на българския цар Иван Александър.След опелото ковчегът с тялото на бизнесмена ще бъдат изложени за поклонение в Двореца на културата и спорта във Велико Търново. Очаква се това да стане в петък по обяд. След поклонението тялото ще бъде кремирано. Приятели, бъдещи и настоящи работници и служители на Петър Христов още от днес започнаха да пристигат индивидуално и организирано във Велико Търново за да отдадат последна почит и уважение на своя бивш приятел, колега и шеф. Всички те бяха единодушни, че убитият е „най-готиния шеф”, който е съществувал. Един от бившите му работници разака, че преди години закъсал финансово и бил готов да заложи семейната си къща, за да вземе заем от лихвари. Незайно как Христов научава за това и го привиква за разговор на четири очи. „Само ме попита колко пари ти трябват?” Аз се опитах да се правя на изненадан и му викам: „Ама шефе, какви пари?” „Не се прави. Кажи колко пари ти трябват и да не си посмял да залагаш къщата си. Къде ще живее после семейството ти”, каза ми шефът. Оправи ми борча и после изобщо и не отвори дума за връщане. Изчака ме да си стъпя на краката и да започна по-малко да му ги връщам от заплатата. Ако не беше той, сега с жената и децата сигурно щяхме да сме клошари на улицата”, разказа мъжът. Друг от познтите на бизнесмена пък сподели, че той смятал да участва в строежа на магистрала „Хемус” в участъка в търновска област. За целта имал идея да купи и ремонтира един от търновските хотели, намиращ се до местния стадион. И в него да настани десетките работници, които щели да дойдат тук от цялата страна.\n                    ", "date": "2018.01.11", "title": "Опелото на убития Петър Христов ще е в царски манастир"}
{"url": "http://www.monitor.bg/a/view/14066-%D0%97%D0%B0%D1%80%D0%B8%D0%BD%D0%B0%D1%85%D0%B0-%D1%81-%D0%B1%D0%BE%D0%BA%D0%BB%D1%83%D1%86%D0%B8-%D0%B2%D0%BE%D0%B4%D0%BE%D0%B4%D0%B0%D0%B9%D0%BD%D0%B0%D1%82%D0%B0-%D0%B7%D0%BE%D0%BD%D0%B0-%D0%BD%D0%B0-%D1%8F%D0%B7%D0%BE%D0%B2%D0%B8%D1%80-%D0%A2%D0%B8%D1%87%D0%B0/", "text": "След сигнал на \"Монитор\" РИОСВ нареди ликвидиране на незаконното сметище, глобяват кмета\n                    \n                    ", "date": "2018.01.11", "title": "Заринаха с боклуци вододайната зона на язовир \"Тича\" (ОБНОВЕНА)"}
{"url": "http://www.monitor.bg/a/view/5788-%D0%A1%D0%B0%D0%BC%D0%BE-%D0%BD%D0%B0%D0%B9%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%B8%D0%B7%D0%BF%D1%80%D0%B0%D1%82%D0%B8%D1%85%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%B2-%D0%93%D1%8A%D1%80%D1%86%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%BA%D0%B0/", "text": "\n                    В изключително тесен семеен кръг е била изпратена до последния си дом намерената убита на гръцкия остров Кефалония 23-годишна сливналийка Лилия Ботушева.От личната страница на момичето, което е издъхнало преди полунощ на 30 декември м.г. с прерязани вени в частна вила, баща й - бившият рейнджър в Камбоджа Христо Ботушев, написа на 11 януари: Умоляваме,Приятелите, близките и роднините на Лили,\nМоля, Запазете спомена за Слънчевия лъч, каквото беше тя! Земята ще вземе тленното..Душата й сигурно вече Бог е приел. Той единствен знае Истината и има правото да е Съдник..Погребението ще бъде в най-тесен семеен кръг.“Ботушев е добавил, че след уреждане на административните формалности ще бъдат деактивирани няколко фейсбук групи, ползвани за издирване на момичето през миналата година, когато Лили беше в неизвестност месеци наред.Смъртта на Лилия Ботушева предизвика множество репортажи в гръцките медии, които се надпреварваха да съобщават, че тя е загинала при изпълнение на сатанински ритуал. В съседната стая на вилата беше открит трупът на 30-годишният немски гражданин Торстен Фохман, който е починал от удар с нож в гърдите.В хода на разследването е станало ясно, че Фохман преди да сложи край на живота си е оставил съобщение на бившата си съпруга. Предполага се, че той е изпаднал в ужас след като не е успял да  спре кръвта от прерязаните вени на Лилия и е взел крайното решение.Близки на Ботушева, която е била студентка по икономика в университета на немския град Ерфрут, категорично отхвърлиха твърденията за някакви нейни връзки със сатанински секти. По думите им най-вероятно момичето е било примамено в Гърция от бившия си приятел. Разпространените снимки от профила й във Фейсбук, на която тя е захапала медальон във формата на пентаграм и кръвта по лицето й всъщност били правени по време на парти за Хелоуин.Часът и мястото на погребението останаха неизвестни за медиите по молба на Христо Ботушев, който преди да замине за Германия с другия си син Мартин е работел в сливенската областна администрация.Последният пост на профилната страница на Ботушева във Фейсбук е рап баладата на Сане The Void, качен е от нейна съученичка с думите: “Ти и аз си знаем, нали така…“.\n                    ", "date": "2018.01.11", "title": "Само най-близките изпратиха убитата в Гърция Лилия"}
{"url": "http://www.monitor.bg/a/view/75539-%D0%9A%D0%B0%D0%BD%D1%86%D0%BB%D0%B5%D1%80%D1%8A%D1%82-%D0%BD%D0%B0-%D0%90%D0%B2%D1%81%D1%82%D1%80%D0%B8%D1%8F-%D0%BF%D0%BE%D0%B6%D0%B5%D0%BB%D0%B0-%D1%83%D1%81%D0%BF%D0%B5%D1%85-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Канцлерът на Австрия Себастиан Курц поздрави премиера Бойко Борисов за откриването на председателството на Съвета на ЕС и му пожела успех. Двамата лидери проведоха телефонен разговор, в които са обсъдили сътрудничество да работят по общите приоритети на Триото председателства, съобщиха от Министерския съвет. „Само така ще може да постигнем последователност в политиките за сигурност, Западни Балкани, бюджет, киберсигурност и Кохезионната политика, които са важни за всички държави-членки“, подчертал Бойко Борисов. Себастиан Курц уверил българския премиер, че ще продължат да поддържат постоянен диалог, за да могат и двете страни да бъдат полезни една на друга при изпълнение на приоритетите.Брисов и Курц изразиха задоволство от активните двустранни отношения и заявиха, че с личния ангажимент и на двамата сътрудничеството между България и Австрия ще продължи да се задълбочава. Австрийският канцлер прие поканата на Борисов да посети в близко бъдеще страната ни.\n                    ", "date": "2018.01.11", "title": "Канцлерът на Австрия поздрави Борисов за председателството"}
{"url": "http://www.monitor.bg/a/view/13071-%D0%A0%D0%B0%D0%B7%D1%87%D0%B8%D1%81%D1%82%D0%B2%D0%B0%D1%82-%D0%92%D0%B0%D1%80%D0%BD%D0%B0-%D0%BE%D1%82-%D0%BD%D0%B0%D0%B4-1000-%D1%82%D1%80%D0%BE%D1%88%D0%BA%D0%B8/", "text": "\n                    По улиците на Варна има над 1000 изоставени автомобили, като вече за половината от тях са съставени констативни протоколи. Разчистването обаче ще отнеме около година, тъй като има тежка процедура, която трябва да се спазва. Това съобщи директорът на общинското дружество „Паркинги и синя зона” Младен Иванов. Той обясни, че преди да бъде репратрирана една кола, която не е в движение и гние по улиците или паркингите в града, като заема мястото на динамично използваните коли, общинските служители проверяват дали има регистрация за преминал техниески преглед пред последните 2 години. След това се изяснява собственика, на който се изпраща уведомително писмо. Ако той не декларира какво ще прави с автомобила, на стъклото се поставя стикер, че возилото ще бъде вдигнато до 14 дни. Когато това стане, то се репатрира до общинския наказателен паркинг под Аспарухов мост и ако не бъде потърсено в срок до 3 месеца, се предава за разкомплетоване от лицензирана фирма, с която община вюарна има склюен договор. Лепенето на стикери, което започна в края на миналата година, вече е дало добър ефект и от собствениците на 110 автомобила над 80 сами са ги преместили на свой терен, каза Иванов. Той смята, че неправилното паркиране, заради големия брой автомобили, трудно може да бъде регулирано с „паяци”. През миналата година броят на репатрираните автомобили е бил 4500. „Няма инструкции да се вдигат приоритетно коли с регистрации в други градове. Ако има 10 нарушители на една улица, репатрира се най-пречещият, без да се гледа регистрацията или колко скъпа е колата”, коментира още шефът на „Паркинги и синя зона” във Варна. Зоните за кратковременно паркиране в града през 2017 година са донесли повече приходи от предходната с 22 000 лева, а платените паркинги - над 1 млн. лв. След въвеждането на първите два етапа на синята зона, през 2019 година се очаква постъпленията да скочат до 6 млн. лв. \n                    ", "date": "2018.01.11", "title": "Разчистват Варна от над 1000 трошки    "}
{"url": "http://www.monitor.bg/a/view/66584-%D0%A6%D0%B0%D1%86%D0%B0%D1%80%D0%BE%D0%B2-%D0%9D%D1%8F%D0%BC%D0%B0-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D1%87%D0%B5-%D0%B8%D0%B7%D0%B2%D1%8A%D1%80%D1%88%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D1%88%D0%B5%D1%81%D1%82%D0%BE%D1%80%D0%BD%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B5-%D0%A0%D0%BE%D1%81%D0%B5%D0%BD-%D0%90%D0%BD%D0%B3%D0%B5%D0%BB%D0%BE%D0%B2/", "text": " ДНК-експертизите за Нови Искър изготвени бързо от частна лаборатория \n                    На територията на цялата страна се провежда операция по отношение на криминалния контингент от издирвани лица, каза пред депутатите от Комисията по вътрешна сигурност и обществен ред гл. секретар на МВР Младен Маринов. 14 категории лица се издирват, но 4 от тях са най-характерни – безследно изчезналите, укриващите се с присъди, укриващите се с мярка „задържане под стража“ и бегълците от затвора, обясни директорът на ГД „Национална полиция“ Христо Терзийски. 317 са обявени за издирване само през 2017 г., а са открити 386. 41 са избягали от затвора м.г., през 2016 г. са били 66, издирени са 46. Общо 600 души не са приведени за изтърпяване на наказанията си, потвърди градският прокурор на София Емилия Русинова. За шесторното убийство в Нови Искър и последвалото самоубийство на Росен Ангелов Младен Маринов заяви, че издирвателните мероприятия са приключили и сега нещата са в прокуратурата. Той повтори, че престъплението е битово и причините за него са емоции след раздялата на Ангелов с Кети Кюхова. „Ангелов е искал от нея данни за апартамент, който чистела, за да окраде касата там“, каза Маринов. „Има още действия по разследването, които предстоят. За прокуратурата няма съмнение, че убийството на шестимата в Нови Искър е извършено от Росен Ангелов, няма съмнение и че смъртта му се дължи на самоубийство. Съпоставката на фактите и доказателствения материал не опровергава това – проектили, гилзи, ДНК-материал, изследване на веществени доказателства“, заяви пред депутатите главният прокурор Сотир Цацаров. Той обясни, че след промените в НПК през 2015 г. и 2016 г. има чувствително подобрение на ефективността при изпълнението на наказанията, процедурата за привеждането на присъдите в изпълнение е по-добра. На дневен ред според обвинител №1 обаче, стои проблемът с ефективността и бързината на експертната дейност в МВР. Цацаров съобщи, че ДНК-еспертизите по случая Нови Искър са извършени бързо, защото са били възложени на частна криминалистична лаборатория. Утре главният прокурор ще се срещне с главния секретар на МВР и директора на НИКК именно по въпроса за изготвянето на криминалистичните експертизи от МВР, тъй като там периодично има проблем с консумативите. Цацаров благодари на СДВР за добре свършената работа по разкриването на престъплението в Нови Искър. „Районът около с. Луково бе плътно блокиран и методично претърсван. Бяха спазени правата на гражданите, на собствеността им, много от къщите там са празни. Към всяка къща се подхождаше сериозно от съответно оборудван екип. Дадохме сигурност на местното население“, каза Маринов. Във връзка с убийството на бизнесмена Петър Христов той заяви, че се работи по всички версии, но основната е свързана с неговия бизнес. Цацаров уточни, че се работи включително и по приключили дела, но не могат да се разкриват всички версии, както и в разследването на нападението над данъчния. “Сега се изчистват всички доказателства за Петър Христов, много тежко криминално престъпление, изключително нагло посегателство в центъра на София“, каза Цацаров.\n                    ", "date": "2018.01.11", "title": "Полицейска операция в страната за издирвани престъпници (ОБНОВЕНА)"}
{"url": "http://www.monitor.bg/a/view/87257-%D0%91%D0%B5%D0%B7-%D1%81%D0%B3%D1%80%D0%B0%D0%B4%D0%B8-%D0%BD%D0%B0%D0%B4-50-%D0%BC%D0%B5%D1%82%D1%80%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Небостъргачите в София ще се строят само в две зони – в източния и в западния край на града, а в центъра те не могат да бъдат над 50 метра. Това предвиждат промените в Закона за устройството и застрояването на Столична община, които депутатите приеха на първо четене в пленарна зала днес. Така занапред високи сгради ще могат да се издигат след 7-ми км в района на бул. „Цариградско шосе“ и Околовръстното шосе в при квартал \"Люлин\" и бул. \"Царица Йоана\". Определят и колко може да се високи сградите в различните части на града. Тези в центъра ще са до 50 метра. В рамките на околовръстното таванът е до 75 метра, а извън него – се допускат сгради до 15 метра. За останалите части на столицата пък височината не трябва да надхвърля 125 метра.Всички високи сгради ще трябва да се съобразяват и с изискванията на ЗУТ, а за тези над 75 метра обаче плановете за застрояване ще се одобряват от общинския съвет. Наред с това скачат и глобите за повреждане на обект на културно-историческо наследство. Те вече ще са от 10 000 до 50 000 лева, вместо досегашните от 1000 до 10 000 лева.По време на дебатите от БСП изразиха някои резерви и обясниха, че някои текстове трябва да се прецезират. Христо Проданов пък шеговито обясни, че на една кокошка, за да бъде щастлива, са и нужни 4 кв. метра, а напоследък за един софиянец се пада по-малко. От своя страна Александър Ненков от ГЕРБ, който е един от вносителите на промените, обясни, че няма как да спрат развитието на София. „Какво предлагате – да се спре и развитието на Париж или Лондон?“, попита той. По думите му след като има предлагане, има и търсене. Според него целта на закона е да се каже къде могат да се строят високи сгради и къде не могат., а по думите му София се развива балансирано. Той отбеляза, че не може да се спре инвестиционният интерес.\n                    ", "date": "2018.01.11", "title": "Без сгради над 50 метра  в центъра на София "}
{"url": "http://www.monitor.bg/a/view/14025-%D0%A8%D0%B5%D1%81%D1%82%D0%BE%D0%BA%D0%BB%D0%B0%D1%81%D0%BD%D0%B8%D1%87%D0%BA%D0%B8-%D0%BE%D1%82-%D0%B4%D0%B2%D0%B5-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%B5%D0%BA%D1%88%D1%8A%D0%BD-%D1%81%D0%BB%D0%B5%D0%B4-%D1%83%D0%B3%D0%BE%D0%B2%D0%BE%D1%80%D0%B5%D0%BD-%D0%B1%D0%BE%D0%B9/", "text": " Спарингът насрочен заради обиди в социалната мрежа\n                    \n                    ", "date": "2018.01.11", "title": "Шестокласнички от две училища спретнаха уговорен бой "}
{"url": "http://www.monitor.bg/a/view/5094-%D0%A1-%D0%B4%D1%80%D0%BE%D0%BD%D0%BE%D0%B2%D0%B5-%D0%BE%D0%B1%D0%BB%D0%B0%D1%81%D1%82%D0%BD%D0%B0-%D1%83%D0%BF%D1%80%D0%B0%D0%B2%D0%B0-%D1%89%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0-%D0%BF%D1%80%D0%BE%D1%85%D0%BE%D0%B4%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D1%80%D0%B5%D1%87%D0%BD%D0%B8%D1%82%D0%B5-%D0%BA%D0%BE%D1%80%D0%B8%D1%82%D0%B0/", "text": "\n                    Областната администрация в Пазарджик обмисля как да закупи професионални дронове, с помощта на които да извършва контрол за проходимостта на речните корита в региона. Това обясни главният секретар на Областната администрация в града Светлан Карталов. Управата вече е направила запитване към специализираната фирма“ Оптикс“ в Панагюрище, което осигурява подобни устройства за нуждите на военните. Дроновете ще са необходими за документиране на състоянието на речните корита преди и след дейностите по почистването им от обраслата растителност. Устройствата могат да бъдат използвани при кризисни ситуации, при пожари, за търсене на хора в планината. Закупуването им отново опира до финансови средства, но ще търсим форми и начини да привлечем необходимия ресурс това да се случи, допълни Карталов. Необходима е сериозна техника и специални транспортни автомобили, с които комисиите да достигат до трудно достъпни и отдалечени райони и да могат да проверяват как наетите фирми са почистили коритата на реките от храсталаци и дървета с цел недопускане на наводнения вследствие на подобни“тапи“.  \n\n \n                    ", "date": "2018.01.11", "title": "Областна управа контролира речните корита с дронове"}
{"url": "http://www.monitor.bg/a/view/3837-%D0%A1%D1%8A%D0%B1%D0%B8%D1%80%D0%B0%D1%82-%D1%81%D1%82%D0%B0%D1%80%D0%B8-%D0%B3%D1%83%D0%BC%D0%B8-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D1%80%D0%B0%D0%B9%D0%BE%D0%BD-%D0%9B%D1%8E%D0%BB%D0%B8%D0%BD/", "text": "\n                    Акцията на Столичния инспекторат за събиране на стари гуми продължава през уикенда в район „Люлин“. На 12 и 13 януари на пет места в жилищния комплекс желаещите ще могат да предадат стари гуми. Временни стационарни пунктове ще бъдат разположени при блоковете 402, 816, 115, 704 и 521, както и зад магазин „Фантастико“ в „Люлин“ 1.Това е третата поредна инициатива на общината, която е насочена към намаляване на изхвърлянето на стари гуми до кофите за смет и минимизиране на възможността да бъдат изгаряни за отопление. В рамките на предходните две акции, проведени в районите „Младост“ и „Овча купел“, бяха събрани близо 3000 гуми.\n                    ", "date": "2018.01.11", "title": "Събират стари гуми в „Люлин“"}
{"url": "http://www.monitor.bg/a/view/73490-%D0%9F%D0%B5%D1%80%D0%BF%D0%B5%D1%80%D0%B8%D0%BA%D0%BE%D0%BD-%D0%BE%D0%B6%D0%B8%D0%B2%D1%8F%D0%B2%D0%B0-%D1%81-3d-%D0%BC%D0%BE%D0%B4%D0%B5%D0%BB-%D0%B8-%D0%B5%D1%84%D0%B5%D0%BA%D1%82%D0%B8/", "text": "Екипът на проф. Овчаров започва работа по европроект на стойност 3 млн. лева\n                    Древният тракийски град Перперикон ще оживее в 3D модел и ефектно осветление, които ще бъдат изработени след заснемане на целия комплекс по европроект. Екипът на проф. Николай Овчаров започва работа по нов мащабен европейски проект, свързан с по-нататъшното разкриване и популяризиране на древното селище в Източните Родопи. За най-големия мегалитен обект на Балканите това е пети проект, който се захранва със средства от ЕС от 2003 г. насам. Той е на стойност почти 3 млн. лева (1,4 млн. евро), нарича се „Древните Родопи и Егея – културен коридор в подкрепа на развитието на региона“ и ще се осъществява в партньорство между община Кърджали, районния исторически музей в града и съседната община Мароня-Сапес в Гърция. Значителна част от сумата е за българската страна, която разработва и стопанисва най-значимия туристически обекти в региона – каменния град Перперикон, докато за гръцката са около 152 000 евро. Отделно за Перперикон са отпуснати ии консервация на старините.По проекта, чийто старт бележи началото на българското председателство на Съвета на ЕС, ръководителят на обекта Николай Овчаров ще сбъдне отдавнашна своя мечта – създаването на туристически информационен център в Перперикон. Историкът изтъкна, че няма престижен археологически обект в света без подобен посетителски център, където хората да получат първата информация за съответната забележителност, да пият кафе, да отдъхнат. Според проекта на архитект Минчо Минчев тази сграда ще бъде почти вкопана в земята, за да не накърнява модерната архитектура цялостната старинна визия на града.Предстои скалният властелин да бъде електрифициран и ефектно осветление да акцентира особеностите на обекта. Също така ще бъдат експонирани и два класически макета на Перперикон, дело на екипа на идеолога на образователния културно-исторически парк „България на длан“ - режисьора Съни Сънински. Единият от тях ще представя античния Перперикон, а другият – средновековния град, който е доста по-различен.Също в рамките на петия европейски проект Овчаров планира да се осъществи свързването на голямата 35-метрова базилика, открита в Южния квартал, с двореца светилище в комплекса на градския акропол – фактическия център и най-висока част на скалния град. Това предполага околоразположени на различни нива.Проектът е 2-годишен и трябва да приключи в края на 2019-а, а Николай Овчаров вече предвижда задачите по шестия европроект, който трябва да бъде изготвен през май и за него да се кандидатства през декември. По него екипът трябва да извърши анестилоза на голямата раннохристиянска базилика – тоест да възстанови до височина 2 - 2,5 м стените й с материали от епохата (ІV - V век). Стотици, дори хиляди каменни блокове са запазени както от нея, така и от други съседни сгради, изтъкна Овчаров.За 2016 г. Перперикон е донесъл около 200 000 лв. приходи, за 2017-а може и да са повече. Това превръща обекта в най-печелившето общинско предприятие, припомниха на пресконференция в столицата проф. Овчаров и кметът на Кърджали Хасан Азис. Перперикон е устойчив в годините проект, свидетелство за синергия в действията на местната и централната власт, както и добър пример за политика на надграждане на проекти за получаване на завършен туристически продукт, какъвто модерният посетител търси, подчерта Азис.  \n                    ", "date": "2018.01.11", "title": "Перперикон оживява с 3D модел и ефекти"}
{"url": "http://www.monitor.bg/a/view/85866-%D0%91%D1%80%D0%B5%D0%BC%D0%B5%D0%BD%D0%BD%D0%B0-%D0%B6%D0%B5%D0%BD%D0%B0-%D0%B6%D0%B8%D0%B2%D0%B5%D0%B5-%D1%81%D1%8A%D1%81-%D0%B7%D0%B0%D0%BF%D0%BE%D1%80%D0%B8%D1%80%D0%B0%D0%BD%D0%B8-%D1%81%D0%BC%D0%B5%D1%82%D0%BA%D0%B8-%D1%81-%D1%82%D1%80%D0%B8%D1%82%D0%B5-%D1%81%D0%B8-%D0%B4%D0%B5%D1%86%D0%B0/", "text": "До месец Ивелина Митева ще роди четвъртата си рожба\n                    Самотна майка на 3 деца от Аксаково, която едва успява да издържа семейството си, живее на ръба на нищетата. Житейската история на 31- годишната Ивелина Митева, чиито деца са на единайсет, шест и четири години, взриви социалните мрежи и предизвика вълна от състрадание и желание за помощ. Тя очаква и 4-то дете, което ще се роди след месец. Ивелина застана пред камерите на bTV, за да разкрие личната си история и да призове, ако някой има възможност, да й помогне. Направи го, защото е поставена пред голямо изпитание, в което трябва да оцелее, след като преди време„Баща им е много болен. Откриха му преди 2 години тумор и му трябват условия, спокойствие и лечение, каквито тук няма. Затова отиде да живее при сестра си. В нищо не го упреквам, няма за какво. Той достатъчно страда в момента с неговата болест, а и се опитва да помага, доколкото може“, разказва Ивелина. Целият й месечен доход е по-малко от 200 лева, с които трябва по някакъв начин да свързва двата края.„Много ми е трудно, защото парите не стигат за нищо. Като платя водата и купя храна, токът вече ми идва пряко силите. Даже понякога не успявам да го платя. Спирали са го, оставала сме на студено и на тъмно с децата“, признава тя. Половината от средствата, с които разполага месечно, отиват за наем на приземния етаж, в който живее с децата си при ужасни условия - във влага и мухъл.„Така живеем, със заеми, които естествено, не ми е възможно да връщам понякога. Старая се поне отчасти да се разплащам, за да може пак да ми дават, за да изкарваме месеца. Така, по този начин се гледаме“, споделя самотната майка. Въпреки трудностите Ивелина се опитва да отглежда по възможно най-добрия начин трите си деца. Големият й син, 11-годишният Константин, е отличник в училище, 5-годишната й дъщеричка Дария ходи на детска градина и само най-малката е у дома.наистина, признавам си. Но въпреки всичко нямам намерение да ги изоставя. Гледам си ги и ще продължавам да ги гледам, независимо какви са трудностите. Ето, да са ми живи и здрави, стигнахме дотук и оцеляхме, въпреки условията, в които живеем“, казва тя. Наскоро обаче Ивелина получава нов удар, след като е осъдена да плати 3200 лева за кредит от 500 лв., който е изтеглила преди няколко години. „Частен съдебен изпълнител запорира сметките ми. „Надявам се да ми влезе в положението и да разбере, че нямам възможност да ги плащам тия пари. Да ми даде някаква отсрочка или някаква по-малка вноска, която да мога да си позволява да плащам“, казва Ивелина. Тя вече е получила подкрепата на сдружение „Нов живот“, като разчита и на помощта и съдействието на институциите и на добри хора. След репортажа на bTV и публикациите в социалните мрежи много хора вече са пожелали да помогнат на семейството. Потвърждава го и Ивелина, като казва, че една от най-големите нужди е от дрехи за децата. От варненското сдружение вече са се заели с благородната кауза, но всяка помощ за семейството е добре дошла. Няма да е излишна и известна финансова помощ, за да може да се разплатят сметките и плащанията на заемите. Майката апелира и за помощ с хранителни продукти. Всеки, който желае да помогне, може да се свърже с Ивелина на телефон 0877335272 и да се уточнят как да стане това. Така ще се изпълни и желанието на самотната майка – да осигури спокоен и достоен живот за децата си.\n                    ", "date": "2018.01.11", "title": "Бременна жена живее със запорирани сметки с трите си деца "}
{"url": "http://www.monitor.bg/a/view/28153-%D0%A5%D0%B8%D0%BB%D1%8F%D0%B4%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D0%B8%D1%85%D0%B0-%D0%B2%D1%82%D0%BE%D1%80%D0%B0%D1%82%D0%B0-%D0%BA%D0%B0%D0%B1%D0%B8%D0%BD%D0%BA%D0%B0-%D0%B2-%D0%91%D0%B0%D0%BD%D1%81%D0%BA%D0%BE/", "text": "\n                    Хиляди хора от цялата страна се стекоха на митинг-шествие в центъра на София, за да подкрепят правителственото решение, което дава зелена светлина на проекта за втори лифт в Банско.Събралите се да защитят развитието на ски туризма у нас, тръгнаха от кръстовището на булевардите „Витоша“ и „Патриарх Евтимий“ към площад „Свети Александър Невски“. Междувременно противниците на лифта се събраха в 19 часа пред Спортната палата, където блокираха цялото движение и поеха към НДК. \n                    ", "date": "2018.01.11", "title": "Хиляди подкрепиха втората кабинка в Банско"}
{"url": "http://www.monitor.bg/a/view/62888-%D0%9F%D0%BE-210-%D1%84%D0%B8%D1%80%D0%BC%D0%B8-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BC%D0%B5-%D0%BD%D0%B0-%D0%B4%D0%B5%D0%BD-%D0%B7%D0%B0%D0%BA%D1%80%D0%B8%D0%B2%D0%B0%D0%BC%D0%B5-%D0%BF%D0%BE-3-%D0%BD%D0%B0-%D1%87%D0%B0%D1%81/", "text": "Декември предпочитан за закриване на дружества\n                    По 210 нови фирми се регистрират у нас всеки работен ден, а закриваме по около 3 на час. Това сочат данни на Агенцията по вписванията за първите 11 месеца на миналата година, предоставени на „Монитор“. За периода в страната са били вписани документите за учредяването на над 52 хиляди дружества. Пререгистрация е била направена на 111 фирми, а други 5432 са били заличени.\n\nИнформацията на агенцията сочи още, че за последните 5 години най-често започваме нов бизнес през март. Така е било през 2012 г., когато през третия месец на година са били вписани 5664 нови търговци, март следващата година е с 4962 вписвания, а през 2016 - с 5414 регистрации на нов бизнес. Изключенията са 2015 г., когато най-активно са се отваряли нови фирми през ноември - с 5063 регистрации. Между януари и края на ноември 2017 г. с най-голям брой нови дружества - 5630 е октомври. За периода новорегистрираните фирми са общо 52 070. За 2016 г. те са почти 54 000, за 2015 г. - 50 370, за 2012 г. -53 285. Най-малко за периода - 47 181 са били те през 2013 г., сочат още данните на агенцията.\n\nДекември пък е месецът, най-малко предпочитан за начало на нов бизнес. От последната петилетка по това време на годината са регистрирани най-малко вписвания през 2012 г. са 3453, за 2013 г. - 3486, за 2015 г. - 3732 и 2016 г. - 3560. Изключение от това правило за периода е 2014-та, когато месец август е с минималния брой от 3442 вписвания за нова фирма.\n\nОт 2012 г. до ноември миналата година най-предпочитано време за заличаване на фирма е бил декември.\n\n \n\n\n                    ", "date": "2018.01.11", "title": "По 210 фирми регистрираме на ден, закриваме по 3 на час"}
{"url": "http://www.monitor.bg/a/view/11026-%D0%A2%D1%83%D1%81%D0%BA-%D1%80%D0%B5%D1%86%D0%B8%D1%82%D0%B8%D1%80%D0%B0-%D0%9E%D1%82%D0%B5%D1%87%D0%B5%D1%81%D1%82%D0%B2%D0%BE-%D0%BB%D1%8E%D0%B1%D0%B5%D0%B7%D0%BD%D0%BE-%D0%BA%D0%B0%D0%BA-%D1%85%D1%83%D0%B1%D0%B0%D0%B2%D0%BE-%D1%81%D0%B8-%D1%82%D0%B8/", "text": "Жан-Клод Юнкер: Вашето място е в Европа, в Шенген и в еврозоната\n                    \n                    ", "date": "2018.01.11", "title": "Туск рецитира \"Отечество любезно, как хубаво си ти!\" (ВИДЕО)"}
{"url": "http://www.monitor.bg/a/view/15573-%D0%9C%D0%BE%D0%BD%D0%B0%D1%81%D0%B8-%D0%BF%D0%BE%D0%B4%D1%81%D1%82%D1%80%D0%B8%D0%B3%D0%B2%D0%B0%D0%BB%D0%B8-%D0%BA%D0%B0%D0%BB%D1%83%D0%B3%D0%B5%D1%80%D0%B8-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE/", "text": "Нарушили канона, замонашвали нелегално момчета и момичета \n                     Епархийският съвет на Софийската митрополия забрани на двама монаси от Зографския манастир да служат на територията на епархията, съобщиха от там. Забраната се отнася за Козма Зографски и Вениамин Зографски, защото сав частен параклис и дори са отслужвали света литургия. Забраната се основава на две правила на IV вселенски събор.Освен това Козма заедно с разпопения свещеник Станой Цветков са подстригали момчета и момичета за монаси и монахини, без да имат право да извършват това.„Монашеските пострижения са направени „при многобройни и тежки канонични нарушения, които не позволяват прилагането на принципа на икономията (изключение по снизхождение – б.р.)“. Замонашванията са ставали в стая, обзаведена като църква, в дома на поп Станой.„Приелите нерегламентирано монашество лица, ако са се покаяли за постъпката си и са подали покайни писма в Софийската митрополия, ще бъдат приети на послушание в канонични манастири в Софийска епархия, твърдят от митрополията. Напомняме на получилите неканонични пострижения, че не са монаси и монахини и са свободни от всякакви обети, като не дължат послушание никому, освен на Църквата, в лицето на епархийския ни митрополит Негово Светейшество българския патриарх и Софийски митрополит Неофит“, заявяват в специален документ от там.От митрополията призовават енорийските свещеници да следятОсвен това те не бива да ги причастяват, нито да ги пускат в олтара, ако не могат да докажат, че са подстригани от духовници, принадлежащи към Българската патриаршия.На софийските духовници се забранява да взимат на работа певци и клисари, които не са получили благословия за тези дейности от легитимни свещеници.контрол там от страна на Софийската митрополия няма. На гробищата в столицата заработват и свещеници от други епархии, за които не се ясно дали също нямат наложени забрани да служат завинаги или аргосът (санкцията) им е наложен за определен период. Това пък припомни експертът по църковните въпроси при КТ „Подкрепа“ богословът Христо Латинов и уточни, че синодът не разполага с електронен регистър на своите свещенослужители. Така никой не може да си направи справка при необходимост дали този, който опява покойника, е легитимен, разжалван и дори дали не е самозванец.\n                    ", "date": "2018.01.11", "title": "Монаси подстригвали калугери незаконно "}
{"url": "http://www.monitor.bg/a/view/41084-%D0%A2%D1%83%D1%81%D0%BA-%D1%86%D0%B8%D1%82%D0%B8%D1%80%D0%B0-%D0%92%D0%B0%D0%B7%D0%BE%D0%B2-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8/", "text": "\n                    \n                    ", "date": "2018.01.11", "title": "Туск цитира Вазов на български (ОБЗОР)"}
