{"url": "https://www.monitor.bg:443/bg/a/view/razsledvat-dokumentna-izmama-s-obshtinsko-jilishte-v-haskovo-143199", "text": "Прокуратурата е започнала разследване на предполагаема документна измама на обстоятелства около общински жилищен имот в Хасково, съобщиха от магистратурата. Кметът на общината Добри Беливанов е подал сигнала до правоохранителните органи. При заседание на комисията за настаняване на общински жилища е станало ясно, че има разминаване между съдържанието на договор за наем и регистъра на документа в общината. Така например според заведена заповед в общинско жилище е била настанена Айше Колева. Според деловодството обаче под номера на заповедта в архива фигурира друг документ а именно за прекратяване на договора за наем с Вардар Маджаров, който бил починал. Така въпросният имат следвало да е празен, но всъщност той бил обитаван, макар че никой не бил плащал наем. Съмненията се, че при оформянето на документацията служителка, която в момента била в отпуск, е подменила първата страница на заповедта а така и съдържанието й.  ", "date": "2018.08.31", "title": "Разследват документна измама с общинско жилище в Хасково"}
{"url": "https://www.monitor.bg:443/bg/a/view/krasivi-istorii-s-pet-rojala-otkrivat-esennija-salon-na-izkustvata-v-plovdiv-143200", "text": "С история с пет рояла – така романтично ще започне 14-тото издание на тазгодишния Есенен салон на изкуствата в Пловдив. След изпълненията на изявени музиканти, всеки ще може да посвири напълно безплатно в рамките на един час на музикалните инструменти. Те пък ще бъдат разположени на пет емблематични за Пловдив места. Един от роялите ще бъде в Цар-Симеоновата градина, вторият – пред община Пловдив на площад „Стефан Стамболов”. Останалите три рояла ще бъдат на стълбите на „Каменица”, Римския стадион и в началото на ул. „Абаджийска“ и ул. „Константин Стоилов” в кв. „Капана”. Така още в самото начало на септември градът ще се превърне в огромна сцена, която ще обедини много фестивали, концерти, изложби и други културни прояви. Всички те ще продължат до ноември, а началото им е на 1 септември именно с инициативата „Есенни истории с роял”. На 5 –те сцени в събота на роял ще свирят прочути български музиканти, заедно с изпълнители от Държавна опера Пловдив, ученици от НУМТИ „Добрин Петков“ - лауреати на национални и международни конкурси, преподаватели и възпитаници на АМТИИ – Пловдив. В програмата са включени изпълнения на произведения от български и световни композитори, класика и джаз. На първата сцена в Цар Симеонова градина до фонтана на Деметра  в 19.30ч. ще свирят Мичо Димитров – цигулка и Ирен  Капеловска – роял. В програмата: Хендел, Моцарт, Чайковски, Крeйслер, Елгар, Шостакович, Прокофиев, Владигеров. Събитието е придружено от изложба на картини на Мичо Димитров. На сцената на площад „Стефан Стамболов“ в  19.45ч. започва концертът „Талантите на Пловдив“ – изпълнение на деца, лауреати на национални и международни музикални конкурси. В програмата: Бах, Рахманинов, Шуман, Григ, Чайковски, Скрябин, П. Владигеров, Шопен. На третата сцена - стълбите на „Каменица“ в  20.00ч. е концертът на Георги Черкин. В програмата: Шуман, Бетовен, Рахманинов, Шопен, Лист, Моцарт, Дебюси, Брамс. На четвъртата сцена на Римския стадион в 20.15ч. започва Гала концерт на солистите на Държавна опера – Пловдив - Мариана Панова, Станислава Момекова, Георги Султанов. На рояла ще свири Ния Недкова.  В програмата: Пучини, Лехар, Верди, Калман, Херберт, френски шансони, канцонети. На петата сцена на площада в началото на ул. „Абаджийска“ и ул. „Константин Стоилов“ в 20.30ч. джаз ще свирят музикантите от „Братанов трио“.  На петте места, след приключване на концертите започва предизвикателството „Роялът е ваш”! Роялите очакват музикални поздрави от пловдивчани към близки и любими, семейство, приятели, съграждани или пък дори първи музикални изяви пред публика.  В случай на неблагоприятни метеорологични условия концертите по програмата ще бъдат преместени на 2 септември, уточниха от община Пловдив.  ", "date": "2018.08.31", "title": "Красиви истории с пет рояла откриват Есенния салон на изкуствата в Пловдив"}
{"url": "https://www.monitor.bg:443/bg/a/view/jitelite-na-krasena-se-jalvat-ot-trafika-ne-mogat-da-presekat-ulicata-143204", "text": "Жителите на Кресна се оплакват, че трафика през града е толкова натоварен, че не могат да пресекат улицата, която разделя града. Пътят София-Кулата традиционно е между най-натоварените в страната. По него всеки ден пътуват посетители на Гърция или на курортите в Югозападна България. Още от ГКПП „Кулата“ при влизане от Гърция започва участък в недобро състояние от 200-300 метра, преди началото на АМ „Струма“. Първата дума, която гърците научават на български е „дупка“, шегуват се шофьори. Причината е, на самата митница е имало няколко, а митницата, общината и институциите не са можели да се разберат кой трябва да ги запуши. В град Кресна първокласният път минава през целия общински център и живеещите не могат да пресекат от едната страна на града в другата. Новата маркировка, включително с двойна разделителна линия, не решава проблемите, защото шофьорите не я спазват, споделят живеещите в Кресна. Камери има, но ефективността им е спорна.", "date": "2018.08.31", "title": "Жителите на Кресна се жалват от трафика, не могат да пресекат улицата"}
{"url": "https://www.monitor.bg:443/bg/a/view/danykyt-za-kolata-spored-ekostandarta-143203", "text": "Данъкът на  автомобили с тегло до 3,5 тона вече ще се определя и според екостандарта, на който те отговарят. Така притежателите на превозни средства c екостандарт \"Eвpo 4\" или пo-нoви ще плащат по-ниски налози. Това предвиждат поправки в Закона за местните данъци и такси, публикувани в сайта на Министерството на финансите (МФ). Дoceгa тe вapиpaxa  от 20 до 60% в зaвиcимocт oт ĸaтeгopиятa и peшeниeтo нa общинcĸия cъвeт и нe ca вĸлючeни в гopнитe изчиcлeния. Haд 50% oт aвтoмoбилитe на възраст нaд 15 г. ca c мoщнocт пoд 74 киловата, сочат данните на  MФ, ĸoeтo пpeдпoлaгa, чe дoceгa ca пoлзвaли дaнъчнo oблeĸчeниe зa дeйcтвaщo ĸaтaлизaтopнo ycтpoйcтвo. B мoмeнтa налогът за aвтoмoбил ce cмятa пo фopмyлa, ĸoятo вĸлючвa мoщнocттa на двигателя и възpacттa нa вoзилoтo. Cyмaтa, ĸoятo ce плaщa зa мoщнocт, ce oпpeдeля oт общинcĸия cъвeт, ĸaтo тя e в гpaници, oпpeдeлeни oт НС cъc зaĸoн. Πoлyчeнaтa cyмa ce yмнoжaвa пo ĸoeфициeнт нa възpacттa нa aвтoмoбилa, ĸaтo cтapитe плaщaт пo-мaлĸo, a пo-нoвитe пoвeчe. Πpeдлoжeнитe  от Министерството на финансите пpoмeни yвeличaвaт в няĸoи cлyчaи цeнaтa нa киловат мoщнocт, нo дoбaвят и eĸoлoгичнa ĸoмпoнeнтa cпopeд \"Eвpo\" ĸaтeгopиятa нa вoзилoтo. Нaй-oблaгoдeтeлcтвaнa е нaй-мacoвaтa гpyпa шoфьopи c aвтoмoбили мeждy 15 и 20-гoдишнa възpacт или 1.05 млн. превозни средства. При тях коефициентът за възраст е 1x. Bcичĸи ocтaнaли щe плaщaт пo-виcoĸ ĸoeфициeнт. Ocтaвa и нaй-виcoĸaтa cтaвка зa тeзи, ĸoитo ca peшили дa ĸyпят чиcтo нoв aвтoмoбил, нo тя ще e пo-ниcĸa oт дoceгaшнaтa. От предложението на МФ става ясно, че ще бъдат повишени евентуално и новите рамки на цените на киловат мощност на двигателя на автомобила. Cлeд пpecмятaнeтo нa тoзи ĸoeфициeнт ce вĸлючвa и eĸoлoгичния ĸoмпoнeнт.  И двамата родители на деца и на деца с  увреждания да могат да ползват данъчни преференции, е записано пък в промени Закона за облагането на доходите на физическите лица С поправките отпада и задължението при ползване на данъчни облекчения от млади семейства да се подава писмена декларация от съпруга или съпругата, че няма да ползва данъчни облекчения. За да се избегнат  злоупотреби с ползването на тези преференции, е предвидено възстановяване на частта от данъка и от двете страни, съответстваща на размера на ползваното облекчение. Целта е да се избегнат случаите на неспазване на закона, като се санкционират некоректните данъкоплатци. По отношение на облекченията за деца и за деца с увреждания се предлага още една промяна - създаване на правна възможност за ползване на облекченията и от двамата родители. Правилото ще се прилага, когато доходите им не позволяват те да се приложат от единия родител, което се среща най вече при деца с увреждания. Целта е да се даде възможност и на семействата с по-ниски доходи да прилагат пълния размер на облекчението, обясниха от ведомството на Владислав Горанов. а служебните бележки за доходите им ще се пращат в НАП по електронен път, пише още в промените в Закона за данъците върху доходите на  физическите лица. Прецизира се  и начинът на закръгляване на данъците върху доходите на физическите лица, като  дължимият налог за довнасяне по годишна данъчна декларация да се внася без стотинки, само в левове. В момента  закръгляването към всеки пълен лев се прави след приспаданията за авансово удържан и внесен през годината налог. Това обаче се обезсмисля в случаите, когато от така формираната сума се правят и други намаления - например ползване на 5% отстъпка или на данъчно облекчение за безкасови плащания, след които отново може да се стигне до довнасяне на стотинки. Тази промяна се предвижда да се прилага  при деклариране на доходите за 2018 г. Ще има  по-дълъг срок за внасянето му в случаите, когато годишната данъчна декларация за тези доходи се подава след крайния срок на общия ред за подаване на  данъчните декларации – 30 април. Към момента не е предвиден по-дълъг срок за внасяне на данъка. Заради това, когато наследниците по една или друга причина се възползват от възможността за подаване на декларация след 30 април, се начислява лихва за просрочие. С промените в закона обаче тази лихва отпада. Освен това от МФ предлагат и да се внася до 31 март, а не както досега до края на януари. Поправката трябва да влезе в сила от 1 януари 2020 г. Промените в Закона за доходите на физическите лица предвиждат още необлагаемият размер за наградите да се вдигне от 30 на 100 лева. При недвижимите имоти отпада  данъчното облекчение за основно жилище. Налогът вече ще е в пълен размер за всички жилища на данъчно задълженото лице, когато повече от едно жилище е декларирано като основно, предвиждат промени в Закона за местните данъци и такси.    МФ предлага още и отпадане на разпоредбата за освобождаване от първата и част от втората компонента от таксата за битови отпадъци за недвижим имот, деклариран като основно жилище.", "date": "2018.08.31", "title": "Данъкът за колата според екостандарта "}
{"url": "https://www.monitor.bg:443/bg/a/view/vtori-vandalski-akt-v-sgradata-za-centyr-za-terapija-na-deca-s-autizym-v-pleven-143202", "text": "Втори вандалски акт е извършен в Плевен днес по обед в Центъра за терапия за деца с аутизъм, съобщи  Владислава Цолова от фондация \"Стъпка за невидимите деца на България\" за БТА. Хулиганите са двама непълнолетни. Нанесени са щети. Говорителят на Окръжната прокуратура Нанка Рачева потвърди за инцидента и уточни, че двамата извършители - момче и момиче, са задържани и се водят следствени действия. От фондацията очакват разследването да стигне до край и да установи истинските посегатели върху този Център за терапия. Сградата се намира в квартал \"Сторгозия\" и е бившия социален дом за деца \"Детелина\". Първият вандалски акт бе извършен на 25 август и при разследването бяха задържани петима, които са заподозрени като извършители.", "date": "2018.08.31", "title": "Втори вандалски акт в сградата за Център за терапия на деца с аутизъм в Плевен"}
{"url": "https://www.monitor.bg:443/bg/a/view/osydiha-huligan-bujstval-v-ofis-na-mobilen-operator-143198", "text": "Шест месеца условно получи от съда във Велико Търново хулиган, буйствал в офис на мобилен оператор. На 26 юни тази година П.П. се нахвърлил с обидни думи и закани от рода на „ще ви избия всичките” и „ще те изчакам след работа и ще ти начупя зъбите” срещу служителите в офиса. След намесата на полицията хулиганът бил укротен и срещу него било образувано наказателно производство, приключило с предаването му на съда. Пред Темида агресивният мъж се държал тихо и кротко и се признал за виновен. Поради това съдът уважил искането му за споразумение с прокуратурата и му наложил минимално наказание с изпитателен тригодишен срок. През първите две години от изпитателния срок осъденият ще трябва да ходи и на задължителни срещи с пробационен служител.", "date": "2018.08.31", "title": "Осъдиха хулиган буйствал в офис на мобилен оператор"}
{"url": "https://www.monitor.bg:443/bg/a/view/zadyrjaha-schetovoditelka-gotvila-piko-s-nein-syuchastnik-143191", "text": "По искане на Окръжната прокуратура Варненският окръжен съд взе мерки за неотклонение „Задържане под стража“ на жена и мъж, привлечени като обвиняеми по дело за производство и държане с цел разпространение на различни видове наркотици – престъпление по член 354 а, ал. 1 от НК, извършено в съучастие. На 29 август, тази година при специализирана полицейска операция двете обвиняеми лица били установени като производители на синтетични наркотици. При проведените процесуално-следствени действия на два адреса във Варна и в лек автомобил са иззети 52,6 грама амфетамини, 0,24 грама марихуана, множество прекурсори и предмети, предназначени за приготвяне на наркотични вещества. С постановление на Окръжната прокуратура във Варна последвало задържането на двамата за срок до 72 часа, с цел довеждането им в съда. Жената била по професия главен счетоводител, а в престъпния бизнес – „главен готвач“ на пико. Съучастникът й също бил вещ в производството на синтетични наркотици, казват от прокуратурата. Определението на Варненския окръжен съд, с което са взети мерки за неотклонение „задържане под стража“ спрямо двамата, подлежи на обжалване пред Апелативния съд.", "date": "2018.08.31", "title": "Задържаха счетоводителка, „готвила“ пико с неин съучастник  "}
{"url": "https://www.monitor.bg:443/bg/a/view/protestiraha-domashnija-arest-na-korumpiranija-inspektor-ot-zatvora-143195", "text": "Окръжната прокуратура във Варна внесе в Апелативния съд протест срещу определението на Варненския окръжен съд от 30 август т. г., за определянето на мярка за неотклонение „домашен арест“ на обвинения в корупция 41-годишен инспектор от варненския затвор, Явор Драгнев. Държавното обвинение смята, че мярката му не може да осигури нормалния ход на разследването и не съответства на високата обществената опасност на деянието, извършено от Драгнев като длъжностно лице. Според Окръжната прокуратура във Варна, съществува реална опасност Явор Драгнев да се укрие и да избегне наказателна отговорност, независимо от семейното му положение и трите му деца. Това не го е възпряло да извършва противоправни действия, коментират ситуацията от държавното обвинение. Определената от съда мярка за неотклонение не ограничава в необходимата и достатъчна степен възможността затворническият инспектор да попречи на разследването и да осуети събирането на доказателства, както за повдигнатото вече обвинение, така и за деянията, които ще бъдат разследвани и установявани от започналото разследване.  Не се изключва и възможността, чрез незаконосъобразни методи да се въздейства и върху лишени от свобода и техни близки, чиито данни са известни на Драгнев и съучастнка му Филип Филев, се посочва още в протеста срещу определението на Варненския окръжен съд.  ", "date": "2018.08.31", "title": "Протестираха домашния арест на корумпирания инспектор от Затвора"}
{"url": "https://www.monitor.bg:443/bg/a/view/vrichame-se-vyv-vjarnost-v-zooparka-143197", "text": "Сватба в столичния зоопарк, но не между животни, а между младоженци – това искане ще внесе в общината до края на септември директорът на градината Добромир Бориславов. Освен да се врекат във вечна вярност пред клетките на животните, хората ще могат да празнуват и рождени дни, както и да организират фирмени събития. Амфитеарърът например бил идеален за провеждането на концерти, обяснява Бориславов. Практиката била традиционна в Европа. било сред най-предпочитаните забавления за европейците на Стария континент. Леглото се намирало в тунел под стъкления купол, а зад него се намирали акули, риба тон и др. Според Бориславов било време да се сбогуваме със старомодния начин на управление. Цените, срещу които ще се извършват услугите, все още не са ясни, но щели да бъдат в пъти по-малки, отколкото тези, които предлагат фирмите. Предвижда се още и организиране на обиколки с екскурзовод на английски и български език. Историите на животните са изключително интересни – някои са спасени от ферми за производство на кожи, други са били контрабандни, превъзбудено разказва директорът на зоологическата градина. Освен това традиционното демонстрационно хранене щяло да се трансформира. Посетителите сами щели да имат възможността като това щяло да се извършва под наблюдението на служителите. За целта желаещите ще трябва да си закупят храна, която ще е специално приготвена в кухнята на зоопарка и ще е съобразена с нуждите и хранителния режим на любимеца им. Продажба на чанти, тениски, шапки и още ред артикули с птици, бозайници и хищници са сред отправените предложения към Столична община. Вече дори е направена и колекция от 14 картички с изображения на животни. По думите на Добромир Бориславов моделът, в който общинските зоологически градини продавали само билети, вече не бил работещ. А сега топката е в полето на Столична община – затова ръководството на зоопарка се надява те да подкрепят предложението. Междувременно те възложили на директора съставянето на 20-годишен генерален план за визията на зоологическата градина. Той вече е почти финализиран, като се очаква да бъде внесен в Общинския съвет за гласуване до октомври. В него се предвижда животните да бъдат Заедно ще съжителстват например зебри, антилопи и жирафи. Освен това ще бъдат създадени условия за екзотични животни като пингвини, тюлени и фламинго. Новоизградените съоръжения пък ще предлагат възможно най-близък достъп до любимците. Жирафарникът например е така проектиран, че посетителите ще имат достъп до второ ниво от къщата му. Това е мястото, където ще се подава главата му. В генералния план е заложено още и групиране на животните, които си нямат половинка. Сред приоритетните са слонът, носорогът и хипопотамът. Освен това част от животните били вече възрастни и се налагало на тяхно място да дойдат нови. Предвижда се и изграждане на много нови сгради, сред които ресторант, сладкарница и книжарница. Идеята е все повече хора да искат да прекарат целия си ден тук, обяснява Бориславов. В проекта е залегнала и която била амортизирана. Тръбите й постоянно се пукали, а с подновяването им се целяло по-голяма енергийна ефективност. Двадесетгодишният генерален план за визията на зоопарка ще глътне близо 18 млн. лв. Част от средствата ще бъдат дадени от Столична община, а за останалите ще се кандидатства за кредитиране. За реализирането му ще бъдат нужни 5 години.", "date": "2018.08.31", "title": " Вричаме се във вярност в зоопарка"}
{"url": "https://www.monitor.bg:443/bg/a/view/konstantinov-testva-novite-sreshtu-egipet-143193", "text": "Селекционерът на мъжкия на национален отбор по волейбол Пламен Константинов ще пробва новите попълнения в тима за световното първенство в приятелски мачове с Египет. Първата контрола е в понеделник от 18.00 ч. в зала \"Конгресна\" в Двореца на културата и спорта във Варна и ще бъде открита за феновете. Втората е във вторник и ще се играе при затворени врати. На тях щабът на националите ще пусне в игра повиканите на пожар диагонал Велизар Чернокожев, който е картотекиран на мястото на контузения Боян Йорданов и либерото Петър Каракашев, сменил напуснали тима след скандал Владислав Иванов. Мачовете са част от подготовката за мондиала, на който страната ни е домакин заедно с Италия от 9 до 30 септември. Българите са в група D, заедно с отборите на Полша, Финландия, Пуерто Рико, Куба и Иран. Те започват срещу Финландия на 9 септември, а играят с Куба на 16-и. Константинов обяви наскоро, че тимът на Куба е загадката в групата и никой не е наясно нито за състава, нито за класата на кубинците. Играчите от Острова на свободата обаче сами разбулиха загадката, като записаха две победи в мачовете за Панамериканската купа в Мексико. Те разгромиха първо състава на Чили с 3:1 (22,-17, 19, 21), а после отнесоха с 3:0 (16, 13, 16) и Гватемала. С това те оглавиха класирането в група А, където е и Мексико, а в В са Бразилия, Канада, Колумбия и Доминиканската република. Женският ни национален отбор пък записа втора победа от трите контроли преди световното в Япония. Водени от старши треньора Иван Петков волейболистките ни не дадоха е гейм на силния отбор на Турция в мача, игран в Сан Ремо и завършил с резултат 4:0 (22, 19, 19, 29). Преди това те загубиха с 2:3 от Канада и победиха с 3:2 Германия. Следваща им контрола е срещу Сърбия на 7 септември от 19.00 ч. в Баня Лука.", "date": "2018.08.31", "title": "Константинов тества новите срещу Египет"}
{"url": "https://www.monitor.bg:443/bg/a/view/gabrovski-iska-ostavki-v-koloezdeneto-143190", "text": "Петкратният победител в обиколката на България по колоездене Ивайло Габровски поиска оставките на ръководството на Българския колоездачен съюз (БКС). Причината е отлагането на най-престижното състезание у нас в този спорт от септември (2-9) за октомври. Според Габровски на практика то няма да се проведе или изобщо няма да е от тази ранг, за който е записано в календара на UCI. Рекордьорът по победи в българското колоездене призова клубовете да свикат бързо извънредно общо събрание и да сменят президента на БКС Евгений Димитров и неговият заместник Тодор Колев, както и целия Управителен съвет. Габровски разказа още, че няма никаква отчетност на финансовите средства, които минават през съюза, не са платени наградите на призьорите от предишните две обиколки, включително и на чужденците. Той отбеляза още и състоянието на столичния колодрум, където металните съоръжения са предадени за скраб, пистата се руши и никой не поема отговорност. Вицепрезидентът на БКС Тодор Колев отговори за \"Монитор\", че съюзът ще даде пресконференция, когато стане ясно как и по кое време ще се проведе обиколката. Той уточни, че този сезон са били отменени над 150 състезания от календара на UCI, но това не е донесло никакви последици за организаторите им.", "date": "2018.08.31", "title": "Габровски иска оставки в колоезденето"}
{"url": "https://www.monitor.bg:443/bg/a/view/v-doneck-s-bomba-be-ubit-lideryt-na-dnr-aleksandyr-zaharchenko-143189", "text": "При взрив на бомба в кафене в центъра на Донецк е убит Александър Захарченко, проруският сепаратистки лидер на самопровъзгласената Донецка Народна Република в Източна Украйна. При експлозията е бил ранен и министърът на финансите на ДНР Александър Тимофеев.", "date": "2018.08.31", "title": "В Донецк с бомба бе убит лидерът на ДНР Александър Захарченко"}
{"url": "https://www.monitor.bg:443/bg/a/view/deformiranata-uniforma-143184", "text": "Униформата взе доста да се деформира. И то особено последните 20 години. Това е малко остатъчно самочувствие от времената на Държавна сигурност, когато всеки съпричастен към службите е имал специален статут. Е, да, но вече не е така. Но чувството за безнаказаност си е останало. Всеки, който носи униформа, има значка или пагон, се смята за недосегаем и може да прави каквото си поиска, стига да си размаха картата. Именно заради това и ставаме все по-често свидетели на пияни полицаи, на хора, които под униформата са мъже, но щом я свалят, от Супермен стават Кларк Кент и на такива, които избиват деца, след като са седнали зад волана почерпени. Те смятат, че когато си покажат тескерето, на което има знака на някое министерство, вече са колеги с всеки. Но само за сравнение, в държавната администрация и в държавните служби работят доста по-малко хора от тези в частния сектор. И не можеш да разчиташ, че все ще засечеш някой колега или баджанак, който да те измъкне от ситуация, в която сам си се вкарал. Именно в това е деформацията на униформата или по-скоро на тези, които я носят. Смятат, че са местни шерифи щом са пеши полицаи в някой град или че са едва ли не премиери и министри, щом някой им е закичил по един пагон.  Само за сравнение можем да кажем, че далеч по-важни и сериозни господа в петък си подадоха оставките, за да поемат отговорността си, въпреки че не е ясно колко я носят и колко не. Докато останалите служители, къде-къде по-ниско стоящи от тях, не си поемат вината. Те чакат независимия ни съд да ги оправдае, след което с най-голямата си наглост се връщат на работните си места, за да могат да си веят байрака или пък да се пенсионират по-рано и да си приберат онези десетина заплати накуп. А може и повече според зависи от заслугите им. И тази деформация трябва да спре. Не трябва тези хора да ги гони само военна полиция. Трябва да ги гони и съди обществото, което им дава заплатите, заради които те са длъжни да го защитават и да го пазят. Надзирателят не трябва да протестира за повече заплата, докато внася дрога и телефони в затвора, а да си върши работата и да пази обществото от лишените от свобода, полицаят трябва да следи за обществения ред, а не да го нарушава, политикът трябва да поема политическата и обществената си отговорност, както и стана. Едва тогава униформата ще приеме някаква форма и ще е повод за респект, а не повод за разказване на вицове. Обличането в униформа не значи обличане във власт. Означава обличане в отговорност, която трябва да се спазва и да се защитава и заслужава. Защото всеки носи своята отговорност, но не всеки получава заплата за нея.", "date": "2018.08.31", "title": "Деформираната униформа"}
{"url": "https://www.monitor.bg:443/bg/a/view/statuetka-s-obraza-na-orfej-otide-pri-prof-valerija-fol-143171", "text": "Награда за цялостен принос в проучването на тракийското културно наследство получи проф. Валерия Фол, статуетката с изображения на митичния Орфей й беше връчена край оригинала на уникалната гробница на тракийския цар Ройгос на хълма Тюлбето в Казанлък. Награда за цялостен принос в проучването на тракийското културно наследство получи проф. Валерия Фол, статуетката с изображения на митичния Орфей й беше връчена край оригинала на уникалната гробница на тракийския цар Ройгос на хълма Тюлбето в Казанлък. Призът е на името на съпруга й, проф. Александър Фол, който е сред основателите на науката тракология и създател на Института по тракология при БАН, а прахът му бе разпръснат от мегалита Врата на Богинята майка край Бузовград след кончината му през 2006 година. Пръв негов носител беше археологът д-р Георги Китов, през годините  той е бил връчван и на неговата спътница , археоложката Диана Димитрова. Носителка на наградата е и откривателката на тракийската столица Севтополис ст.н. с. Мария Чичикова. С бронзовия Орфей  са удостоявени проф. Иван Маразов, проф. Николай Овчаров и др. известни проучватели , реставратори и учени-историци. Часове преди церемонията в Казанлък започна двудневна научна конференция на тема „Проблеми и изследвания на тракийската култура“, на която ще бъдат представени 19 доклада и съобщения  от 23 автори. Открита бе и юбилейна, посветена на 65-та годишнина от рождението на Александър Фол фото-документална изложба. Традиционните празници в долината на тракийските царе продължават до 2 септември включително, в техните рамки се провеждат  четвъртият национален джаз фестивал и изложение под наслов „Виното на траките“. През финалния ден ще се състои и Поход на мълчанието до Мегалита. Проф. Валерия Фол е сред дългогодишните изследователи на древната култура на траките, сред последните й проучвания е музиката на предците ни, направени бяха специални проучвания с реплика на орфеевата лира в гробниците край Мезек и могилата Голямата косматка край Шипка.", "date": "2018.08.31", "title": "Статуетка с образа на Орфей отиде при проф. Валерия Фол"}
{"url": "https://www.monitor.bg:443/bg/a/view/zatvoriha-plajna-diskoteka-v-burgas-zaradi-masov-boj-143192", "text": "Две компании здравеняци спретнаха масов бой в бургаската дискотека \"Сакса Бийч\", която се намира на Северния плаж. Инцидентът е станал в нощта срещу четвъртък. В зверското меле са участвали общо над 10 души, а охранителните камери са заснели потресаващи кадри. От лентата се вижда как половин дузина биячи се нахвърля върху друга група мъже, седящи на съседно сепаре. Нападнатите скачат и започват да се отбраняват, в резултат на което се стига до батални сцени с шутове, юмруци и зрелищно трошене на маси и столове. Част от биячите са стари познайници на полицията, прочути с юмручните си схватки по баровете край морето. За щастие масовото меле се е разминало без сериозно ранени. Няколко от участниците са пострадали, но нараняванията им са сравнително леки - счупени носове, синини и аркади по лицата. „Не разбрахме защо се сбиха тези младежи, стана изведнъж. Чиста пиянска история. Когато започнаха да трошат масите и да се ритат като коне, настана зверска паника. Всички останали хукнахме през глава да бягаме. Бяха поне десетина души, които се биха до кръв. Потрошиха цялото заведение като във филмите, разказаха очевидци. Веднага след зрелищната саморазправа, нападателите са изчезнали от дискотеката. Още на следващия ден обаче те са издирени и закопчани. Двама души са прибрани в ареста, още двама се издирват. Биячите обяснили, че доколкото си спомнят боят станал заради две момичета, които били в компанията им. От съседната маса ги заглеждали нахално и ги закачали. Затова кавалерите им се почувствали длъжни да се намесят, обяснили те пред полицаите. Срещу четирима от побойниците вече са повдигнати обвинения. \"Лицата са привлечени като обвиняеми за това, че в съучастие като съизвършители по между си, извършили непристойни действия, грубо нарушаващи обществения ред и изразяващи се в явно неуважение към обществото – нанесли множество удари с ръце и крака, както и замеряли с маси и столове, като с тези действия причинили леки телесни повреди на двама мъже, като деянието по своето съдържание се отличава с изключителна дързост – престъпление по чл.325, ал.5, вр.ал.2, вр.ал.1, вр.чл.20, ал.2, от НК по отношение на двама от извършителите, и престъпление по чл.325, ал.5, врал.2, вр.ал.1, вр.чл.29, ал.1, б.„а“, вр.чл.20, ал.2 от НК за другите двама, тъй като престъпното деяние за тях е извършено в условията на опасен рецидив\", обявиха от Прокуратурата. Кметът на Бургас Димитър Николов пък издаде заповед, с която от вчера е отнето разрешението за удължено работно време на заведението \"Сакса бийч\". Така то губи правото да обслужва клиенти след полунощ и практически ще бъде затворено като нощен бар. Целта на рестрикцията е да се опази здравето на хората, посещаващи заведението и да се предотврати извършването на нови нарушения и престъпления. Заповедта на кмета е в отговор на писмено искане от директора на Областната дирекция на МВР старши комисар Калоян Калоянов, с което той дава подробности за масовото сбиване на повече от 10 лица, случило призори на 29-ти август.", "date": "2018.08.31", "title": "Затвориха плажна дискотека в Бургас заради масов бой"}
{"url": "https://www.monitor.bg:443/bg/a/view/izsledvat-burgazlijka-za-zapadnonilska-treska-143175", "text": "Първи случай на западнонилска треска е засечен в Бургас. \"Опасното заболяване все още не е потвърдено категорично, но имаме сериозно основание да смятаме, че се касае именно за случай на западнонилска треска. На този етап говорим само за съмнение\", уточниха лекарите от местната болница, в която пациентката е приета. Касае се за жена на средна възраст, която е развила клинична картина, типична за вируса назападнонилската треска и характерни симптоми. Във връзка със съмненията, местните власти в община Бургас публикува на официалната си страница съобщение. В него се казва: „Няма нужда от паника и страх, но Община Бургас се чувства длъжна да предупреди своите жители и гости, че съществува потенциална опасност от разпространение на вируса на западнонилската треска тук. В момента има недоказано, но съществуващо съмнение за една-единствена жена от нашия град, която проявява голяма част от симптомите на това заболяване\". Със сигурност обаче опасният вирус е открит на територията на областта и по точно в община Созопол. Край близкото село Атия преди дни са били открити шест мъртви щъркела. Взетите проби от прелетните птици са установили, че три от тях са носители на вируса на западнонилската треска. Информацията бе официално потвърдена и от община Бургас. Местните власти обявиха, че започват превантивна кампания, с оглед ограничаване на риска от разпространение на вируса. \"В отговор на потенциалната опасност, през следващите дни Община Бургас ще проведе засилени дезинсекционни мероприятия на местата, където се събират много хора, и в биотопите, където се развъждат комари. Именно комарът е преносител на този вирус, който разболява предимно животни и най-вече птици, но е опасен и за хората\", обявиха в официално съобщение местните власти. Общината е предупредила и всички болници в региона да следят внимателно за евентуални случаи на западнонилска треска, защото тя се диагностицира трудно. 80 % от заразените не проявяват никакви симптоми, а при останалите 20 % признаците на болестта са много подобни на грип - температура, болки в тялото, отпадналост и подуване на лимфните възли. При 1 % от заболелите изходът е летален и предизвикан от впоследствие развит енцефалит или менингит. Най-уязвимите групи основно са възрастни и хора с отслабена имунна система, както и малки деца. През последните няколко месеца смъртни случаи от западнонилска треска са регистрирани в Сърбия, Гърция, Румъния, Косово и Италия. „Когато излизате сред природата, препоръчително е да си носите и използвате репелент. При най-малки съмнения отидете при личния си лекар и му ги съобщете. Добре е да се вземат и мерки за недопускане на комари у дома чрез мрежи на прозорците, инсектицидни лампи, спрейове, електрически устройства и мазила\", призовават от Общината", "date": "2018.08.31", "title": "Изследват бургазлийка за западнонилска треска"}
{"url": "https://www.monitor.bg:443/bg/a/view/georgi-ot-ceha-za-tutun-v-kalugerovo-ostava-zad-reshetkite-143177", "text": "Пазарджиклията Георги Моллов, в чийто цех в Калугерово бил рязан тютюн за 4-те нелегални фабрики за цигари в страната, остава в ареста. Това реши районният съд в Пловдив, където в петък бе гледана мярката му за неотклонение, съобщиха от Съдебната палата в Пловдив. Мъжът бе задържан няколко дни след акция на полицията от осем областни дирекции на МВР у нас, при която бяха арестувани 23-ма души и бяха разбити четири нелегални фабрики за цигари без бандерол. По време на разследването се оказа, че фабриките са се снабдявали с тютюн от цех в пазарджишкото село Калугерово. Цехът бил бивша мандра, стопанисвана от фирмата на Георги Моллов. Той пък го преотдал под наем на трето лице, на чието име имало записани много кухи фирми. Въпреки това разследващите преценили, че отговорност за машината, която режела тютюн и снабдявала с него незаконните фабрики, носи именно Моллов. Мъжът бил закопчан, а по повдигнатите му обвинения го грози затвор от 2 до 8 години. Според съда е налице обосновано предположение обвиняемият да е извършил престъплението, за което му е повдигнато обвинение. Магистратите счетоха, че макар и да не съществува опасност същият да се укрие, е налице реална опасност да извърши престъпление при по-лека мярка за неотклонение. Определението подлежи на протест и обжалване пред Окръжен съд – Пловдив в 3-дневен срок, като в този случай делото ще се разгледа на 4 септември 2018 г. от 15,30 часа.", "date": "2018.08.31", "title": "Георги от цеха за тютюн в Калугерово остава зад решетките"}
{"url": "https://www.monitor.bg:443/bg/a/view/spipaha-narkotici-v-plevenskija-zatvor-143172", "text": "Надзиратели откриха наркотици в плевенския затвор. На 29 август около 15,00 ч. при извършена проверка от служители на затвора, в санитарен възел на едно от килиите са намерени две полиетиленови опаковки с неправилна форма, с размери около 2 х 1 см., съдържащи прахообразно вещество. Местопроизшествието е посетено от полицейски служители при Първо районно управление и експерт \"БНТЛ\" при ОД на МВР - Плевен. Веществото е иззето за лабораторна обработка. Уведомен е прокурор от Районната прокуратура за престъпление по чл. 354 „а“, ал.3, т. 1 от НК, отнасящо се до съхранение на наркотични вещества. Работата по изясняване на случая продължава, съобщават от Областната дирекция на МВР в Плевен. Двама мъже са задържани, след като при по време на специализирана операция срещу наркотиците и при полицейска проверка, в апартамент в плевенския кв. Сторгозия, са открити и иззети буркан и два плика със суха листна маса канабис и кутийка със семена за посев от рода на конопа. Задържаните са на 24 и 27 години. От полицията не дават информация да са криминално проявени. По случая е образувано досъдебно производство.", "date": "2018.08.31", "title": "Спипаха наркотици  в плевенския затвор"}
{"url": "https://www.monitor.bg:443/bg/a/view/bylgarinyt-milko-lazarov-naj-dobyr-rejisior-na-kinofesta-v-orenburg-143173", "text": "Българинът Милко Лазаров спечели с филма си „Ага“ (копродукция с Германия и Франция) наградата „Златен сарматски лъв“ за най-добър режисьор на 11-ия международен кинофестивал „Изток-Запад. Класика и авангард“ в Оренбург, Русия. За най-добър филм на форума бе провъзгласен „Позвъняване на бащата“ на режисьора Серик Апримов, Казахстан. Най-добър актьор стана Леон Лючев с превъплъщението си във филма „Миньорът“ на режисьорката Хана Слак (Словения), а най-добра актриса – Лина Хоудри за изпълнението си в лентата „Благословените“ на София Джама (копродукция на Франция, Белгия и Катар).", "date": "2018.08.31", "title": "Българинът Милко Лазаров - най-добър режисьор на кинофеста в Оренбург"}
{"url": "https://www.monitor.bg:443/bg/a/view/novata-plejmejtka-za-pryv-pyt-shte-se-okichi-s-korona-143174", "text": "За пръв път победителката в конкурса Miss Playmate тази година, освен признанието за най-сексапилна жена, ще грабне и истинска корона. Бижуто се изработва ръчно от дизайнерът-ювелир Велина Смет. “Короната ще е една единствена, абсолютен уникат в света“, споделя създателката на короната. Естествена перла и чешки кристали в актуалните тъмни цветове – черно, бордо и маслено зелено, ще красят тиарата на победителката. Организаторите са подготвили истински спектакъл за церемонията по награждаването, която ще се състои на 7 септември в Слънчев бряг. Победителката ще бъде избрана на тематично парти „Пепеляшка“, а журито се пази в дълбока тайна. По време на събитието гост диджей ще е DJ Mascota, а програмата на сцената ще е култовото шоу Avatar.", "date": "2018.08.31", "title": "Новата плеймейтка за пръв път ще се окичи с корона"}
{"url": "https://www.monitor.bg:443/bg/a/view/trima-ministri-aut-ot-ms-zaradi-tragedijata-kraj-svoge-obzor-143194", "text": "Трима министри подадоха оставки заради тежката катастрофа с полетялия в пропаст автобус край Своге, при която загинаха 17 души, а други 21 бяха ранени. Това са МВР шефът Валентин Радев, строителният министър Николай Нанков и колегата им Ивайло Московски, отговарящ за транспорта. По-късно днес премиерът потвърди пред „Монитор“, че е приел оставките. За решението тримата да подадат оставки съобщиха самите Радев и Нанков след среща в МС при премиера Бойко Борисов, като уточниха, че Московски отсъствал на нея, тъй като бил в болнични. Нанков увери, че още в неделя с колегите му са имали готовност да подадат оставки и да понесат политическата отговорност за инцидента. Той определи действията им като личен акт и увери, че оставките не са поискани от премиера. От думите на Радев пък стана ясно, че те са се тъй като са били нужни няколко дни за предаване на всички свързани с трагичния инцидент документи на следствието и прокуратурата. „Така се разбрахме и с премиера, да предадем всичко на следствието, на прокуратурата и както той днес ни каза: „Стига толкова. Това е денят. Каквото можехте, помогнахте. Дадохте всички материали. Донесете оставките!“ и ние дойдохме и ги депозирахме“, заяви Радев. „Така постъпваме в партия ГЕРБ и носим политическа отговорност“, каза от своя страна още МВР шефът. Той обаче побърза да уточни, че министрите са подали оставки без да имат персонална вина за случилото се. Въпреки това Радев допусна, че все пак като ръководители на съответните ведомства, след като не са успели да предотвратят инцидент като този край Своге, макар че от МВР били подали 7 сигнала към общината и останалите компетентни органи за този участък от пътя. Въпреки това Радев подчерта, че броят на жертвите по пътищата в последните години е бил намален наполовина. Министърът каза също така, че мислите му в момента са насочени изцяло към пострадалите при инцидента. Нанков на свой ред обясни, че проблемът може би се крие в координацията между ведомствата, която не била на нужното ниво. По думите му ако имало ежедневен и засилен контрол по спазване на ограниченията на скоростта по пътя, то може би нямало да се стигне до тази трагедия. Той увери, че с колегите му ще продължат да съдействат на следствието. Тримата министри в оставка ще останат на постовете си, докато Борисов не намери техни наследници. Самите рокади, които са втори в кабинета \"Борисов 3\", след като Борисов смени здравния министър Николай Петров с Кирил Ананиев, най-вероятно Първа възможна дата за това е 4 септември, когато парламентът има извънредно заседание. То вече има гласуван дневен ред, но в него могат да се правят изменения. Следващата дата е 5 септември, когато е първото редовно заседание на НС след депутатската ваканция. Всичко обаче зависи от това кога предложенията за смени във властта ще бъдат внесени от Борисов в деловодството на парламента. Практиката показва, че с едно общо решение на НС се освобождават досегашните министри и се назначават новите. Това означава, че ако гласуването е следващата седмица, то Борисов трябва да е готов с номинациите в рамките на следващите 3-4 дни. Най-вероятно Радев, Нанков и Московски ще останат в НС, след като се завърнат зад депутатските си банки, които освободиха преди да бъдат избрани за министри, стана ясно още от изявленията на Радев и Нанков в МС. Ако това се случи, депутатите Ралица Добрева от Плевен, Йорданка Фикирлийска, влязла с листата от София, и Калин Василев от Ловеч ще се разделят с местата си в парламента. За разлика от БСП, в ГЕРБ е традиция да се поема политическа отговорност, когато обстоятелствата налагат това. Такова послание отправиха от партията на Бойко Борисов в отговор на констатацията на червените, че оставките на тримата министри в кабинета заради адската катастрофа край Своге са закъснели. „Никой не пое политическа отговорност за спирането на европарите при двете правителства на БСП. Кога БСП - Техноимпекс и Корнелия Нинова, ще поемат политическа отговорност“, попита депутатът от ГЕРБ Тома Биков. И добави, че ако червените продължават да говорят за корупция, следващият, който „трябва да говори, е Димитър Желязков - Очите. „Трябва и той да почне да им се явява на пресконференциите. Никой не пое отговорност и за връзките на БСП-Техноимпекс с него\", заяви Биков. И допълни: \"В политиката действието на политическа отговорност е подаване на оставка. Ние не сме БСП. Ние можем да носим отговорност и очакваме на всички нива да бъде поета подобна отговорност. За нас властта не е самоцел. Няма да си позволим авантюрата да хвърлим българското общество в хаос. Ако БСП-Техноимпекс внесе вот на недоверие, управляващото мнозинство ще го отхвърли.\" НФСБ ще реши днес остава ли в управлението или не, като за целта вицепремиерът и лидер на партията Валери Симеонов свика спешно заседание на Националния изпълнителен комитет на формацията, потвърдиха от партията пред „Монитор“. Поводът са оставките на трима от министрите в кабинета заради катастрофата край Своге. \"Оставките абсолютно не са съгласувани с нас и не само тези оставки, а доста оставки вече\", заяви Симеонов пред \"Фокус\" и даде пример и с отстраняването на Николай Петров като здравен министър. По думите му това са „уволнения, прикрити като оставки“, а пък и не бил чул никакви аргументи за тях. Според него коалицията отдавна не функционирала. Той бил убеден, че инцидентът край Своге е резултат на шофьорска грешка, а водачът е „блял настрани“. Именно затова и министрите нямали никаква вина. По-рано през деня коалиционните партньори на НФСБ в \"Обединени патриоти\" се разминаха в позициите си. Лидерът на \"Атака\" Волен Сидеров застана плътно зад отстраняването на тримата министри, докато от ВМРО обявиха, че са изненадани от този ход на премиера. „Трите министерски оставки, които са подадени, не решават нищо в този случаи, това каза вчера Александър Славков, организатор на протестите в Своге заради трагедията с падналия от пътя автобус. - Трябва да бъдат открити хората, които са подписали този акт 16 за осъществяването на този некачествен ремонт“, добави той. По отношение на поредните проби, взети от настилката, Славков изрази съмнение, че ще покажат различен резултат от първите, а именно, „че асфалтът е некачествен, негоден да бъде положен за пътна настилка“. Не сме изненадани от оставките. Те са закъснели.“ Така коментира зам.-шефът на БСП Кирил Добрев трите министерски оставки в кабинета заради трагичния пътен инцидент край Своге. Той се обяви за оставка на цялото правителство. \"Камилите се сменят, керванът си върви. Нашата политическа задача е свалянето на това управление. Колкото по-скоро има предсрочни избори, толкова по-добре сме изпълнили политическата си задача”, заяви Добрев, по чиито думи червените ще подкрепят в НС оставките, за които вече настоявали многократно.", "date": "2018.08.31", "title": "Трима министри аут от МС заради трагедията край Своге (ОБЗОР)"}
{"url": "https://www.monitor.bg:443/bg/a/view/vanja-djaferovich-otvlicha-zvezdi-v-pravec-143178", "text": "„Черешката на тортата“ закрива летния сезон с чисто нови, бързи и калорични епизоди следващата седмица. Пръв на щафетата е Ваня Джаферович, който идва в България преди 13 години, за да играе футбол, а се сдобива с жена и две деца. Ваня започва с изненадите още преди да е сервирал вечерята, измъквайки гостите си от София. Домакинът посреща участниците във вила до Правец, където организира хармоничен пикник, подчинен на балканската кухня. Основното са чевапи, приготвени по оригинална босненска рецепта, а гарнитурата са сръбски колбаси и контрафиле на грил. Лек десерт и безгрижно настроение допълват уютната и приятелска обстановка. Музикална изненада удря финалния акорд на кулинарната вечер. Вторник вечер Ангелина Ангелова, ПР директор на туристическа компания, посреща гостите в своя дом. Младата дама разкрива, че е от рода на Захарий Стоянов и може би на това се дължи писателският й талант – вече има издаден криминален роман. Елегантното средиземноморско меню кореспондира на варненската й кръв. Опушена ципура, пикантни разядки и панакота с плодове формират „ангелското“ меню на Ангелина. В сряда журналистът Кристина Патрашкова отваря вратите на семейната къща за почивка, където за свой помощник е поканила майстор-готвача бай Данчо, който е работил за Тодор Живков. Петстепенното меню на Кристина се отличава с вкус и щипка хумор при избора на имена за ястията. Салата „Ким Ир Сен“ предшества основното „Телешко ала Пенка“. Уникална изненада, подготвена от известния и световно признат български художник Васил Стоев, ще остави траен отпечатък в гостите на журналистката. В двойния епизод в петък певицата Рени се представя като отлична домакиня, залагайки на агнешки котлети с хармонична салата, весело предястие под формата на строени пингвини от моцарела, маслини и моркови, зелена баница и артистична салата от гриловани тиквички и розов домат. Вторият домакин за вечерта е вокалът на една от най-успешните съвременни български рок групи Jeremy? Ерсин Мустафов ще излезе от типичния си интровертен стил и ще разкрие повече за себе си, приятелката си и защо избира музиката пред изобразителното изкуство. Ерсин залага на европейско фестивално рок меню, съчетаващо боб на фурна и английски фиш енд чипс.", "date": "2018.08.31", "title": "Ваня Джаферович „отвлича“ звезди в Правец"}
{"url": "https://www.monitor.bg:443/bg/a/view/lili-ribkata-grabna-goljamata-nagrada-v-san-diego-143181", "text": "Българската лента „Лили Рибката“ на режисьора Ясен Григоров спечели голямата награда на журито за най-добър игрален филм на приключилия преди дни Международен фестивал на детските филми в Сан Диего, Калифорния. В В конкурсната програма на събитието се състезаваха общо 20 пълнометражни заглавия от цял свят – от САЩ, Китай, Русия, Индия, Италия, Хърватия, Германия, Чехия, Белгия, Южна Корея, Латвия, Бразилия, Перу, Индонезия, Гватемала... Приказната история за хлапето, което е ту Александра, ту Даниел, породи страстна дискусия в социалните мрежи и медиите у нас при завъртането си по кината през февруари. Около дебатите за Истанбулската конвенция творбата бе обявена за първия български „джендър филм“, за пропаганда на третия пол, изкривяваща традиционните ценности и т.н. Самият автор и продуцент Ясен Григоров тогава разкри, че сценарият е написан още преди 8 години, когато споровете за транссексуалността не бяха на дневен ред в нашето общество. Че става въпрос за вълшебства и художествена метафора, че е плод на фантазията му и не цели социално-политически внушения, а да доближи възрастните до чудния свят на децата. В „Лили Рибката“ освен деца актьори участват и известните Татяна Лолова, Койна Русева, Калин Сърменов, Стоян Радев и др.", "date": "2018.08.31", "title": "„Лили Рибката“ грабна голямата награда в Сан Диего"}
{"url": "https://www.monitor.bg:443/bg/a/view/vtora-polojitelna-proba-za-afrikanska-chuma-v-tutrakanci-143185", "text": "Потвърден е първият случай на африканска чума по прасетата у нас. Един от резултатите от взетите преди няколко дни проби от провадийското село Тутраканци, е положителен. Това съобщи шефката на областната служба по безопасност на храните, д-р Златина Димова. Тя припомни, че в домашното стопанство на председателя на местната кооперация в Тутраканци умират три прасета – две майки и едно мъжко. От кметството веднага подали сигнал в Здравната служба, а пристигналите от Варна специалисти вземат проби, които са изпратени в специализирана лаборатория в София и предприемат превантивни мерки срещу евентуално разпространение на заразата, като са загробили мъртвите животни. След първата отрицателна проба, втората се оказала положителна, като е взета и трета проба. Д-р Димова припомни, че с нейна заповед е наложено временно ограничаване на придвижването и транспорта на свине и продукти от животински произход в 3-километровата зона от района, в която влиза и село Бозвелийско. Там се отглеждат 58 прасета, а в Тутраканци свинете са около 23. Всички животни, отглеждани в селото с изследваното прасе, ще бъдат умъртвени, ако наличието на зараза бъде отново потвърдено. Обособена е и 10-километрова зона на мониторинг, в която влиза и общинския център Провадия. На изходните пунктове на селата дежурят униформени полицаи, които проверяват влизащите и излизащи автомобили за стриктното спазването на издадената заповед. Това е третият случай у нас със съмнения за Африканска чума по свинете, като предишните два сигнала, след съответните лабораторни изследвания, показаха отрицателни резултати. Третият, за съжаление, се оказа положителен, коментираха още от БАБХ-Варна. От БАБХ в писмо до медиите потвърдиха, че в засегнатия животновъден обект са отглеждани общо 7 прасета за угояване. Незабавно взетите проби са изследвани и потвърдени положителни за наличие на вируса на АЧС от Националната референтна лаборатория. Със заповед на изпълнителния директор на БАБХ се предприемат мерки за ликвидиране на огнището и ограничаване разпространението на заболяването. Също така се обявява 3-километрова предпазна зона около огнището, в която влизат с. Тутраканци, общ. Провадия, обл. Варна и с. Бозвелийско, общ. Провадия, обл. Варна. Обява и десет /10/ км. наблюдавана зона около огнищата, в която влизат населените места от община Провадия, обл. Варна, община Аврен, обл. Варна, община Долни Чифлик, обл. Варна, Община Дългопол, обл. Варна. В тези населени места ще започне преброяване и актуализация на данните за домашните свине и животновъдните обекти в информационната система ВетИС, ежеседмични клинични прегледи за чума по домашните свине и други заразни болести във всички обекти с домашни свине. В област Варна се забранява търговията, придвижването и транспорта на домашни свине с изключение на тези, предназначени за незабавно клане и след разрешение от официален ветеринарен лекар или на такива преминаващи транзит. Забранява се организиране на пазари и изложби на свине и свободно пасищно отглеждане на Източнобалкански свине и кръстоски на Източнобалканската свиня. Тези породи незабавно трябва да бъдат затворени във фермите. Собствениците на убитите животни ще получат обезщетение съгласно Закона за ветеринарномедицинската дейност и Наредбата за условията и реда за разходване на средствата за покриване на разходите, свързани с епизоотичните рискове. По-късно стана ясно, че всички прасета в село Тутраканци ще бъдат евтаназирани. Изпълнителният директор на БАБХ д-р Дамян Илиев обясни, че въпреки всички взимани мерки от страна на институцията, африканската чумата все пак е влязла в страната ни и се нагала, да се предприемат драстични мерки, за да се спре заразата.", "date": "2018.08.31", "title": "Потвърдиха първия случай на африканска чума у нас (ОБНОВЕНА)"}
{"url": "https://www.monitor.bg:443/bg/a/view/znamenitosti-izpylniha-hrama-za-pogrebenieto-na-areta-franklin-143179", "text": "Бил Клинтън, Хилари Клинтън, кметът на Детройт Майк Дъган, Тайлър Пери, Упи Голдбърг, Стиви Уондър, Фейт Хил са сред многото знаменитости, които се стекоха в Храма на великата божия милост в Детройт за опелото на Арета Франклин, съобщи Асошиейтед прес. Венци и букети, изпратени от музиканти като Барбра Стрейзанд, Тони Бенет, семейство Джексън, \"Атлантик рекърдс\", Елтън Джон, Марая Кери, Даяна Рос и Залата на славата на рокендрола бяха поставени в предверието на храма.  Бялата катафалка с ковчега на Арета Франклин пристигна два часа преди службата. А последната одежда на Кралицата на соул музиката е била златиста рокля.  Слова предстои да произнесат бившият президент Бил Клинтън, който дълги години поддържаше приятелски отношения с Арета Франклин, бившият главен прокурор Ерик Холдър, музикалният продуцент Клайв Дейвис, пасторът Джеси Джексън, кметът на Детройт Майк Дъган, музикантът Смоуки Робинсън. Сред изпълнителите ще са Стиви Уондър, Шака Кан, Фейт Хил, Ариана Гранде, Дженифър Холидей и синът на Арета Франклин - Едуард.  Музикалната икона почина на 16 август на 76 години от рак на панкреаса. След траурната церемония, която ще продължи шест часа, тя ще бъде погребана в местно гробище Удланд, където почиват повечето й роднини. В последните три дни тялото й е било изложено за поклонение в музея на Чарлз Райт, посветен на историята на американските цветнокожи и в баптистката църква в Детройт, в която като тийнейджърка Франклин е пяла в госпъл хор. Вчера вечерта повече от 40 изпълнители участваха в концерт в Детройт, посветен на големите й хитове. През дългата си кариера Арета Франклин е спечелила 18 награди \"Грами\". През 2005 г. тя получи Медала на свободата - най-високото американско гражданско отличие. Арета Франклин е първата жена, въведена в Залата на славата на рокендрола. През 2008 г. сп. \"Ролинг стоун\" я обяви за най-великата певица в историята.", "date": "2018.08.31", "title": "Знаменитости изпълниха храма за погребението на Арета Франклин "}
{"url": "https://www.monitor.bg:443/bg/a/view/levski-vze-bek-ot-olimpik-lion-143169", "text": "„Левски“ успя да зарадва треньора Славиша Стоянович и привлече левият краен бранител Луи Нганиони. Французинът подписа договор за срок от две години със „сините“, като защитникът идва на „Герена“ от „Олимпик“ (Лион). В последните два сезона Нганиони е играл под наем в „Утрехт“ и „Брест“, а освен по левия фланг може да се изявява и от дясно, което ще отвори много възможности пред треньорския щаб. Там се подвизава Милош Цветкович, който е единственият полеви играч на тази позиция.  ", "date": "2018.08.31", "title": "„Левски“ взе бек от „Олимпик“ (Лион)"}
{"url": "https://www.monitor.bg:443/bg/a/view/avstralija-napravi-kutijata-cigari-pochti-17-evro-143162", "text": "Пушенето в Австралия става скъпо удоволствие. Австралия вдигна акциза на цигарите с 12,5% и сега кутия цигари струва 27 австралийски долара или 16,80 евро. Това официално са най-скъпите цигари на планетата. Във Великобритания една кутия се продава за около 10 паунда, а в Германия ще ви бръкне в джоба с 6,40 евро.  ", "date": "2018.08.31", "title": "Австралия направи кутията цигари почти 17 евро"}
{"url": "https://www.monitor.bg:443/bg/a/view/levski-v-bitka-s-sharleroa-i-ajntraht-za-frenski-bek-143161", "text": "„Левски“ е отправил оферта към бившия младежки национал на Франция Дамиен Дюсо, който бе в полезрението и на холандския „Де Граафшап“. Дюсо е на 23 години и все още се води собственост на белгийския „Сент Трюиден“. Той е бил на крачка от подпис с холандския състав, но в последния момент се отказал, защото искал да размишлява и върху другите оферти, които имал.  Освен от „Левски“, играчът е желан още от белгийския „Шарлероа“ и носителя на Купата на Германия „Айнтрахт“ (Франкфурт). По-рано през лятото интерес към него е имало и от холандския гранд „Фейенорд“, но до сделка така и не се е стигнало. Дамиен Дюсо се подвизава като десен бек, а от „Герена“ търсят играч на тази позиция за алтернатива на Милош Цветкович, който е единственият полеви играч на тази позиция. Французинът има 6 мача в различните младежки формации на страната си, а освен в „Сент Трюиден“, е играл още в „Стандард“ (Лиеж) в Белгия и във „Валансиен“ в родината си. Освен това е възпитаник на именитата френска школа „Клерфонтен“. ", "date": "2018.08.31", "title": "„Левски“ в битка с „Шарлероа“ и „Айнтрахт“ за френски бек"}
{"url": "https://www.monitor.bg:443/bg/a/view/vsichki-machove-v-sh-l-po-dni-i-chasove-143160", "text": "Стана ясна точната програма на всички срещи от груповата фаза на Шампионската лига. През този сезон за първи път двубоите ще бъдат разделени в два часови пояса - от 19,55 и 22,00 часа българско време. Ето цялата програма по групи. Група А Кръг 1 (18 септември) 22,00: Брюж - Борусия (Дортмунд) 22,00: Монако - Атлетико Мадрид Кръг 2 (3 октомври) 22,00: Атлетико Мадрид - Брюж 22,00: Борусия (Дортмунд) - Монако Кръг 3 (24 октомври) 19,55: Брюж - Монако 22,00: Борусия (Дортмунд) - Атлетико Мадрид Кръг 4 (6 ноември) 19,55: Монако - Брюж 22,00: Атлетико Мадрид - Борусия (Дортмунд) Кръг 5 (28 ноември) 19,55: Атлетико Мадрид - Монако 22,00: Борусия (Дортмунд) - Брюж Кръг 6 (11 декември) 22,00: Брюж - Атлетико Мадрид 22,00: Монако - Борусия (Дортмунд) Група В Кръг 1 (18 септември) 19,55: Барселона - ПСВ Айдховен 19,55: Интер - Тотнъм Кръг 2 (3 октомври) 22,00: Тотнъм - Барселона 22,00: ПСВ Айндховен - Интер Кръг 3 (24 октомври) 19,55: ПСВ Айндховен - Тотнъм 22,00: Барселона - Интер Кръг 4 (6 ноември) 22,00: Тотнъм - ПСВ Айндховен 22,00: Интер - Барселона Кръг 5 (28 ноември) 22,00: ПСВ Айндховен - Барселона 22,00: Тотнъм - Интер Кръг 6 (11 декември) 22,00: Барселона - Тотнъм 22,00: Интер - ПСВ Айндховен Група С Кръг 1 (18 септември) 22,00: Ливърпул - ПСЖ 22,00: Цървена звезда - Наполи Кръг 2 (3 октомври) 19,55: ПСЖ - Цървена звезда 22,00: Наполи - Ливърпул Кръг 3 (24 октомври) 22,00: ПСЖ - Наполи 22,00: Ливърпул - Цървена звезда Кръг 4 (6 ноември) 19,55: Цървена звезда - Ливърпул 22,00: Наполи - ПСЖ Кръг 5 (28 ноември) 22,00: ПСЖ - Ливърпул 22,00: Наполи - Цървена звезда Кръг 6 (11 декември) 22,00: Ливърпул - Наполи 22,00: Цървена звезда - ПСЖ Група D Кръг 1 (18 септември) 22,00: Галатасарай - Локомотив (Москва) 22,00: Шалке 04 - Порто Кръг 2 (3 октомври) 19,55: Локомотив - Шалке 22,00: Порто - Галатасарай Кръг 3 (24 октомври) 22,00: Локомотив - Порто 22,00: Галатасарай - Шалке Кръг 4 (6 ноември) 22,00: Порто - Локомотив 22,00: Шалке - Галатасарай Кръг 5 (28 ноември) 19,55: Локомотив - Галатасарай 22,00: Порто - Шалке Кръг 6 (11 декември) 19,55: Галатасарай - Порто 19,55: Шалке - Локомотив Група Е Кръг 1 (19 септември) 19,55: Аякс - АЕК (Атина) 22,00: Бенфика - Байерн (Мюнхен) Кръг 2 (2 октомври) 22,00: Байерн - Аякс 22,00: АЕК - Бенфика Кръг 3 (23 октомври) 19,55: АЕК - Байерн 22,00: Аякс - бенфика Кръг 4 (7 ноември) 22,00: Байерн - АЕК 22,00: Бенфика - Аякс Кръг 5 (27 ноември) 19,55: АЕК - Аякс  22,00: Байерн - Бенфика Кръг 6 (12 декември) 22,00: Аякс - Байерн 22,00: Бенфика - АЕК Група F Кръг 1 (19 септември) 19,55: Шахтьор (Донецк) - Хофенхайм 22,00: Манчестър Сити - Лион Кръг 2 (2 октомври) 19,55: Хофенхайм - Манчестър Сити 22,00: Лион - Шахтьор Кръг 3 (23 октомври) 22,00: Хофенхайм - Лион 22,00: Шахтьор - Манчестър Сити Кръг 4 (7 ноември) 22,00: Лион - Хофенхайм 22,00: Манчестър Сити - Шахтьор Кръг 5 (27 ноември) 22,00: Хофенхайм - Шахтьор 22,00: Лион - Манчестър Сити Кръг 6 (12 декември) 22,00: Шахтьор - Лион 22,00: Манчестър Сити - Хофенхайм Група G Кръг 1 (19 септември) 22,00: Реал Мадрид - Рома 22,00: Виктория (Пилзен) - ЦСКА (Москва) Кръг 2 (2 октомври) 22,00: ЦСКА (Москва) - Реал Мадрид 22,00: Рома - Виктория (Пилзен) Кръг 3 (23 октомври) 22,00: Рома - ЦСКА (Москва) 22,00: Реал Мадрид - Виктория (Пилзен) Кръг 4 (7 ноември) 19,55: ЦСКА (Москва) - Рома 22,00: Виктория (Пилзен) - Реал Мадрид Кръг 5 (27 ноември) 19,55: ЦСКА - Виктория (Пилзен) 22,00: Рома - Реал Мадрид Кръг 6 (12 декември) 19,55: Реал Мадрид - ЦСКА (Москва) 19,55: Виктория (Пилзен) - Рома Група Н Кръг 1 (19 септември) 22,00: Валенсия - Ювентус 22,00: Йънг Бойс - Манчестър Юнайтед Кръг 2 (2 октомври) 19,55: Ювентус - Йънг Бойс 22,00: Манчестър Юнайтед - Валенсия Кръг 3 (23 отомври) 19,55: Йънг Бойс - Валенсия 22,00: Манчестър Юнайтед - Ювентус Кръг 4 (7 ноември) 19,55: Валенсия - Йънг Бойс 22,00: Ювентус - Манчестър Юнайтед Кръг 5 (27 ноември) 22,00: Манчестър Юнайтед - Йънг Бойс 22,00: Ювентус - Валенсия Кръг 6 (12 декември) 22,00: Йънг Бойс - Ювентус 22,00: Валенсия - Манчестър Юнайтед", "date": "2018.08.31", "title": "Всички мачове в ШЛ по дни и часове"}
{"url": "https://www.monitor.bg:443/bg/a/view/v-stara-zagora-pazjat-pyrvija-lokomotiv-ot-tesnolinejkata-vyv-vrana-143164", "text": "Първият локомотив, използван за нуждите на теснолинейната линия, свързваща царския парк Врана с жп гара София през първото десетилетие на миналия ХХ в., се съхранява в Стара Загора и само преди седмица е бил пребоядисан, съобщи началникът на локомотивното депо в Града на липите Жельо Илиев. По думите му, произведената през далечната 1905 г- в берлинската фабрика A.BORSIG с фабричен номер 5912 машина е докарана в Стара Загора в началото на 60-те години и оттогава е заведена в книгата на вътрешноведомствената музейна експозиция. Локомотивчето е обслужвало царската линия Искър до към началото на Първата световна война, когато е присъединено към останалите от този тип машини и е използвано за направата на военновременни съоръжения. След  войната е предадено на БДЖ, получило е  №202 , а през 1938 е прехвърлено на територията на държавната военна фабрика –Казанлък /сега частното „Арсенал“ ЕАД/. Използвано е за превоз на спецпродукцията от цеховете на заводите до местната гара.След закриването на ведомствената теснолинейка и препратено към пристанището в Бургас, откъдето след години „акостира“ в Града на липите. „На работа съм в депото от средата на 80-те години, още тогава локомотивчето си беше на „стоянка“ в парка, винаги сме се грижели за него, дори имаше пълното му описание в нашето музейче. Уви , след време музейната сбирка беше разпиляна и документацията едва ли може да бъде намерена или възстановена. Заедно с него в парка съхраняваме и една от 4-те, произведени при нас през 1982-а уникални електрически  машини от серията 70-100. Те са били сглобени от бракувани еллокомотивчета, ползвани за нуждите на  някогашния металургичен комбинат Кремиковци. Серията е била направена по повод честваната тогава 80-та годишнина от създаването на депото в Стара Загора и 100-годишнината от рождението на Георги Димитров…“, разказа още Жельо Илиев. По спомени на специалисти ветерани от депото на няколко пъти имало опити „царското“ локомотивче да бъде отнето и прехвърлено под благовиден  претекст към София, но местната общественост успявала да го оварди. За разлика от царския вагон, който преди година и половина бе отнет за нуждите на софийската община и след ремонт трябваше да бъде включен в атракционна композиция. До момента обаче жепейците не знаят този ремонт да е започнал.  ", "date": "2018.08.31", "title": "В Стара Загора пазят първия  локомотив от теснолинейката във Врана"}
{"url": "https://www.monitor.bg:443/bg/a/view/bankite-s-pechalba-951-mln-leva-za-pyrvite-sedem-meseca-143167", "text": "През юли 2018 г. активите на банковата система нарастват на месечна база с 2.1 на сто (2.2 млрд. лв.) до 102.3 млрд. лв., сочат данните на Българската народна банка. Собственият капитал в баланса на банковата система в края на юли 2018 г. възлиза на 12.2 млрд. лв., като за месец нараства със 174 млн. лв. (1.4 на сто).  Печалбата за януари - юли 2018 г. е 951 млн. лв. (при 790 млн. лв. за същия период на миналата година).  Разходите за обезценка на финансови активи, които не се отчитат по справедлива стойност в печалбата или загубата, за този период са 270 млн. лв. (при 287 млн. лв. година по-рано). Позицията пари, парични салда при централни банки и други депозити на виждане се увеличава, а делът й в общите активи в края на месеца е 19.8 на сто.  Балансовата (нетната) сума на кредитите и авансите отбелязва месечно увеличение, като делът й в активите достига 62.2 на сто. При портфейлите с ценни книжа има слабо намаление и делът им се понижава до 13.1 на сто. Брутните кредити и аванси се увеличават спрямо края на юни с 2.6 на сто (2.2 млрд. лв.). Растеж има при вземанията от кредитни институции и в кредитния портфейл, а намаление - при експозициите в централни банки, отчита БНБ.  Брутният кредитен портфейл (без кредитите и авансите за секторите централни банки и кредитни институции) се увеличава през месеца с 1.4 на сто (826 млн. лв.) до 59.7 млрд. лв. Нарастват кредитите за нефинансови предприятия (с 390 млн. лв., 1.1 на сто), за други финансови предприятия (с 257 млн. лв., 9.5 на сто), за домакинства (със 174 млн. лв., 0.8 процента) и за сектор държавно управление (с 6 млн. лв., 0.9 процента). Депозитите в банковата система нарастват през месеца с 2.1 на сто (1.8 млрд. лв.) и в края на юли възлизат общо на 88 млрд. лв. Увеличение има при депозитите от нефинансови предприятия (с 1.4 млрд. лв., 5.9 процента), от домакинства (с 410 млн. лв., 0.8 на сто) и от кредитни институции (с 284 млн. лв., 5.3 на сто). Намаление е отчетено при депозитите от други финансови предприятия (с 254 млн. лв., 8.1 на сто) и от сектор държавно управление (с 58 млн. лв., 2.4 на сто). Собственият капитал в баланса на банковата система в края на юли 2018 г. възлиза на 12.2 млрд. лв., като за месец нараства със 174 млн. лв. (1.4 на сто).  Печалбата за януари - юли 2018 г. е 951 млн. лв. (при 790 млн. лв. за същия период на миналата година).  Разходите за обезценка на финансови активи, които не се отчитат по справедлива стойност в печалбата или загубата, за този период са 270 млн. лв. (при 287 млн. лв. година по-рано), показват данните на БНБ.", "date": "2018.08.31", "title": "Банките с печалба 951 млн. лева за първите седем месеца"}
{"url": "https://www.monitor.bg:443/bg/a/view/btpp-pusna-nova-versija-na-produktovija-si-katalog-143165", "text": "Българската-търговско промишлена палата стартира нова версия на продуктовия каталог БГ Баркод. Каталогът е отделен като самостоятелна платформа, а новият дизайн е изцяло ориентиран към потребителите. Всички функционалности на предходната версия, са запазени и към тях са добавени нови, съобразени с нуждите на фирмите и съвременните условия на търговия. Каталогът bgbarcode.bg позволява да се съхранява и споделя информация за продукти от всякакъв вид, маркирани със стандартен баркод, започващ с 380. За хранителни продукти информацията, която се въвежда, е съобразена с изискванията на европейските регламенти, а за текстил, дрехи и обувки – с нуждите на бранша. Каталогът е достоверен източник на данни, защото информацията за артикулите се въвежда директно от собственика на продукта (производител или търговец) или от оторизирано лице. БГ Баркод повишава безопасността на крайните потребители, тъй като освен легитимността на баркода, се проверя и автентичността на продукта. Каталогът дава безплатно представяне на данни за продуктите в интернет на два езика и през мобилното приложение БГ Баркод. Платформата дава възможност за добавяне на изображения, 360-градусови анимации, сертификати и документи.", "date": "2018.08.31", "title": "БТПП пусна нова версия на продуктовия си каталог"}
{"url": "https://www.monitor.bg:443/bg/a/view/osydiha-huligan-bujstval-v-ofis-na-mobilen-operator-143168", "text": "Шест месеца условно получи от съда във Велико Търново хулиган, буйствал в офис на мобилен оператор. На 26 юни тази година П.П. се нахвърлил с обидни думи и закани от рода на „ще ви избия всичките” и „ще те изчакам след работа и ще ти начупя зъбите” срещу служителите в офиса. След намесата на полицията хулиганът бил укротен и срещу него било образувано наказателно производство, приключило с предаването му на съда. Пред Темида агресивният мъж се държал тихо и кротко и се признал за виновен. Поради това съдът уважил искането му за споразумение с прокуратурата и му наложил минимално наказание с изпитателен тригодишен срок. През първите две години от изпитателния срок осъденият ще трябва да ходи и на задължителни срещи с пробационен служител.", "date": "2018.08.31", "title": "Осъдиха хулиган, буйствал  в офис на мобилен оператор"}
{"url": "https://www.monitor.bg:443/bg/a/view/5gb-net-i-hbo-go-s-ekstra-za-mobilen-internet-ot-a1-143159", "text": "Клиентите на А1 могат да се възползват от допълнителни 5 000 MB и достъп до онлайн платформата за филми и сериали HBO GO с екстрата за мобилен интернет, която телекомът предлага. Месечната цена на екстрата е 7,99 лева с 2-годишен абонамент, а без срочен абонамент тя е 9,99 лева. В момента тя се предлага със 100% отстъпка от месечната абонаментна такса за първия месец от активирането. Екстрата може да се заяви на a1.bg, a1zona.bg, *123# или през автоматичното гласово меню на *88. Тя може да бъде активирана и с посещение на магазин на А1. HBO GO предлага над 5 000 часа хитови филми и сериали, достъпни на смарт ТВ, лаптоп, таблет, смартфон, а също и през Chromecast, Apple TV и PlayStation 3 и 4. Онлайн услугата включва и специална детска секция с анимации, приказки и игрални филми, озвучени на български език. В HBO GO могат да се гледат всички сезони на популярни сериали като „Игра на тронове”, „Западен свят”, „Историята на прислужницата” и др.", "date": "2018.08.31", "title": "5GB нет и HBO GO с екстра за мобилен интернет от А1 "}
{"url": "https://www.monitor.bg:443/bg/a/view/firmi-okolo-arabadjiev-krili-pari-po-kutii-za-obuvki-143149", "text": "Фирми около туристическия бос Ветко Арабаджиев са крили пари по кутии за обувки. Това стана ясно от изказването на заместника на главния прокурор Иван Гешев. Той обясни, че вече са задържани десет лица по закона за МВР, но тепърва ще се доказва тяхната съпричасност към разследването срещу организирана престъпна група за данъчни престъпления и пране на пари. В стаи на един от големите хотели на Ветко Арабаджиев – Маринела, които са били ползвани за офиси, са били намерени 150 хил. лева, скрити в кутии за обувки. Гешев уточни, че разследването продължава, извършват се множество претърсвания и изземвания на територията на различни адреси и МПС-та в София и Пловдив. „Собственикът на хотела, ако използвам думата „собственик“, по официални данни, от началото на август не се намира в страната заедно с хора от семейството си. Обект на разследване за извършени престъпления са и това лице, хора от семейството му, както и управители и собственици на различни фирми“, каза още Гешев за Ветко Арабаджиев. Делото по случая е образувано преди 10 дни. Има доказателства, че вероятно лицето собственик на хотел „Маринела“ с други хора са извършвали данъчни престъпления и пране на пари, каза още заместникът на главния прокурор. Относно това, че в този хотел са се състояли едни от най-важните европейски събития и може ли да се окаже, че всъщност е точено ДДС от пари, дадени за Европредседателството, Иван Гешев заяви: „Няма такива данни. Няма кой да точи пари за Европредседателството. За да спечелиш определени обществени поръчки, трябва да отговаряш на определени законови условия. Това няма общо с предмета на разследването, което ви описвам“. Предстои изземване на определени МПС-та като веществено доказателство. До момента са намерени „дребни“ суми от рода на 150 000 лева като очакваме доста по-големи суми до края на деня. Част от тях са намерени в кутия за обувки, а не в помещение, ползвано от това семейство, което посочихте“, заяви зам.-главният прокурор на журналистически въпрос, дали парите са били на Ветко Арабаджиев. Гешев допълни, че трима души от посоченото семейство към момента се разглеждат като заподозрени. Дали ще им бъдат повдигнати обвинения и дали ще бъдат обявени за международно издирване, при положение, че са в чужбина, ще го решат наблюдаващите прокурори. Акцията на специализираната прокуратура започна сутринта в офиси, находящи се в столичния хотел „Маринела“ и в пловдивския хотел „Марица“. Процесуално-следствените действия са в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, чрез подправяне на данъчни документи, съобщиха от прокуратурата. Установено е, че в периода 2017 – 2018 г. реални търговски дружества са подправяли счетоводните си регистри, като в тях са включвали фактури от типа „липсващи търговци“. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения по смисъла на Закона за ДДС (чл. 255, ал. 3 вр. с ал. 1, т.2, т. 6 и т. 7, вр. с чл. 26, ал. 1 от НК). Установено е също, че в периода 2016 – 2018 г. са били извършвани финансови операции и е прикриван произход на имущество, придобито чрез тежко умишлено престъпление (чл. 253, ал. 5, вр. с ал. 4, вр. с ал. 1 от НК).", "date": "2018.08.31", "title": "Фирми около Арабаджиев крили пари по кутии за обувки (ОБЗОР)"}
{"url": "https://www.monitor.bg:443/bg/a/view/deca-nijat-mynista-v-doma-na-geo-milev-143170", "text": "Невръстни момиченца се учат да нижат мъниста по стародавна технология в къщата – музей на Гео Милев в Стара Загора. Идеята е на  уредничката Яна Ленова – Димитрова, на която хрумнало по този начин да привлече по този в дома представителите на поколението, което само е чувало за гениалния интелектуалец. Невръстни момиченца се учат да нижат мъниста по стародавна технология в къщата – музей на Гео Милев в Стара Загора. Идеята е на  уредничката Яна Ленова – Димитрова, на която хрумнало по този начин да привлече по този в дома представителите на поколението, което само е чувало за гениалния интелектуалец. Заедно с низането на мънистени коланчета хлапетата участват и в театрални представления по стиховете на геомилевата дъщеря Леда Милева. За сцена се използва изпълнения с цветя  двор, в който преди 117 години едва 6-годишният тогава Гео засадил фиданка от летен дъб. Днес вековното дърво хвърля шарена сянка над  по чудо оцелялата къща, където се съхраняват стотици вещи и документи , ръкописи и книги от библиотеката на зверски убития без присъда през 1925 година творец. Докато хлапетата усвояват тънкостите на низането колежката на Яна, Валя Сотирова се е преквалифицирала в агроном, опитвайки се да излекува нападнатите от опасна пеперуда чемширени бордюри. Невръстни момиченца се учат да нижат мъниста по стародавна технология в къщата – музей на Гео Милев в Стара Загора. Идеята е на  уредничката Яна Ленова – Димитрова, на която хрумнало по този начин да привлече по този в дома представителите на поколението, което само е чувало за гениалния интелектуалец. Заедно с низането на мънистени коланчета хлапетата участват и в театрални представления по стиховете на геомилевата дъщеря Леда Милева. За сцена се използва изпълнения с цветя  двор, в който преди 117 години едва 6-годишният тогава Гео засадил фиданка от летен дъб. Днес вековното дърво хвърля шарена сянка над  по чудо оцелялата къща, където се съхраняват стотици вещи и документи , ръкописи и книги от библиотеката на зверски убития без присъда през 1925 година творец. Сред ценните експонати е и гравюра, излязла изпод пресата на гениалния японски художник Кацушика Хокусай /1760-1849. Проучванията показват, че тя е станала притежание на Гео през 1914 година, когато посещава Лондон. Запознати твърдят, че там българинът закупил поне три произведения на японеца, сред които и отпечатък на неговата легендарна „Голямата вълна“. От нея обаче в музея има само доста по-късно направено копие, най-вероятно оригиналът се съхранява в архива на Леда. Докато хлапетата усвояват тънкостите на низането колежката на Яна, Валя Сотирова се е преквалифицирала в агроном, опитвайки се да излекува нападнатите от опасна пеперуда чемширени бордюри.Традиционните дни , посветени на Гео Милев ще се проведат тук в края септември, до дни ще бъде подготвена и цялостната програма за тях.  Инициативата родната къща на Гео Милев да се превърне в музей е подета през 1953 година. За нея се застъпват  поетите Иван Хаджихристов, Иван Мирчев, Людмил Стоянов, Николай Лилиев и проф. Николай Райнов. Сред уредниците му през годините са били Хаджихристов, изследователят Стоян Стаев, поетите Стойчо Стойчев и Рашко Стойчев. В продължение на цели 2 десетилетия за наследството се е грижил критикът Георги Янев. Огромната част от колекцията е дарение от дъщерята на поета Леда Милева, почетен председател на международната фондация на името на баща й до кончината си на 5 февруари 2013 г. Тя е и учредител на националната награда „Гео Милев”, сред чийто носители са вече Бойко Ламбовски, Иван Гранитски, Георги Константинов, Валери Станков и др.", "date": "2018.08.31", "title": "Деца нижат мъниста в дома на Гео Милев"}
{"url": "https://www.monitor.bg:443/bg/a/view/japonija-s-rekorden-budjet-za-otbrana-143163", "text": "Японското министерство на отбраната поиска рекордно голям бюджет за следващата година, за да укрепи военновъздушните си сили и противоракетна защита. Става дума за 5,298 милиарда йени (40 милиарда евро) за периода между април следващата година и март 2020 г. Япония ще използва парите, за да изгради на две места противоракетна система \"Иджис\". Ще бъдат закупени и шест американски изтребители Ф-35, два самолета \"Хокай\" и противоракети СМ-3 блок IIA. Япония е неспокойна заради Северна Корея и Китай, пише в доклад на министерството на отбраната.", "date": "2018.08.31", "title": "Япония с рекорден бюджет за отбрана"}
{"url": "https://www.monitor.bg:443/bg/a/view/karajancheva-obeshta-kolanite-v-avtobusite-da-stanat-zadyljitelni-143151", "text": "Коланите ще станат задължителни за всички автобуси. Това заяви пред журналисти във Варна председателят на Народното събрание Цвета Караянчева, която участва в поредното издание на Летния университет на младежката организация на ГЕРБ. Тя отбеляза, че приемането на промените в Закон за движение по пътищата ще е основен приоритет в новия парламентарен сезон, като в него ще бъде заложено задължителното поставяне на колани в автобусите. На 4 септември предстои разглеждането му на комисия, а на 5 септември законът ще бъде внесен в зала за второ четене.", "date": "2018.08.31", "title": "Караянчева обеща коланите в автобусите да станат задължителни"}
{"url": "https://www.monitor.bg:443/bg/a/view/nashi-synarodnici-ot-bosilegrad-napirat-na-uchat-medicina-v-bylgarija-143154", "text": "Все повече наши сънародници от Босилеград напират да учат медиците в българските висши учебни заведения, обяви председателят на Културно-информационния център в Западните покрайнини, Иван Николов. Поне 15 от тазгодишните зрелостници са кандидатствали медицина, като по-голямата част от тях вече са приети. „Съвсем обяснимо е желанието на децата от Западните покрайнини да искат да учат медицина в България. Тук разполагаме единствено със здравен дом, който обслужва само спешни случаи. Няма здравно заведение в Босилеград. Отделно от това завършилите медицина започват работа именно в Кюстендил, тъй като той се намира много близо до нас“, обяви още Николов. Към настоящия момент в Кюстендилската болница има поне 5-ма действащи лекари от Западните покрайнини. Част от тях работят в Спешен център, други са едни от най-добрите специалисти в различните отделения на здравното заведение. Сред най-новите попълнения е млада докторка, която специализира в отделението по „Акушерство и гинекология“. Иначе 1065 са обявените свободни места за кандидат-студенти от чужбина, които ще имат възможността да учат в България. За тях могат да кандидатстват завършилите средно образование момичета и момчета от Украйна, Молдова, Сърбия, Албания, Косово, Казахстан и други страни. Отделно това за Македония са обявени други 51 свободни места във висшите учебни заведения в страната, каза още Иван Николов. По данни от МОН, най-голям е броят на незаетите места за чуждестранни студенти в направленията педагогика и икономически науки.", "date": "2018.08.31", "title": "Наши сънародници от Босилеград напират на учат медицина в България"}
{"url": "https://www.monitor.bg:443/bg/a/view/kitaj-pusna-platforma-za-borba-sys-sluhovete-143150", "text": "В Китай се появи платформата Piyao, която ще се нагърби със задачата да проследява възникналите слухове в интернет и да опровергава клевети, предаде агенция Синхуа. Piyao в превод от китайски означава \"опровергаване на слухове\". Платформата беше създадена с участието на Управлението по въпросите за кибербезопасността на КНР в сътрудничество с информационната агенция Синхуа. Проследяването на лъжливата информация потребителите ще могат да осъществят със специално приложение, а също така в социалните мрежи WeChat и Weibo. За откриването на фалшивите новини и слухове ще бъдат използвани услугите не само на потребителите на платформата, но също така и изкуствен интелект.", "date": "2018.08.31", "title": "Китай пусна платформа за борба със слуховете"}
{"url": "https://www.monitor.bg:443/bg/a/view/eminem-iznenada-s-nov-album-143153", "text": "Американският рапър Еминем пусна новия си албум \"Kamikaze\" без никакви предварителни анонси, като написа само в Туитър \"Наслаждавайте му се!\", съобщи Контактмюзик. Това е десетата тава на белия рапър. В албума влизат 13 песни, включително и парчето от саундтрака на филма \"Венъм\". Корицата на албума имитира обложката на тавата на \"Бийсти бойс\" от 1986 година \"Licensed to Ill\".", "date": "2018.08.31", "title": "Еминем изненада с нов албум "}
{"url": "https://www.monitor.bg:443/bg/a/view/kitajskata-banka-za-razvitie-s-proekti-u-nas-za-blizo-300-mln-evro-143155", "text": "Проекти за близо 300 млн. евро са подкрепени до този момент от Китайската банка за развитие в страната ни. Финансирането е допринесло за развитие на важни за икономиката на България проекти в областта на транспорта, възобновяемите източници, строителство, промишленост и други сектори. Това е станало ясно по време на среща на министъра на икономиката Емил Караниколов и Уан Уейдонг, директор на Китайската банка за развитие, клон Чунцин, отговарящ за България, съобщиха от пресцентърът на ведомството. Уан Уейдонг е на посещение в страната ни във връзка с договарян нов двустранен заем с Българската банка за развитие. Той е изтъкнал, че България е важен партньор на Китайската банка за развитие, като представителите на банката виждат силен потенциал и възможности в страната ни. Министър Караниколов и Уан Уейдонг са обсъдили възможностите за подкрепа от страна на банката и на ключови проекти в България в сферата на телекомуникации, земеделие, енергетика и инфраструктура. Икономическият министър е представил Индустриалните зони в страната ни. Двамата са  оценили високо развиващото се сътрудничество между Китайската и Българската банка за развитие, които през 2017 г. подписаха споразумение за получаване на дългосрочен междубанков заем в размер на 80 млн. евро. През тази година, в присъствието на премиерите на България и Китай, между двете банки бе подписано и Рамково споразумение за 1,5 милиарда евро, което предвижда договаряне на финансиране за следващите 5 години по инициативата „Един пояс, един път“. Китайската банка за развитие е една от най-големите финансови институции, финансираща в Европа, която разполага с общ актив от 2 трилиона евро.", "date": "2018.08.31", "title": "Китайската банка за развитие с проекти у нас за близо 300 млн. евро "}
{"url": "https://www.monitor.bg:443/bg/a/view/angelkova-turoperatori-obmisljat-poleti-oshte-ot-april-za-ljato-2019-g-143156", "text": "За трета поредна година България се утвърждава като устойчива туристическа дестинация. Това се потвърждава от данните на НСИ от началото на годината и за първите два месеца на лятото. Само за двата месеца юни и юли имаме над 2,6 млн. чуждестранни туристи, което е ръст от 3,6%. Така, че прогнозите ни за около 5% ръст от юни до септември ще бъдат достигнати. Това заяви пред медии във Варна министърът на туризма Николина Ангелкова. Тя подчерта, че за първите 7 месеца от януари до юли имаме над 5,2 млн. чуждестранни туристи, което е увеличение от 6,9%. Данните са доказателство, че вървим в правилната посока, каза министър Ангелкова. Доказателство за това е и фактът, че големите туроператори като „Томас Кук“ и  „ТУИ“ обмислят да стартират полети за България още от април 2019 г., което ще даде възможност да се разширят крилата на активния сезон. Относно проблема с руската компания „Турово“, която информира Федералната агенция по туризъм на Русия за това, че не може да върне обратно туристите, които са тук в България, министър Ангелкова поясни, че министерството е в контакт с Федералната агенция за туризъм на Русия, а тя и ръководителят на руския туризъм Олег Сафонов следят ситуацията непрекъснато. Над 260 руски деца се прибраха в Родината си през последните дни. Още 18 деца предстоят да се завърнат успешно на 1 септември. Билетите им са поети от българската компания „Ной травел“. „Провели сме редица срещи и с генералния консул, който е тук във Варна, и с представителите на фирмата. И в момента представител на Министерството на туризма е на летището, за да се увери, че лицата, които трябва да пътуват ще го направят безпроблемно“, категорична бе министър Ангелкова. Тя увери, че проверките по Черноморието ще продължат до края на летния сезон. Министър Ангелкова каза, че хотел „Палма“ в Златни пясъци, за който бе установено, че не отговаря за изискванията за категоризация, е санкциониран и предстои понижаване на неговата категория. Собствениците обаче настоявали за потвърждаване на категоризацията.  Във връзка с хотел „Бяла бийч ризорт“, който пък бе с липсваща категоризация, вече има подадено искане за категоризиране. Ще бъде направена нова проверка и в зависимост от резултатите при инспекцията ще бъде решено каква категоризация ще им бъде дадена. Ангелкова уточни още, че вече има заявен интерес за предстоящия зимен сезон, като очаквания ръст  е в рамките на 5-10%. Според нея зимният сезон в последните две години има изключително сериозен ръст. За сезон 2016 г.-2017 г. е отчетен почти 19% ръст, а за 2017 г.-2018 г. нарастването бе с над 12 на сто. „Надявам се да постигнем една от целите, които сме си поставили, ако не тази, то най-късно следващата година, а именно 10 млн. чуждестранни туристи за летен и зимен туризъм. Но разбира се, най-голямата цел е свързана с крилата на сезона – затова тази материална база, която имаме тук, по цялото Черноморие, да бъде използвана“, поясни министър Ангелкова. Според нея чрез разработването на винено-кулинарните маршрути, културно-историческите маршрути и спа дестинациите ще бъде възможно страната ни да се утвърди като  четирисезонна дестинация.", "date": "2018.08.31", "title": "Ангелкова: Туроператори обмислят полети още от април за лято 2019 г."}
{"url": "https://www.monitor.bg:443/bg/a/view/sofija-naljala-2-5-mln-lv-v-zooparka-143140", "text": "За последните пет години Столичната община е заделила от бюджета си 2,5 млн. лв. за обновяването на Зоологическата градина. Това съобщи кметът на София Йорданка Фандъкова, която инспектира ремонтът на клетките на маймуните. Градоначалникът припомни, че през годините са ремонтирани пространствата на големите котки, както и клетките на лешоядите и орлите. Реконструирани са били и входовете на парка. Новите къщи на маймуните пък трябва да бъдат готови до края на годината. Те ще бъдат до 10 пъти по-големи от досегашните. Някои от тях ще са преградени със стъкло, през което посетителите ще могат да се радват на животните. От своя страна директорът на Зоологическата Добромир Бориславов заяви, че подобренията не се правят само за животните, но и за комфорта на хората. Фаднъкова пък допълни, че целта е Зоологическата градина да бъде приета в асоциацията на зоопарковете и аквариумите, защото по този начин много по-лесно могат да се разменят животните. Кметът на София отчете ръст на желаещите да разгледат Зоопарка през тази година. За първите седем месеца на 2017г. посетелите били над 199 хиляди, а за същия период на тази 222 хиляди души гостували на парка. Тя посочи, че Зоологическата има и нови обитатели. Столичани и гости на града вече може да видят бърнеста мечка, каквото не е имало повече от 30 години в града, ново кенгуру, както и мъжка двугърба камила. Фандъкова коментира, че образователната цел на зоопарка е ясна, всички деца, които го посещават обичат животните и искат да се грижат за тях като така те получават и много знания.", "date": "2018.08.31", "title": "София наляла 2,5 млн. лв. в Зоопарка"}
{"url": "https://www.monitor.bg:443/bg/a/view/dvama-raneni-sled-napadenie-s-noj-na-garata-v-amsterdam-143146", "text": "Двама души бяха ранени днес при нападение с нож на централната гара в Амстердам, а предполагаемият нападател беше ранен от полицаи, предадоха Асошиейтед прес и Франс прес, цитирайки холандската полиция. \"Полицаи стреляха по заподозрян след инцидент с хладно оръжие на централната гара на Амстердам\", съобщи полицията в Туитър. Два от пероните бяха затворени, но сградата не бе евакуирана, съобщава АП. И тримата ранени, включително заподозреният, са откарани в болница за лечение. Все още не е ясно какви са били мотивите за нападението. По данни на местната телевизия АТ5, цитирана от Ройтерс, инцидентът е бил предшестван от скандал.", "date": "2018.08.31", "title": "Двама ранени след нападение с нож на гарата в Амстердам"}
{"url": "https://www.monitor.bg:443/bg/a/view/toto-pechalbi-tiraj-69-143157", "text": " Числа - (5, 8, 11, 12, 33, 41); 6 - няма, 5 - 11 по 2816,10 лв., 4 - по 41,90 лв., 3 - по 3,30 лв.; ДЖАКПОТ: 6 302 466,31 лв.  Числа - (13, 19, 24, 33, 37, 42); 6 - няма, 5 - 18 по 518,80 лв., 4 - по 21,70 лв., 3 - по 2,40 лв.; ДЖАКПОТ: 451 422,39 лв.  I теглене - (1, 12, 30, 34, 35); 5 - няма, 4 - по 222,90 лв., 3 - по по7,80 лв.; II теглене - (1, 13, 17, 23, 27); 5 - 5 по 4247,80 лв., 4 - по 63,00 лв., 3 - по 3,60 лв. : Числа - (7, 12, 19, 28, 33); Зодия 12 - Риби; 5+1 - няма, 5 - няма, 4+1 - няма, 4 - 9 по 500,00 лв., 3+1 - 27 по 100,00 лв., 3 - 256 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 5, 9); Цифри – (4, 3, 8); 3 - 10 по 2260,70 лв., 2 - 1862 по 12,10 лв.; ДЖАКПОТ: 0,00 лв.  Година 93, месец 02, дата 07, ден 6; I група - няма, II - 1 от 453,70 лв., III - няма, IV - няма, V - 5 по 45,40 лв., VI - 6 по 30,30 лв., VII - 8 по 28,40 лв., VIII - 23 по 7,90 лв., IX - по 5,20 лв., X - по 4,10 лв., XI - по по 3,40 лв., XII - по 2,40 лв., XIII - по 2,10 лв., XIV - по 1,50 лв., XV - по 1,20 лв.; ДЖАКПОТ: 15 142,61 лв. Лек автомобил 6/49 097062939 Варна 5000 лв. 5/35 791246157 София 5000 лв. 5/35 879293011 София", "date": "2018.08.31", "title": "Тото печалби - тираж №69"}
{"url": "https://www.monitor.bg:443/bg/a/view/podozrenija-ot-polov-harakter-stopirat-novija-film-na-udi-alyn-143141", "text": "Излизането на най-новия филм на Уди Алън е поставено под въпрос, след като разпространителят \"Амазон студиос\" все още не е утвърдил датата на пускането му по кината, съобщава Ройтерс. По традиция 82-годишният режисьор прави по една кинотворба всяка година. Но от \"Амазон студиос\" съобщиха, че все още не са утвърдили датата за излизане на екран на лентата на Алън \"Дъждовен ден в Ню Йорк\". В нея участват Тимъти Шаламе, Селена Гомес, Ребека Хол и Джуд Лоу. Снимачният процес на кинотворбата завърши още през 2017-а. Според в.\"Ню Йорк пост\" филмът по всяка вероятност е бил \"сложен на трупчета\" и никога няма да види бял свят. Неясната съдба на \"Дъждовен ден в Ню Йорк\" може би е свързана с коментарите на много холивудски звезди, които се разграничиха от Уди Алън във връзка с движението #Аз също. Шаламе и Хол се присъединиха към други актьори, участвали във филми на режисьора, като дариха своите хонорари на жертвите на сексуално насилие.", "date": "2018.08.31", "title": "Подозрения от полов характер стопират новия филм на Уди Алън "}
{"url": "https://www.monitor.bg:443/bg/a/view/mlada-tanciorka-obvini-jerar-depardijo-v-dvojno-iznasilvane-143139", "text": "Прокуратурата на Париж е започнала предварително разследване срещу френския актьор Жерар Депардийо, след като 22-годишна актриса и танцьорка, чието име не се назовава, го е обвинила в изнасилване, съобщи RTL.fr. Според девойката престъплението е станало в парижкия апартамент на филмовата звезда на 7 и на 13 август по време на уроци по актьорско майсторство, които Депарийо й давал. Той по никакъв начин не отрича, че познава потърпевшата, но настоява, че не е упражнявал насилие и агресия спрямо нея. Според публикации в пресата 69-годишният Депардийо е приятел на бащата на девойката и я е консултирал относно бъдещето на кариерата й. Адвокатът на актьора обяви, че клиентът му отрича и отхвърля всякакви обвинения като несъстоятелни. \"Съжалявам за обществения характер на този процес, който създава сериозна вреда на Жерар Депардийо, в чиято невинност съм убеден, че ще бъде доказана. Клиентът ми потресен. Това обвинение противоречи на това, което той е и на онова, което той уважава“, коментира адвокатът Ерве Темем. Той призова към сдържаност всички страни по делото. Жерар Депардийо е един от най-известните френски актьори на всички времена. Снимал се е в повече от 180 филма и винаги е бил в светлините както на прожекторите, така и на пресата. Знакови са ролите му в „ХХ век“ на Бертолучи и „Сирано дьо Бержерак“ на Жан Пол Рапно. През 2013 г. актьорът напусна родината си в знак на протест срещу политиката на управляващите социалисти на тогавашния президент Франсоа Оланд да обложи с нови високи данъци богаташите. За кратко живя в Белгия, а няколко месеца по-късно прие руско гражданство. Звездата през последните години не слиза от страниците на таблоидите. През 2014 г. той поля с вода свои фенове, събрали се под италианския му апартамент. Актьорът се извини с мотива, че е бил раздразнен от вдигнатия шум. И през 2011 г. той трябваше да се извини, че е уринирал в бутилка по време на полет от Париж до Дъблин. Тогава той трябвало да изчака поне 15 минути, преди да успее да използва тоалетните на борда. Актьорът бе глобен през 2013 г., след като падна от скутера си в центъра на Париж. Полицията установи, че Депардийо е бил пиян. Съдия го глоби с 4000 евро, а книжката му бе отнета за шест месеца. През 2014 г. Депардийо изигра главната роля във филма „Добре дошли в Ню Йорк“, в който става дума за сексуалните посегателства от страна на влиятелни и известни мъже. Прототип на главния герой бе известният френски политик, професор и бивш шеф на Международния валутен фонд Доминик Строс-Кан и неговите „приключения“ (тогава камериерка от хотела, в който бе отседнал, го обвини в опит за изнасилване и сексуален тормоз, това в крайна сметка не бе доказано), които му струваха кариерата. През 2016 г. на раздаването на Оскарите Депардийо обяви, че киното вече не съществува.", "date": "2018.08.31", "title": "Млада танцьорка обвини Жерар Депардийо в двойно изнасилване"}
{"url": "https://www.monitor.bg:443/bg/a/view/djudi-havadjijan-shte-nishti-vip-bradyr-143142", "text": "Журналистът Кристина Патрашкова, певицата Кали и продуцентът Джуди Халваджиян са сред звездните коментаторите на новия сезон на “ВИП Брадър”. Създателят на „Господари на ефира“ призна, че е фен на риалитито и се е съгласил да участва, за да може да почерпи нови идеи за комедийната рубрика „Бай Брадър“. Къщата на Големия брат ще отвори врати на 10 септември от 20 часа, а новия сезон ще премине под мотото „Женско царство“, като превърне риалитито в матриархат. Междувременно се понесе слуха, че половинакта на Гала – Стефан се е съгласил да живее пред камерите. Въпреки че няма обявен официално нито един участник, почти сигурно в шоуто влизат Рут Колева, Васил Найденов и неговия импресарио Ивайло, Анита Мейзер, Алисия, Константин Трендафилов (Папи Ханс), а продуцентите водят преговори Ники Михайлов и Николета Лозанова да гостуват със специален статут.", "date": "2018.08.31", "title": "Джуди Хаваджиян ще нищи „ВИП брадър“"}
{"url": "https://www.monitor.bg:443/bg/a/view/sedmichen-monitoring-27-31-avgust-143148", "text": "Фатални грешки, пропуски и престъпно нехайство доведоха до трагедия със 17 души загинали и 21 ранени. Докато някои гонят звезден рейтинг с репортажи от събитието, други гонят звездни статуси. Хвани едните, та удари другите. Ден за траур, в който повечето хора се изживяват като безсмъртни. Траурът е видим само по черните знамена по държавните учреждения. И по сърцераздирателните постове във Фейсбук по калъп. Иначе всичко си тече по старому. Жертвите от катастрофата в Искърското дефиле още не са погребани, а изпълненият с ведър оптимизъм български хейтър вече се е мултиплицирал в следовател, прокурор и съдия. Търси виновните и ги наказва. Раздава присъди. Нищи случилото се с перверзна наслада. Обвинява шофьора, който и без друго изглежда смазан от мъка и срам. Обвинява пътната обстановка. Обвинява пътниците, защото са били без колани. Неуважаеми съдници, спрете се! Има една непозната дума за вас – смирение. Помолете се за загиналите. Помолете се и за себе си. Още утре може да се случи непредвидимото. И някоя злобна душица ще бърка с лепкави пръсти и във вашата рана. Спомняте ли си хаштага „Же сюи Шарли“? Беше някаква зараза, плъзнала в социалните мрежи. Всеки интернет отворко се чувстваше длъжен да се окичи с лентата и да позира лицемерно със скръбта си за хора, за които съвършено не му пука. Къде ви е сега съчувствието? Защо не сте „же сюи”? Често обвиняват журналистите, че са като лешояди. Надушат ли кръв, започват да кръжат над жертвите. Истината е, че воня на мърша се носи от онези, които хейтят работата на журналистите, все едно от това им зависи животът. Ако всеки вършеше това, от което разбира, може би щяхме да живеем в един по-подреден и спокоен свят, в който добрите новини се четат повече от жълтините и кримките. А социалните мрежи нямаше да са хранителна среда за анонимни комплексари, които се изживяват пред монитора като нещо, което не са. С Брекзита не й се получава гладко, но пък за сметка на това е истинска робо фурия в танците. За онази върлинеста мома англичанка става въпрос, дето шашна африканчетата, като реши да се разкърши пред тях в начално училище в Кейптаун. Няма две мнения, британският премиер Тереза Мей се справя доста добре за дърво. А леопардовите патъчки четиресет и някой си номер са убиец. Жалко, че ги изтърка от танци и повече няма да може да се кипри с тях. Срещат се Ангела Меркел и Тереза Мей. Топла прегръдка, протоколна снимка. Ангела пита Тереза: - Муцка, трябва да призная, че изглеждаш супер. Стегната. Стройна. Как го постигаш? - С народни танци – отговаря Тереза Мей. - Брей, брей. И какви по-точно?! - Ами такива, лесни. Не си ли ми гледала още клипа от Кейптаун? - Абе, аз хубаво го гледах, ама не видях да правиш нещо кой знае какво. Друсаш се насам-натам като цепеницата, от която Джепето се кани да издялка Пинокио. Какво общо има това с народните танци? - А, има, има. Народът се кефи и не пита за Брекзита. Първата дама на САЩ Мелания Тръмп може да не е конкуренция на британския Мейбот в танците, но в градинарството е с едни гърди напред. Покатерено на високи розови токчета, президентското Барби нагази смело в пръстта, за да разчовърка почвата с лопата и да засади дърво на южната ливада на Белия дом. Така Тръмповица доказа, че за една дама няма невъзможни неща. Регионалният министър Николай Нанков обяви, че има недопустим материал в асфалта на пътя край Своге. А къде са спали проверяващите органи, та не са установили това? Най-лесното сега е да се прехвърли цялата вина за случилото се на шофьора, за да може всички некадърници, които са си оставили ръцете на пътя, спестилите средства за материали, както и онези, които са одобрили немарливо свършената работа със замрежени очи, да спят спокойно. Приспаната съвест е масов убиец. Кметове на различни населени места си прехвърлят проблемна лаеща топка. Първо столичната кметица Йорданка Фандъкова се оплака, че в София има провинциални песове без адресна регистрация, а сега и кметът на Враца Калин Каменов се ожали за същото. Карали им помиярите с бусове и ги разтоварвали като дини. Интересното е, че никой кмет не протестира срещу човешката миграция, но кучетата се делят на местни и приходящи. От Перник изпращат съобщение към София: – Моля, изпратете гражданска отбрана, да ни спаси от бездомните софийски кучета, дето ни ги стоварихте! От София отговарят: – Веднага ви изпращаме три мобилни групи за кастриране на бездомни кучета. От Перник реагират: – Не се разбрахме нещо като хората. Те не ни таковат, хапят ни! Плажен бар на хърватския остров Раб не само не дели кучетата на местни и приходящи, но и примамва стопаните им с атракции - състезания по плуване за опашати любимци и двукраките им господари, надяждане със сладолед и надпиване с безалкохолна бира. Разбиха на пух и прах, че кучетата са по-умни от останалите животни. Тези дни стана ясно, че и козите не им отстъпват по интелект. Освен това също като тях могат да различават различни човешки изражения и предпочитат усмихнатите лица пред разгневените физиономии, сочи ново британско изследване, цитирано от Франс прес. Конен патрул в Борисовата градина. По алеята насреща пъргаво се движи бабка, която дърпа на каишка козичка. Полицаят рипва от коня, вади кочана за глоби: - А сега да видим, ще се глобяваме ли, какво ли. - Що бе, господин полицай, къде е проблема? - Каква е тази коза в алеята за кучата, а? - Каква коза, господин полицай? Това е куче, не виждате ли? - Госпожо, не ме правете на луд! Какво куче, след като има брада и рога? - Ама моля ви се, господин полицай, живеем в демокрация. Защо се месите в личния живот на кучето ми? Проблемът с липсата на кадри в детските градини и училищата може да се реши по китайски модел. В тамошните детски ясли вече имало нови преподаватели – закръглени, бели, 60-сантиметрови, движат се на колелца. Дечурлигата лесно ги разпознават и помнят – всички до един са кръстени с папагалското име Кико. Преподавателите са роботи, а ангажиментите им се състоят в това – да разказват на питомците си интересни истории и да им задават въпроси за проверка на логическото мислене. При всеки правилен отговор роботчетата реагират с ентусиазъм, а очичките им придобиват вид на червени сърца. Не се разказва каква е реакцията им при неверен отговор. Над 600 ясли вече са оборудвани с „киковци“. Китайците обаче има доста ориз да изядат, докато ни стигнат. Нашите даскали от много време са се роботизирали. Третират ги като машини, плащат им като на машини. А ако батерията им падне, пак те са виновни. Детските ясли засега могат да продължат да наемат медицински сестри, но за новия държавен орган, който се планира да бъде създаден, за да организира политики за безопасност по пътищата, роботите са крайна необходимост. Навремето премиерът Бойко Борисов каза нещо за некачествения човешки материал и маса народ се нацупи обидено. А беше болезнено прав. Истината е, че колкото и нови органи да се заформят, ако в тях се озоват досегашните мърлячи, отбиващи номера, че работят, политиките ще са все така неефективни – след дъжд качулка, след катастрофа контрол. Градските кенефи го били ударили на печалба, разкриха топлата вода тази седмица прегрели от сушата журналистически разследвачи. Публична тайна е, че от бързата работа, срам за майстора, се печели добре. Особено когато наоколо няма храсти, в които вършещият я да заголи задник. Като стана дума за изхождане, та тутакси се присетих за една морализаторска, набързо свършена голяма работа, дето я подритват натук-натам в социалните мрежи. Някаква погнусена леля, чието име, признавам, досега не бях срещала в журналистическата си практика, напада с пяна на уста бременните, че не се увиват в чул, докато не изпразнят оплодените си утроби. Точно така ги нарича – оплодени утроби. Странно е като какво се възприема някаква Ева, която допуска, че представителките на нейния пол ги оплождат и израждат. Не е зле обаче такива вонящи коментари да се покриват с нещо, вместо да им се прави реклама. Трябва да има някаква хигиена в публичното пространство. Не върви всеки да си върши работата, където му падне. Японски астронавт изтъкна важността на тоалетните в космоса. Соичи Ногучи, който се подготвя за трета мисия на Международната космическа станция, написал в Туитър, че най-важното нещо в космоса е тоалетната и правилното й използване, съобщава сайтът РИА Новости. Сега вече става ясна причината за кафявия дъжд напоследък. Някои журналисти пък ще се претрепят в стремежа си да забършат задните части на един бивш банкер, който, с извинение, о*ра пейзажа. Дано поне да им плащат за това, че е срамно, ако го вършат на добра воля.", "date": "2018.08.31", "title": "Седмичен мониtоринг  (27 – 31 август)"}
{"url": "https://www.monitor.bg:443/bg/a/view/kotkite-v-nova-zelandija-pred-zabrana-143143", "text": "Властите в град Омауи, който се намира на Южния остров в Нова Зеландия, възнамеряват да забранят домашните котки, за да спасят птиците и някои застрашени видове, пише в. \"Гардиън\". Ако планът бъде одобрен, всички котки ще бъдат регистрирани, стерилизирани и чипирани. Когато умрат, техните стопани няма да имат право да си вземат нов питомец. По този начин след няколко години на Южния остров в Нова Зеландия няма да остане нито една котка. Авторите на плана считат, че мярката се налага в името на спасяването на птиците, които обитават единствено тези места. Те изтъкват, че не мразят тези домашни животни, но били за отговорното им отглеждане и опазване на останалите видове.", "date": "2018.08.31", "title": "Котките в Нова Зеландия пред забрана"}
{"url": "https://www.monitor.bg:443/bg/a/view/jordan-jovchev-stava-refer-vyv-fermata-143145", "text": "Световният шампион Йордан Йовчев ще се наеме с трудната задача да бъде рефер между двата отбора в предстоящия, четвърти сезон на риалитито „Фермата“. Атлетът, участвал на рекордните шест Олимпиади, влиза със специален статут в предаването, което стартира на 7 септември по bTV. Изпълнителните продуценти Иван и Андрей са поканили точно него заради огромните му постижения и у нас, и в чужбина, което е „Поканихме Йордан Йовчев не само защото той е една от най-големите световни звезди в спорта, но и защото е ярък пример за българин, който въпреки че е работил по света, винаги е избрал да се състезава под българския флаг, а е имал възможността да си осигури перфектните условия за спортна кариера, състезавайки се за друга страна“, допълва Андрей Арнаудов. 45-годишният Йовчев ще бъде и ментор на участниците. „Аз като българин винаги съм искал да се чувствам добре, да вдигам знамето и да показвам, че ние, хората от България, наистина сме стойностни и можем, ако наистина искаме“, споделя спортната легенда. Новият сезон на „Фермата“ ще започне с два отбора – българите, решили да градят живота си в чужбина, и тези, избрали да останат в родината си. Вече са известни и част от популярните личности, които ще се върнат на село, за да предизвикат себе си. Това са вокалистът на D2 Деян Kаменов-Дидо, шампионката по лека атлетика Ваня Стамболова и бизнесмена и треньор Ивайло Караньотов. Съпругът на актирсата Аня Пенчева обаче но ще се труди наравно с останалите. Дори даде заявка, че е много силен в строителството. Той ще има право да разпределя задачите в предаването, да дава имунитет от ратайство на двама състезатели и лично да ги защитава от участие в дуелите за оцеляване.", "date": "2018.08.31", "title": "Йордан Йовчев става рефер във „Фермата“"}
{"url": "https://www.monitor.bg:443/bg/a/view/ludogorec-sreshtu-bajer-curih-i-aek-larnaka-v-grupite-na-le-143147", "text": "„Лудогорец“ бе целунат от съдбата по време на жребия за групите на Лига Европа и се падна с приемливи съперници. „Орлите“ имат всички шансове да продължат напред в компанията на немския „Байер“ (Леверкузен), швейцарския„Цюрих“ и кипърския АЕК (Ларнака) в група „А“ на турнира. Първите два отбора продължават напред, което означава, че разградчани вероятно ще трябва да се борят за подгласници на „Леверкузен“. „Лудогорец“ ще се изправи за пръв път срещу „Байер“, „Цюрих“ и АЕК (Ларнака), а треньорът Пауло Аутори заяви, че жребият дава възможност на отбора да направи добри неща. „В съвременния футбол трябва винаги да се доказваш на терена. Нашата задача е да работим здраво и да бъдем концентрирани във всеки един момент. Няма фаворити преди да е започнала всяка една среща, така че имаме възможност да постигнем много. „Лудогорец“ трябва да изгради боеспособен отбор и да се възползва от шансовете си да играе на ниво в Лига Европа. Всяка година трябва да подобряваме своя потенциал и да награждаме. Това е нашата цел. Трябва да сме наясно с това и да работим здраво. Ще играем мач за мач“, коментира бразилският специалист. Капитанът Светослав Дяков пък очаква „Байер“ (Леверкузен) да е изразеният фаворит, докато другите два опонента по думите са преодолими за шампионите. „Имаме своите шансове да продължим да мечтаем и да излезем от групата. Ние продължаваме да работим и никога не се задоволяваме само с това, което сме постигнали до момента. Другите два отбора не са стряскащи и имаме шансове да се противопоставим на всички. „Байер“ е изразеният фаворит. Съдбата си знае работата, но немците са топ отбор, с който искаме да играем. Именно с тях ше премерим сили и ще видим до къде е стигнал „Лудогорец“, заяви Дяков след жребия. Разградчани влязоха в групите на Лига Европа след като разбиха с 4:0 „Торпедо“ (Кутаиси) в плейофа реванш и с общ резултат 5:0 продължиха напред. Попаденията за триумфа отбелязаха на два пъти Густаво Кампаняро, а по веднъж се разписаха Върджил Мисиджан и Вандерсон. Група “А” Байер (Леверкузен) Лудогорец Цюрих АЕК (Ларнака) Група “В” Ред Бул (Залцбург) Селтик РБ (Лайпциг) Розенборг Група “C” Зенит ФК Копенхаген Бордо Славия (Прага) Група “D” Андерлехт Фенербахче Динамо (Загреб) Спартак (Търнава) Група “E” Арсенал Спортинг (Лисабон) Карабах Ворскла (Полтава) Група “F” Олимпиакос Милан Бетис Дюделанж   Група “G” Виляреал Рапид (Виена) Спартак (Москва) Глазгоу Рейнджърс Група “H” Лацио Марсилия Айнтрахт (Франкфурт) Аполон (Лимасол)   Група “I” Бешикташ Генк Малмьо Сарпсборг Група “J” Севиля Краснодар Стандарт (Лиеж) Акхисарспор Група “K” Динамо (Киев) Астана Рен Яблонец Група “L” Челси ПАОК БАТЕ (Борисов) МОЛ Види", "date": "2018.08.31", "title": "\"Лудогорец\" срещу \"Байер\", \"Цюрих\" и АЕК (Ларнака) в групите на ЛЕ"}
{"url": "https://www.monitor.bg:443/bg/a/view/andjelina-teji-edva-35-kg-143144", "text": "Доскоро красавицата на Холивуд, днес Анджелина Джоли плаши с външния си вид. Актрисата тежи по-малко от 35 кг и е на ръба на пълното физическо изтощение. \"Анджи е престанала да се храни“, разказва пред сп. „Стар“ неин близък. допълва той. Актрисата се хранела предимно с течности. Толкова е анорексична, че кожата й е провиснала, а костите й са станали чупливи. Нуждае се от спешна помощ!\", обяснява друг анонимен източник. Според запознати звездата от „Солт“ не издържа психически на напрежението около развода си с Брад Пит. Двамата са разделени от септември 2016 година, но съдебната им сага още продължава. Бранджелина имат шест деца, три от които са осиновени. Актрисата подаде документи за развод, след което напусна семейния дом в Холивуд и се премести да живее с децата в Малибу, щата Калифорния като забрани на Брад да ги вижда.", "date": "2018.08.31", "title": "Анджелина тежи едва 35 кг"}
{"url": "https://www.monitor.bg:443/bg/a/view/oficialno-var-vliza-v-turnirite-na-uefa-143138", "text": "Президентът на Европейската футболна централа Александър Чеферин разкри, че категорично системата за видеоарбитраж VAR ще бъде използвана в европейските клубни турнири, макар и не от този сезон. В последните дни се появиха неофициални информации, че централата обмисля да ползва това нововъведение от 1/4-финалите на тазгодишната Шампионска лига. Словенецът отрече това да е факт и обяви, че се прави всичко възможно системата да се ползва от следващата кампания в Турнира на богатите. \"Категорично този сезон няма да има VAR в европейските клубни турнири. Когато сме готови, ще въведем тази система. Вероятно ще е от следващия сезон. Когато тя стартира, ще се ползва от плейофите нататък. Т.е., още преди да е започнала груповата фаза\", заяви Чеферин. VAR ще се ползва и в другия европейски клубен турнир Лига Европа. Там обаче забавянето ще е малко по-голямо и целта е да се въведе за по-следващия сезон, стартиращ през лятото на 2020 г. Това разкри генералният секретар на УЕФА Джорджо Маркети. \"Въпросната система сигурно вече ще може да се ползва в Лига Европа през сезон 2020/2021. Ще се ползва и технологията на голлинията, като първо ще я имплементираме отново в Шампионската лига и после пак в Лига Европа\", заяви Маркети. Двамата с Чеферин говориха в Монако ексклузивно пред френските медии, които са там да отразят жребия за груповата фаза на евротурнирите.", "date": "2018.08.31", "title": "Официално: VAR влиза в турнирите на УЕФА"}
{"url": "https://www.monitor.bg:443/bg/a/view/lazar-lazarov-i-doncho-atanasov-vljazoha-za-razpit-za-pytja-ubiec-143128", "text": "Три различни вида проби от асфалта на пътя, отнел живота на 17 души в събота, взеха от прокуратурата вчера. За да наблюдава лично операцията, на място дойде и зам.-главният прокурор и шеф на националното следствие Божидар Сарафов. От завоя, където автобусът се обърна в пропастта, първо бе взета проба от износващия слой, за да се направи качествен и количествен анализ на вложените материали.  Именно за този слой местните граждани твърдят, че е и дори и с ниска скорост катастрофите били ежедневие. Особено при дъжд. Взети за изследване бяха и сондажни ядки, за да се установи дебелината на слоевете. Последно бе направена и дълбочинна проба, която да покаже цялата конструкция от чакъления слой нагоре.„Ще изследваме дали са спазени технологичните процедури и дали вложените материали отговарят на заданието от възложителя“, обясни Сарафов. Всички образци от асфалта ще бъдат съхранявани от прокуратурата, а в понеделник там на съвещание ще бъде избрана лабораторията, в която да бъдат изследвани. В четвъртък стана ясно, че тя най-вероятно ще е в чужбина, като вчера Сарафов също потвърди, че това е възможният вариант, „за да се избегнат всякакви съмнения за обвързаности на местно ниво“. „Ние разследваме обективно и безпристрастно, съобразно събраните от нас доказателства“, отговори той на въпрос дали прокуратурата не действа под твърде голям обществен натиск по случая. „Ако се установи, че са усвоени пари за некачествен ремонт, със сигурност ще има обвиняеми“, завърши Сарафов. По времето, когато стартира вземането на пробите, в сградата на НСлС стартира и вторият ден на разпити. След като в четвъртък показания даде настоящият шеф Светослав Глосов, вчера в продължение на 4 часа обяснения като свидетел даваше и по-предният председател на агенцията Лазар Лазаров. По същото време, но само 2 часа и половина, продължи и разпитът на наследника му на поста Дончо Атанасов. „Четири часа беше достатъчно време, за да може да се отговори на въпросите, които бяха зададени. Продължавам да твърдя, че сме правова държава, има следствие, прокуратура, съд, нещата ще бъдат доведени докрай и ще разберем кой е виновен“, каза на излизане от следствието Лазаров, който в момента е обвиняем за умишлена безстопанственост заради лот 1 на АМ „Марица“. „Държавната приемателна комисия действа съгласно Закона за устройство на териториите. Тя е независим орган и никой няма право да се меси в нейната работа. Тя излиза с протокол 16, т. нар. Протокол, на база на което впоследствие органът, издал разрешението за строеж, издава разрешение за ползване“, каза още той. На въпрос действително ли пътят е бил пуснат предсрочно, Лазаров отговори отрицателно и обясни: „Пътят е пуснат с разрешение за ползване, това че е експлоатиран по време на строителството е масова практика в смисъл ние няма как да затворим, да игнорираме тези населени места докато се прави ремонт на даден участък.“ „Всички документи са представени в следствието. За завоя никога не е коментиран въпросът, нито пред мен, нито пред министър Нанков, че той трябва да бъде изправен. Всички действия, които е трябвало да се предприемат, сме ги предприели – ограничили сме скоростта. Ремонтирането е в гаранционен срок, който изтича декември през 2018 г. Препоръките на държавната комисия категорично са стигнали до фирмата изпълнител“, каза след разпита си пък Дончо Атанасов.", "date": "2018.08.31", "title": "Сарафов обеща обвинения, ако се окаже, че ремонтът е некачествен (ОБЗОР)"}
{"url": "https://www.monitor.bg:443/bg/a/view/borisov-poiska-tri-ministerski-ostavki-zaradi-katastrofata-kraj-svoge-143129", "text": "Трима министри подадоха оставки и премиерът им ги прие. Те напускат кабинета заради тежката катастрофа край Своге, когато загинаха 17 души. Това са регионалният министър Николай Нанков и неговите колеги – на вътрешните работи Валентин Радев и на транспорта Ивайло Московски. Това заявиха Нанков и Радев след спешна среша в Министерски съвет при премиера Бойко Борисов, като уточниха, че Московски отсъства заради болничен. Нанков увери, че още в неделя са имали готовност да подадат оставки и да понесат политическата отговорност за инцидента. Той ги определи като личен акт и обясни, че не са поискани от премиера. От думите на Радев пък стана ясно, че оставките са се забавили с около пет дни, тъй като са били нужни няколко дни за предаване на всички документи на следствието и прокуратурата. и ние дойдохме и ги депозирахме“ , заяви Радев. Така постъпваме в партия ГЕРБ и носим политическа отговорност, обясни Радев, но уточни, че правят това без да имат персонална вина за инцидента. Въпреки това той допусна, че все пак не се справили добре като ръководители на съответните ведомства, след като не са успели да предотвратят инцидент като този край Своге. По думите от МВР са подали 7 сигнала към общината и останалите компетентни органи за този участък от пътя. „Очевидно не сме се справили добре“, каза той. Според него не винаги едно уведомление за даден проблем е достатъчно. По думите му ако има ежедневен и засилен контрол по спазване на ограниченията на скоростта по пътя, то може би нямало да се стигне до инцидента край Своге. Нанков заяви, че напускат постове си като морален ангажимент и политическа отговорност. „Нашата основна цел  и на правителството е справедливост“, каза той и увери, че ще продължат да съдействат на следствието. „Ние съдействахме и ще съдействаме, за да може следствието да приключи по обективен начин и да се въздаде справедливост на базата на отговорността, която всеки носи\", обясни строителният шеф. Радев пък уточни, че не е писал мотиви към оставката си. „Разговаряхме с премиера за това и няма какво да го убеждаваме“, каза той. Според него обаче този инцидент прелял чашата, въпреки че произшествията и катастрофите намалявали. По думите от първото правителство на Борисов досега като целта е те се свият още и да станат 430. Според Радев оставките никога не решават проблемите, а те са насложени много време назад. Министърът каза също така, че мислите му в момента са насочени изцяло към пострадалите при инцидента. „Мислите ми са към мъжете и жените в болницата и неудобно да се извинявам тук“, каза той. Тримата остават на постовете си като министри в оставка докато премиерът Бойко Борисов не намери техни наследници. Кой ще са те засега не е ясно. Самите рокади в състава на кабинета най-вероятно ще се гласуват от Народното събрание следващата седмица. Първа възможна дата за това е 4 септември, когато парламентът има извънредно заседание. То вече има гласуван дневен ред, но в него могат да се правят изменения. Следващата дата е 5 септември, когато е първото редовно заседание на НС след депутатската ваканция . Всичко обаче зависи от това кога предложенията за смени във властта ще бъдат внесени от Борисов в деловодството на парламента. Практиката обаче показва, че с едно общо решение на НС се освобождават старите министри и се назначават новите. Това означава, че ако гласуването е следващата седмица, то Борисов трябва да е готов с номинациите за заместници на Нанков, Радев и Московски в рамките на следващите 3-4 дни. Най-вероятно и тримата ще се върнат в Народното събрание, тъй като преди да бъдат избрани за министри бяха народни представители, стана ясно още от думите на Нанков и Радев. „Ще го обмислим и с партията (ГЕРБ- бел.р.)“,каза Радев. Депутатите Ралица Добрева от Плевен, Йорданка Фикирлийска, влезнала с листата от София и Калин Василев от Ловеч, ще се разделят с парламентарните банки, ако тримата министри се върнат на работа в НС като редови депутати. Това е вторият ремонт на кабинета \"Борисов 3\", след като министър-председателят замени здравния министър Николай Петров с финансиста Кирил Ананиев.", "date": "2018.08.31", "title": "Борисов прие оставките на трима министри заради катастрофата край Своге (ОБНОВЕНА)"}
{"url": "https://www.monitor.bg:443/bg/a/view/zapochnaha-podpiska-v-zashtita-na-policaja-ot-skandalnija-klip-143131", "text": "Съграждани на полицая Цветомир Цонев от Горна Оряховица започнаха подписка с искане разследването срещу него да бъде прекратено. „В тая петиция се подписваме всички, които смятаме, че той е невинен и е несправедливо сатанизиран от много хора. Заставаме зад служителя на реда и искаме жт него да бъдат свалени всички обвинения”, се казва в текста на подписката. Името на младия служител на търновската полиция нашумя преди няколко дни след публикуван в интернет видеоклип. На него се вижда и чува как при проверка след подаден сигнал за вдигане на шум в квартира, полицаят ругае и обижда няколко младежи, като използва нецензурни изрази и закани, без да забележи, че е записван. След пускането на клипа полицията се самосезира и срещу полицай Цонев е започната вътрешна проверка, след приключането на която ще стане ясна и съдбата му. Започнатата подписка отново отприщи страстите и раздели хората в социалните мрежи на поддръжници и противници на полицая. Според някои преди да започне записа младежите обиждали и псували полицая и неговия колега и не искали да ги пуснат в жилището. В подкрепа на Цветомир се обяви и 85-годишната баба Величка, подала сигнала за шума, след който последвала и проверката в квартирата. Преди да се обърне към полицията, тя писала жалба до кмета на общината, но оттам нямало никаква реакция. Тя твърди, че полицаят Цонев е бил силно афектиран от поведението на младежите, които преди това го предизвиквали. От футболния клуб „Локомотив” Дряново, където тренират двама от тях, в отоврено писмо обясниха, че състезателите им са наказани споследно предупреждение за отстраняване от отбора. Възможно е те да бъдат наказани и с по-тежки тренировки.", "date": "2018.08.31", "title": "Започнаха подписка в защита на полицая от скандалния клип"}
{"url": "https://www.monitor.bg:443/bg/a/view/pijan-shofior-blysna-i-ubi-16-godishen-velosipedist-143133", "text": "Пиян надзирател от затвора в Пазарджик бе задържан, след като прегази 16-годишно момче, карало велосипед на пътя между селата Сарая и Ивайло. Тинейджърът бил с компания приятели и се разхождали с колела в района между двете села около 8, 20 ч. Бил лек сумрак и момчетата се прибирали към домовете си в близкото на 3 км село Ивайло, когато били застигнати от „Опел“, зад волана на който седял 46-годишният Георги Д. от съседното село Сарая. Колата карала със скорост около 80-100 км и ударила едно от децата- Станислав Стоянов. Момчето паднало възнак на асфалта и приятелите му се спуснали да му помагат, повикали полиция и „Бърза помощ“, но пристигналият екип на Центъра за спешна медицинска помощ в Пазарджик не успял да реанимира детето и то издъхнало. Униформените тествали водача с дрегер, като уредът отчел 1.58 промила концентрация на алкохол в издишания въздух. Взета му е и кръвна проба за лабораторен анализ. Пред полицаите шофьорът, блъснал и ранил смъртоносно тинейджъра, се оправдал, че не бил видял колоездачите отпред и не успял да реагира навреме, за да ги избегне или да кривне леко вдясно на шосето и да не ги удари. Минути след трагедията, отнела живота на десетокласника Станислав, надзирателят от затвора в Пазарджик Георги Д. бил незабавно отстранен от длъжност и срещу него е образувано дисциплинарно производство от Главна дирекция \"Изпълнение на наказанията\". Задържан е от органите на МВР за денонощие и се води разследване, а от прокуратурата ще поискат постоянен арест за пияния вече бивш държавен служител, причинил смъртта на непълнолетния Станислав. От Министерство на правосъдието уверяват, че ще бъдат безкомпромисни към подобни инциденти.", "date": "2018.08.31", "title": "Пиян надзирател уби дете на велосипед (ОБНОВЕНА)"}
{"url": "https://www.monitor.bg:443/bg/a/view/sobstvenik-na-imot-prebi-do-smyrt-svoj-rabotnik-143134", "text": "Собственик на вилен имот в землището на град Сърница, пазарджишко, е бил задържан по подозрение, че е пребил до смърт свой работник, който му помагал за ремонта в постройката. 36-годишният В.С. от софийското село Панчарево е въведен в ареста със 72-часова мярка. Предния ден той сам се обадил в полицията в Районното управление на МВР във Велинград, за да съобщи, че е открил починал в микробус“ Фиат“ своя работник, Г.К., на 47 години от София. Возилото се намирало в местността „ Таш Капия“ в землището на град Сърница. Екип на „Спешна помощ” и полицейското управление във Велинград пристигнали на мястото. Медиците констатирали смъртта на мъжа, а при извършения първоначален оглед не били открити видими следи от насилие. Трупът бил транспортиран за аутопсия в отделението по съдебна медицина в МБАЛ-Пазарджик. Патоанатомите установили наличие на черепно-мозъчна травма, по всяка вероятност причинена от удар с твърд предмет. След получаване на данните за това в РУ-Велинград бил сформиран екип от криминалисти, разследващ полицай и експерт за работа по случая. Уведомена е и Окръжната прокуратура в Пазарджик, като всички последващи действия били съгласувани с наблюдаващ прокурор. Разследвайки инцидента полицаите установили, че извършител на деянието е подалият сигнала В.С. от софийското село Панчарево. Починалият работил за извършване на строително-ремонтни дейности в имота на извършителя. Изясняват се какви за причините довели до ескалацията на напрежението между двамата и фаталния удар. Мъжът е задържан в ареста за срок от 24 часа. С постановление на наблюдаващия прокурор, срокът на задържането му е удължен със 72 часа. Предстои внасянето в съда на искане за налагане на най-тежката мярка за неотклонение – „задържане под стража”. Работата по случая продължава, води си полицейско производство.  ", "date": "2018.08.31", "title": "Собственик на имот преби до смърт свой работник"}
{"url": "https://www.monitor.bg:443/bg/a/view/zasekli-68-parichni-prevoda-kym-zadyrjanija-inspektor-ot-zatvora-varna-143135", "text": "68 парични превода към корумпирания инспектор Явор Драгнев от Затвора Варна са установени от разследващите. Това стана ясно от изложението на държавното обвинение пред Варненския окръжен съд по време на гледане на мерките за неотклонение на задържаните в корупционната схема. Преводите са за периода от началото на 2017 до юни 2018 година и били от порядъка на 1000 – 2000 лева, но имало и по-големи суми. Инспекторът по „Социални дейности и възпитателна работа“ Явор Драгнев искал парите от затворниците, за да им осигури промяна на режима в по-лек, предоставяне на възможност за работа, изготвяне на предложение за предсрочно освобождаване и други. „Работата на инспектора има за цел да превъзпита и поправи лишените от свобода. На практика това е служителят, който има най-постоянен пряк контакт със затворниците. Неговите становища са основна база за цялата документация, когато се извършва промяна в правния им статус“, посочиха от прокуратурата. Те представиха показания на свидетели, сред които затворници и служители в затвора, според които Драгнев е искал лично подкупи, за да извърши дадена услуга. Той определял и размера на сумите, искани и превеждани от близки на облагодетелстваните затворници. Понякога лично участвал в разговорите с лишените от свобода, сочат още свидетелските показания. Имало и отправяне на заплахи и оказване на психически натиск над осъдените, че ако го разкрият, затворът ще им се стори тесен. За рекета и получаването на парите била изработена и схема с участието на излежаващия 9-годишна присъда Филип Филев и жената му Мюге. Драгнев назначил помагача си Филев за отговорник на коридора, в който се намирала килията му. В нея са правени постоянни срещи, на които двамата преценявали кои от затворниците са подходящи за обработка. В обясненията си от разпита задържаната като съучастник Мюрге Филева пък посочва и как сумите са стигали до инспектора. Парите били превеждани по нейна сметка, а тя ги теглела от съответната банка и предавала на Драгнев.", "date": "2018.08.31", "title": "Засекли 68 парични превода към задържания инспектор от затвора във Варна"}
{"url": "https://www.monitor.bg:443/bg/a/view/evrokomisijata-spira-mesteneto-na-chasovnika-143132", "text": "Европейската комисия ще предложи днес на територията на ЕС да се премахне практиката на смяна на часовото време, като идеята е за постоянно да се запази лятното часово време. Това заяви председателят на Европейската комисия Жан-Клод Юнкер пред германската телевизия Цет Де Еф. \"Направихме допитване до общественото мнение по въпроса. То протече от началото на юли до средата на август. Милиони хора отговориха на въпросите, те са на мнение, че в бъдеще трябва да остане за постоянно лятното часово време и ние ще направим това\", каза Юнкер. \"Когато се допитваме до гражданите по даден въпрос, трябва после да направим онова, което те искат\", подчерта той. Окончателното решение ще бъде взето обаче от Европейския парламент. В миналото той се обяви като цяло за премахване на смяната на времето в страните от ЕС. Смяната на времето в Европа в началото е имало за цел спестяване на енергия. То поражда постоянна полемика вече от години. Критиците на смяната на времето изтъкват физиологическите смущения, до които тя води. В допитването на ЕК по въпроса участваха 4,6 милиона души. По данни на германското издание \"Весфаленпост\" 80 процента от тях са се обявили за премахване на практиката за смяна на времето, като повечето от тях са се обявили за запазване на лятното време.", "date": "2018.08.31", "title": "Еврокомисията спира местенето на часовника"}
{"url": "https://www.monitor.bg:443/bg/a/view/proverjavat-signal-za-afrikanska-chuma-po-svinete-vyv-varnensko-selo-143137", "text": "Българската агенция по безопасност на храните (БАБХ) взе проби от лично стопантво в провадийското село Тутраканци по сигнал за съмнение за Африканска чума по свинете, съобщиха от агенцията. Село Тутраканци е на 7 километра от Провадия, с 232 жители, предимно възрастни хора. Болното животно е от личното стопанство на председателя на местната земеделска кооперация Росен Боев. Преди седмица той забелязал, че едно от 5-те прасета, които гледа у дома си за собствени нужди, е болно и се обадил на кмета Росен Горанов. И двамата са участвали в разяснителната кампания сред населението за опасностите от болестта, затова веднага потърсили съвет от ветеринарен специалист. След прегледа на болното животно, ветеринарят уведомил БАБХ-Варна. Взети са проби, които са изпратени за изследване в специализирана лаборатория в София, а междувременно, според правилата при опасност от епидемия. всички животни от личното стопанство на Боев са евтаназирани и загробени. Към момента, със заповед на директора на областната дирекция по безопасност на храните във Варна, д-р Златина Димова, е наложено временно ограничаване на придвижването и транспорта на свине и продукти от животински произход в 3-километровата зона от района. Според кмета Горанов, не може Африканската чума да е навлязла у нас и да достигне чак до тяхното провадийско село, което е твърде отдалечено и изолирано. Той предполага, че неразположението на прасето е било по-скоро от неправилно дозиран фураж и хранително отравяне. „Но, нали знаете, всичко може да е и докато не излязат лабораторните проби, просто всичко си остава само на думи“, коментира още кметът на Тутраканци. Това е третият случай у нас със съмнения за Африканска чума по свинете, като предишните два сигнала, след съответните лабораторни изследвания, показаха отрицателни резултати, коментират от БАБХ. Очаква се пробите от Тутраканци да бъдат готови в петък следобед и да бъдат оповестени на специална пресконференция, съобщи шефката на областната дирекция на БАБХ-Варна, д-р Златина Димова.", "date": "2018.08.31", "title": "Проверяват сигнал за Африканска чума по свинете във варненско село"}
{"url": "https://www.monitor.bg:443/bg/a/view/galaxy-note-9-naj-dobroto-ot-samsung-143100", "text": "Миналата година Samsung изтри с Note8 натрупаните негативи от предишния модел, но това не беше много вълнуващо за потребителите. С екран, който е със същия размер като този на Galaxy S8+ или S9+, и батерия, която всъщност е по-слаба, се усещаше като един безопасен Samsung. Но с новия Note изглежда, че Samsung се връща към старите си виждания за различност, въпреки че смартфонът изглежда близък до миналогодишния модел. което е точно това, което търсите в телефон от толкова висок клас. Да започнем от екрана, дисплеят QHD AMOLED на Note9 остава най-добрият до момента и е леко увеличен от 6,3 до 6,4 инча. Междувременно батерията е достигнала значителна мощ до 4000 mAh, което е с повече от 20% по-голям от тази на стария Note с 3300 mAh. Това доведе до почти цяло денонощие работа. Централният процесор на Galaxy Note9 е 8-ядрен Exynos 9810 с 4 Mongoose M3 ядра на 2.7 GHz и 4 Cortex-A55 на 1.8 GHz тактова честота. Партниращият графичен процесор е Mali-G72 MP18. Има два варианта на RAM и сторидж - съответно 6GB на 128GB и 8GB на 512GB. Заедно с още 512GB чрез microSD, Интелигентният инструмент, който отличава Galaxy Note9 и ме впечатли, е S-Pen. Стилусът вече използва силата на Bluetooth, така че можете да го използвате като малко дистанционно. С едно зареждане на писалката в Galaxy Note9 за 30 секунди може да „дирижирате“ 30 минути. С нея може да се снима, разглеждат слайдове, както и да поставят на пауза видеоклиповете в YouTube с натискане на един бутона. Първоначално функцията за дистанционно управление ще бъде ограничена до приложения на Samsung от първо ниво, като музикалния плейър или камерата. За да снимате трябва да натиснете продължително бутона на S-Pen, натискане два пъти превключва между предната и задна камера или просто го докоснете веднъж, за да заснемете снимка. е физически същата като тази на Galaxy S9 +, с 8-мегапикселова камера отпред, двойни 12-MP камери на гърба, променливи отвори, които могат да превключват между f / 1,5 и f / 2,4 и обектив с 2х увеличение на вторичната камера. Промените са по-скоро добавения изкуствен интелект към приложението на камерата на Note9, така че сега смартфонът променя автоматично настройките на камерата на телефона за най-добри резултати. Иновативна е функцията за откриване на недостатъци, която може да ви покаже, когато картината е замъглена, осветена или някой мига. Това кара камерата да ви предупреди, че може да може да искате да направите нова снимка. И за тези, които искат да използват всички тези спецификации по различен начин, Note9 също така включва подобрен режим Dex, който ви позволява да закачите телефона на външен дисплей и Важно е да знаете, че ще ви е необходим един от адапторите на Samsung, защото обикновеният USB-C до HDMI няма да задейства телефона в активирането на режим Dex. Samsung Galaxy Note 9 е с изцяло стъклен корпус с Corning Gorilla Glass 5 протекция на гърба и на дисплея. Периферната лайсна е метална, а цветовите разновидности са четири - Metallic copper, Lavender purple, Ocean blue и Midnight black. Протекцията на корпуса е IP68, тоест Note9 е водоустойчив. Поместеният под двойната камера cĸeнep зa пpъcтoви oтпeчaтъци го прави по-удобен за използване. Сред обновленията е и стерео системата от говорители, което изключва ползването на така модерните външни колонки.", "date": "2018.08.31", "title": "Galaxy Note 9 - най-доброто от Samsung "}
{"url": "https://www.monitor.bg:443/bg/a/view/strelec-rani-kotka-s-pushka-143130", "text": "Изрод простреля тежко домашна котка с въздушна пушка в Бяла черква. Сигналът за извършеното престъление е подаден в местната полиция от стопанката на животното. Жената открила котката си потънала в кръв, но стрелецът все още е неизвестен и се издирва от криминалистите в районното управление ан МВР в Павликени. 48-годишна жена пък ще бъде подведена под отговорност за притежание и съхранение на незаконно оръжие и боеприпаси. При проверка на фургон крй Килифарево, полицаи откриват една ловна пушка и 30 патрона за нея, за които собственичката не могла да представи разрешително. Срещу нея е образувано досъдебно производство.", "date": "2018.08.31", "title": "Стрелец рани котка с пушка"}
{"url": "https://www.monitor.bg:443/bg/a/view/lichen-robot-na-dostypna-cena-143136", "text": "Личният робот Temi бе представен на изложението IFA, както и новината, че ще се продава навсякъде по света от 1 октомври за потвърдената цена от $ 1.500. Създателите му го наричат ​​първият наистина полезен личен робот. Това може да е така, в зависимост от това, колко често потребителя провежда видеообаждания и гледа медия или по-важното, ако иска да прави тези неща с помощта на екран, на височината на кръста, който ще го следва в дома му. Въпреки това, е доста впечатляващ. Temi разполага с набор от сензори, за да се ориентира и да се придвижва из заобикалящата ги среда, сред които са, LiDAR с 360 градуса обхват, две камери за дълбочина, две RGB камери, пет сензора за близост и IMU сензор. Когато потребителя каже „Temi - следвай ме”, робота ще проследи източника на тази команда, по лицето на потребителя, и след това, използвайки лазера си, ще последва краката му. Впечатляващо, като робота не може да се обърка от някой друг, който пресича пътя му, Temi ще продължи да следва, този който е подал командата. Това, което потребителя може да прави с него, когато стигне там, където иска, е същото, което можете да се прави с таблет, тъй като всъщност точно това, представлява главата на Temi. Той работи с Android, въпреки че не е ясно дали ще се използва приложения от Google Play, което е малко вероятно, тъй като създателите на Temi планират да стартират магазин за приложения, само за Temi.   Засега Temi разбира команди на английски и китайски, без да се уточнява дали това е кантонски, мандарин или и двете. Но поддръжката на още 25 езика се очаква скоро. Temi издържа около 8 часа с едно зареждане и може самостоятелно да се зарежда, когато има нужда. Роботът е в масово производство в Китай от около седмица и половина и доставките ще започнат през декември, за САЩ и Европа. Temi е впечатляващо предложение, по начина, по който се движи, но е повече мобилно устройство по отношение на това, което може да направи. Тези, които търсят робот, което да изхвърля кофата, ще трябва да изчакате още малко.", "date": "2018.08.31", "title": "Личен робот на достъпна цена"}
{"url": "https://www.monitor.bg:443/bg/a/view/razpitvat-bivshi-shefove-na-api-zaradi-katastrofata-kraj-svoge-143120", "text": "И днес продължават разпитите в националното следствие за пътя край Своге, на който загинаха 17 души. Обяснения ще дават бившите шефове на Агенция „Пътна инфраструктура\" Дончо Атанасов и Лазар Лазаров.", "date": "2018.08.31", "title": "Разпитват бивши шефове на АПИ заради катастрофата край Своге"}
{"url": "https://www.monitor.bg:443/bg/a/view/napadateli-s-buhalki-ograbiha-myj-v-park-143127", "text": "Нападатели с бухалки нападнаха и ограбиха мъж в парк в търновския кв. Колю Фичето. Нападението е извършено в четвъртък малко преди полунощ. Двама непознати спрели прибиращ се към дома си 53-годишен мъж и у наредили да им даде всичките си пари. Когато мъжът отговорил, чя няма пари в себе си, единият от непознатите стоварил върху главата му удар с дървена бухалка. След това нападателите го отарашили, свили мобилния му телефон и избягали. Извършителите на престъплението се издирват. Наред с това престъпление, търновските криминалисти разследват и кражба на голяма сума пари от товарен автомобил, извършена в четвъртък по обяд. Неизвестният крадец се промъкнал в незаключеното возило и задигнал от кабината 2350 лв., мобилен телефон и документи.", "date": "2018.08.31", "title": "Нападатели с бухалки ограбиха мъж в парк"}
{"url": "https://www.monitor.bg:443/bg/a/view/pirogov-njama-promjana-v-systojanieto-na-trite-jeni-postradali-kraj-svoge-143119", "text": "Няма промяна в състоянието на трите жени с опасност за живота, пострадали при катастрофата край Своге. Това каза на говорителят на УМБАЛСМ „Пирогов“ Мария Пойразова за състоянието на пострадалите в тежката катастрофа край Своге от 25 август. „Трите жени, които дни наред са в най-тежко състояние и са поставени на апаратна вентилация, продължават да са без промяна в състоянието. Екипите на Централна реанимация правят всичко необходимо да съхранят здравето и живота им“, коментира Мария Пойразова, цитирана от \"Фокус\". „Една пациентка е преведена в Неврохиругия. По всяка вероятност в началото на следващата седмица ще бъде оперирана“, посочи тя. Екипът на проф. Николай Габровски ще извърши интервенция на гръбначния й стълб, където е има фрактура. Лекарите ще преценят дали това е единствената интервенция, от която жената се нуждае. „Друга пациентка, която онзи ден беше оперирана от травматолозите, лично от проф. Диян Енчев, може да претърпи още оперативни намеси по преценка на специалистите спрямо състоянието ѝ“, каза още Мария Пойразова.", "date": "2018.08.31", "title": "„Пирогов“: Няма промяна в състоянието на трите жени, пострадали край Своге"}
{"url": "https://www.monitor.bg:443/bg/a/view/iztochvat-mazuta-ot-potynalija-mopang-drugata-sedmica-143123", "text": "Предполагам, че източването ще започне другата седмица. Зависи от преценката на експертите от „Морска администрация“. Това каза министърът на околната среда и водите Нено Димов за разлива на мазут от потъналия кораб „Мопанг“ край Созопол пред БТВ.  „Корабът е готов да отплава в момента, в който метеорологичните условия са по-добри“, посочи той и допълни, че се очаква затишие в морето. „На пристанището в Созопол има катамаран, на който са закачени четири 6-тонни котви, набелязани са географските координати къде да бъдат разположени. От пристанището имаше две много тежки стоманени котви, готвят се още две“, обясни Димов. Той бил уверен „Морска администрация“ и водолазите, че към момента изтичане няма, а сателитът, който следи замърсяването в Европа, не отчитал никакъв разлив. „Виждат се остатъчни петна, това са разливи от порядъка на 20-25 см. Безспорно има такива, но пробойните в кораба са запушени“, коментира Нено Димов. „Правителството гласува 2,5 млн. лева. Въпросът е дали това ще бъде достатъчно или не, но се прави за първи път и не мога да отговоря“, обясни министърът. „Морска администрация“ вече разполага с предоставени от САЩ чертежи на кораба“, каза още той.    ", "date": "2018.08.31", "title": "Източват мазута от потъналия „Мопанг“ другата седмица"}
{"url": "https://www.monitor.bg:443/bg/a/view/specprokuraturata-vleze-v-ofisi-v-dva-hotela-143121", "text": "Специализираната прокуратура извършва следствени действия в офиси, находящи се в столичния хотел „Маринела“ и в пловдивския хотел „Марица“. Това съобщиха от пресцентъра на Прокуратурата. Офисите са ползвани от физически и юридически лица. Процесуално-следствените действия са в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, чрез подправяне на данъчни документи. Установено е, че в периода 2017 – 2018 г. реални търговски дружества са подправяли счетоводните си регистри, като в тях са включвали фактури от типа „липсващи търговци“. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения по смисъла на Закона за ДДС (чл. 255, ал. 3 вр. с ал. 1, т.2, т. 6 и т. 7, вр. с чл. 26, ал. 1 от НК). Установено е също, че в периода 2016 – 2018 г. са били извършвани финансови операции и е прикриван произход на имущество, придобито чрез тежко умишлено престъпление (чл. 253, ал. 5, вр. с ал. 4, вр. с ал. 1 от НК). Действията по разследването са възложени на следователи от Следствения отдел към Специализираната прокуратура.", "date": "2018.08.31", "title": "Спецпрокуратурата влезе в офиси в два хотела "}
{"url": "https://www.monitor.bg:443/bg/a/view/trima-arestuvani-sled-mele-v-bugras-143124", "text": "Масов бой се разразил в бар на Северния плаж в Бургас. Мелето започнало със скандал между две компании, който прераснал в размяна на юмруци и ритници и замеряне с маси. След боя в заведението, екшънът продължил и пред него. Пострадали са двама мъже – на 20 и 40 години. По-младият е със счупен нос. По случая вече има трима арестувани - Георги Карчев, Петър Ганев и Димитър Колев. Издирва се още един мъж, чиято самоличност е установена. Разпитани са свидетели и са иззети записите от охранителните камери, съобщи Нова ТВ. Карчев е добре познат на полицията. Преди месец той излязъл от затвора, където прекарал почти година по обвинение за участие в организирана престъпна група.", "date": "2018.08.31", "title": "Трима арестувани след зверско меле в Бургас  "}
{"url": "https://www.monitor.bg:443/bg/a/view/trymp-otkaza-evropredlojenie-za-mitata-143122", "text": "Президентът на Съединените американски щати Доналд Тръмп отхвърли в четвъртък предложението на Европейския съюз за отпадане на митата за автомобили, предава АФП. Само няколко часа преди това еврокомисарят за търговията Сесилия Малмстрьом заяви, че ЕС е „готов да свали митата за автомобили до нула“, при условие, че Съединените щати сторят същото. „[Предложението] не е достатъчно добро“, отговори задочно Тръмп в интервю за „Блумбърг“, проведено в Овалния кабинет на Белия дом. „Техните потребители са свикнали да купуват техните автомобили, не да купуват нашите автомобили“, продължи Тръмп. През юли президентът на Европейската Комисия Жан-Клод Юнкер се срещна във Вашингтон с държавния глава на САЩ. Двамата лидери постигнаха споразумение да работят за отпадане на митата, но автомобилният сектор беше изключен от разговорите. Тръмп сравни ЕС с Китай, срещу когото заяви, че възнамерява да наложи допълнителни наказателни мита за стоки на стойност 200 млрд. долара. „Европейският съюз е почти толкова лош, колкото и Китай. Просто е по-малък“, отбеляза президентът на Съединените щати. Тръмп също добави,че е готов да извади САЩ от Световната търговска организация, ако тя не подобри работата си. На този фон Кремъл заяви,че президентът на Русия Владимир Путин ще има възможност да се срещне с Тръмп още три пъти по време на различни международни прояви до края на текущата година, предадоха руските медии. Той допуска възможността Путин и Тръмп да се срещнат във Франция, където през ноември ще се чества 100-годишнината от края на Първата световна война, в Сингапур, който организира през ноември Източноазиатската среща на върха и в Буенос Айрес, където предстои през ноември-декември среща на върха на Г-20, в която традиционно участват лидерите на Русия и на САЩ.", "date": "2018.08.31", "title": "Тръмп отказа европредложение за митата"}
{"url": "https://www.monitor.bg:443/bg/a/view/d-r-valentina-grigorova-njama-kak-lekar-da-skacha-vyrhu-korema-na-rodilka-143107", "text": "Не е коректно адвокати да настройват срещу нас, казва в интервю пред \"Монтиро\" зам.-директорът на АГ болница „Св. София\". - Загубата е трагедия за близките, но тя се преживява и от лекарите. Ние също го преживяваме много тежко, но обществото сякаш не иска да го осъзнае. Не знам защо хората се настроиха толкова по тези случаи. Бих казала, че и медиите също донякъде допринасят за това. Недопустимо е цял град като Сливен да е с плакати „Убийци“. Ние, лекарите, не сме убийци. - Както казах, ние, лекарите, също преживяваме тези случаи. - Какво означава скачане?! Та ние не сме акробати. Не могат лекар и акушерка да скачат, помислете само колко по-високо лежи родилката от тях. Говорят още, че родилките са връзвани. - Когато започне раждането, краката на жената се фиксират на гинекологичния стол, но това е стандартно положение. Това се прави, за да не й се изхлузи кракът и да попречи на започналия процес. Дори е задължително да се прави. Когато на ръката й има система, абокат, естествено е ръката също да се фиксира. Това се случва и в операционните. Но такова нещо не може да се нарече връзване. Тези мерки за предпазни и са против усложнения. Представете си само какво ще се случи, ако след като жената е качена на гинекологичния стол, кракът й падне от високото, нали тогава ще се извади тазобедрената й става. Ние, лекарите, отговаряме и за родилката, и за детето. Затова тя се фиксира стабилно. - Не, жената е качена високо на гинекологичен стол, който е на 1,5 – 1,7 метра от земята, той е с хидравлика. Пределно ясно е, че при такава височина никой не може да скача върху корема на родилката. Тук говорим за експресия по Кристелер. Този вариант не се прилага. Но когато главата е в таза, както е било при въпросната родилка, спокойно с една ръка отгоре се подпомага изгонващата функция на матката. Тя се контрахира и жената напъва, за да експулсира плода. Тази помощ с ръка отгоре е нещо елементарно и слабо. То не уврежда, а помага. Затова искам да попитам близките кой от тях е бил в родилната зала, че да знае, че върху жената „е скачано“. - Има, разбира се. Все повече и повече се търсят пациентските права. Дори вече съдят за вербално насилие, т.е. с думи. Няма как да насилваш вербално една родилка, просто я подканяш да напъва, обясняваш й, че трябва да е активна в раждането, за да бъде подпомогната самата тя в този момент. Така и тя знае, че не е сама, а професионалисти са до нея и й помагат. Но да се говори за вербално насилие е недопустимо. Действително последният момент от раждането – изгонването на плода, е най-тежкият, в който родилката е изтощена, но тогава й даваме кураж да продължи още малко и ще види детето си. Какво насилие е това?! Но има адвокати, които настройват пациентите. Това не е коректно! - Често пъти тези застраховки не са достатъчни. Затова повечето лекари си правим допълнителни застраховки. От всички медицински специалности акушерската е най-уязвима, защото лекарят отговаря за два живота – на майката и на детето. Всичко се случва, затова човек трябва да е застрахован, да може да работи спокойно. Нашите застраховки са нищожно ниски. В чужбина те са неколкократно по-високи, там сумите и по полици, и по съдебни искове за огромни. - Действително немалко жени предпочитат цезаревото сечение, но няма по-добро от естественото раждане. Все пак това ни е отредила природата. Някои от тях държат на определена дата и дори на час. Ние се съобразяваме с тези желания, стига да са в рамките на допустимите десет-петнадесет дни преди термина. Секциото все пак е коремна операция и има своите рискове. Не може да се отрекат обаче и плюсовете – жената е планирала, подготвила се е, стресът е по-малък, не е в постоянно очакване и напрежение кога ще получи болки. Като специалист съветвам разумните бременни и лекари да я избягват, ако няма индикации, че трябва да бъде направена операция. Има и малък брой такива, които раждат сами вкъщи. В последно време по мое наблюдение се увеличават тези, които искат да родят по естествен път без наша намеса и се оставят да преносят плода. Не са ясни мотивите им, но ние се съгласяваме с тях. Не им пречим, стига това да не води до някаква опасност от усложнения за майката и детето. - Да, защото се водят от специалисти, които обясняват как протича едно раждане, как жената може да си помогне и всичко, което е необходимо за случая. Малко хора обаче се възползват от тези училища за родители. Повечето от жените се учат по този въпрос от сайтове. Това не е правилно, лекарят е, който ще даде най-добрите съвети, а не анонимни хора в интернет. Имахме много добра система на женски консултации в миналото, но за съжаление, тя беше разбита. Проблем е и това, че много жени до раждането, което в България е безплатно за всички, не ходят на лекар да ги наблюдава по време на бременността. Проблемът е, че не са здравноосигурени и нямат свой личен лекар. - Да, вече се увериха, че е сложно и рисково. Карат ни жени, при които раждането е започнало у дома, но не умишлено, а инцидентно. На мен и златно яйце на Фаберже да ми дават, няма да отида да водя раждане в домашни условия. Д-р Валентина Григорова е акушер-гинеколог с 40-годишен опит Тя е изродила над 15 000 бебета и е сред петте най-търсени специалисти в тази област у нас По-голямата част от кариерата й преминава в Първа АГ болница „Света София” (бивша „Тина Киркова”) Дълги години е била завеждаща родилна зала Заместник-директор е по медицинските дейности", "date": "2018.08.31", "title": "Д-р Валентина Григорова: Няма как лекар да скача върху корема на родилка"}
{"url": "https://www.monitor.bg:443/bg/a/view/manfred-veber-e-chovekyt-na-merkel-za-mjastoto-na-unker-143125", "text": "Заместник-председателят на германската партия Християнсоциален съюз Манфред Вебер е получил принципна подкрепа от канцлера Ангела Меркел като възможен водещ кандидат на Европейската народна партия за европейските избори през 2019 г., а с това вероятно и за поста председател на Европейската комисия, пише \"Франкфуртер алгемайне цайтунг\". Информацията се появи в няколко припокриващи се медийни източника. Снощи изданията \"Пасауер нойе пресе\" и \"Фокус\" съобщиха, че Меркел иска да подкрепи Вебер, който е и председател на групата на ЕНП в Европейския парламент. \"Шпигел\" добавя по темата, че самият Вебер е обявил пред свои съпартийци, че скоро ще обяви кандидатурата си пред групата на ЕНП. Потърсен от \"Франкфуртер алгемайне цайтунг\", говорителят на Вебер отказа да коментира тези съобщения. Според \"Шпигел\" във вторник Вебер се е срещнал в Берлин с Меркел. Тогава тя не изразила никакви принципни възражения срещу издигането му като водещ кандидат. Списанието пише, че партията на Меркел Християндемократическият съюз очевидно е готова да подкрепи Вебер въпреки споровете по миграционния въпрос отпреди лятната ваканция. Лидерът на европейските депутати от ХДС Даниел Каспари заяви, че ще агитира сред своите съпартийци да подкрепят кандидатурата на Вебер. \"Фокус\" също съобщи, че Вебер ще се яви на европейските избори догодина като водещ кандидат на ЕНП. Както се твърди, Меркел взела решението след разговори с водещи политици от коалицията ХДС/ХСС и председателя на ЕНП, французина Жозеф Дол. Посочва се, че във вторник Дол е бил в Берлин, за да обсъжда кадрови въпроси с Меркел. Решението се определя като магистрално, защото канцлерът изразява желание след повече от 50 години начело на ЕК отново да застане германец, отбелязва \"Франкфуртер алгемайне цайтунг\". \"Няма никакво ново положение на нещата от последните изявления на канцлера\", коментира пред ДПА правителственият говорител Щефен Зайберт. Миналата седмица Меркел обяви, че още не била решила дали Германия ще издигне кандидат за поста управител на Европейската централна банка или за друга водеща длъжност в ЕС. Изходната точка беше материал на вестник \"Ханделсблат\". В него пишеше, че Меркел е променила приоритетите си и вече вниманието й не било насочено към това постът на ръководителя на ЕЦБ да бъде за Берлин. Според статията тя искала постът на шефа на ЕК да бъде зает от германец или германка. Възможният засегнат от това решение би бил управителят на Бундесбанк Йенс Вайдман, който по този начин вероятно повече няма да може да се премести на поста ръководител на ЕЦБ. През последните месеци беше видимо, че самият Вебер няма нищо против да бъде издигнат като кандидат. Това е от значение, тъй като вероятно на изборите за ЕП ЕНП отново ще бъде най-силната група в Европарламента и нейният водещ кандидат ще има шанс да стане приемник на Жан-Клод Юнкер, отбелязва \"Франкфуртер алгемайне цайтунг\". Преди това обаче има доста препятствия: вътрешният срок за издигане на кандидатури в ЕНП започва да тече още в края на следващата седмица. Дори и Вебер да се кандидатира, вероятно все пак ще трябва да си пробие път сред вътрешнопартийна конкуренция. Решението за водещия кандидат трябва да бъде взето официално на партийния форум на ЕНП в Хелзинки на 8 ноември. За да стане председател на комисията даден водещ кандидат, той трябва не само да има на своя страна добри резултати на изборите, но и след това да бъде официално номиниран от държавните и правителствени ръководители от ЕС и избран от ЕП, допълва \"Франкфуртер алгемайне цайтунг\".", "date": "2018.08.31", "title": "Манфред Вебер e човекът на Меркел за мястото на Юнкер"}
{"url": "https://www.monitor.bg:443/bg/a/view/whitbread-prodava-na-coca-cola-markata-kafe-costa-za-5-1-mlrd-143126", "text": "Whitbread PLC обяави днес за планираната продажба на кафеения си бизнес свързан с веригата Costa, на Coca-Cola Co. за 3,9 млрд. фунта (5,09 млрд. долара), а значителна част от приходите от сделката ще бъдат върнати на акционерите, съобщава Dow Jones, цитирана от „Прайм”. Прехвърлянето на активите се очаква да завърши през първата половина на 2019 г. Една част от останалите средства от продажбата на бранда ще отидат за намаляване на дълговете на фирмата, а друга - в пенсионен фонд. По този начин се смята, че Whitbread ще може да разшири пазарното присъствие на марката си Premier Inn във Великобритания и Германия. Веригата Costa има почти 4000 кафенета. Марката е най-големият играч в сегмента на Острова и разширява позициите си в Китай и други райони по света.", "date": "2018.08.31", "title": "Whitbread продава на Coca-Cola кафенетата Costa за $5,1 млрд."}
{"url": "https://www.monitor.bg:443/bg/a/view/zatvarjat-pytja-sofija-svoge-vzemat-probi-ot-asfalta-143118", "text": "Започна вземането на проби от асфалта на пътя убиец край Своге, чрез фрезоване на износващия слой.   От Националната следствена служба вземат пробите, за да се изготвят необходимите за разследването експертизи след тежката катастрофа в събота, при която загинаха 17 души.   \"В момента извършваме динамичен оглед на местопроизшествието. Това означава, че освен, че фиксираме нещата, така както ги виждаме, взимаме и проби от асфалтово покритие. Изследваме и дълбочинно самата основа, за да може тези проби да ги изследваме както за качествен, така и за количествен състав на вложените материали в асфалтовото покритие и в цялата основа, с една дума: дали са спазени всички необходими технологични процеси и дали са вложени всички необходими материали по спецификация, така както е било по задание\", обясни зам.-главният прокурор и шеф на следствието Борислав Сарафов. Следователите бързали с взимането на пробите, за да може пътят да се освободи и да бъде ремонтиран. \"След като вземем тези проби още в понеделник ще направим съвещание с целия разследващ екип и ще преценим къде да възложим изследването. Не е изключено да бъде в възложено на институт в чужбина с оглед да се избегнат всякакви съмнения за обвързаности на местна почва\", каза още Сарафов. Той посочи, че по разследването работи екип от 15 следователи.  За провеждането на процесуално-следствени действия движението по пътя Своге-София е спряно днес от 10 до 18 часа. Обходните маршрути на затворения участък са път II-81 София - Монтана и път III-164 Своге - Искрец - Бучин Проход, съобщиха от Агенция \"Пътна инфраструктура\".", "date": "2018.08.31", "title": "Затвариха пътя София-Своге, вземат проби от асфалта (ОБНОВЕНА)"}
{"url": "https://www.monitor.bg:443/bg/a/view/do-34-i-dyjd-dnes-143117", "text": "Днес ще бъде предимно слънчево. След обяд ще има временни увеличения на облачността, главно над планинските райони от Западна България и на отделни места там ще превали и прегърми. Ще духа слаб до умерен, предимно източен вятър. Максимални температури между 29° и 34°, в София около 29°. Такава е прогнозата за времето на Националния институт по метеорология и хидрология (НИМХ) при БАН, съобщи за„Фокус“ дежурният синоптик Христо Христов. Над Черноморието ще бъде слънчево с до умерен вятър от изток-североизток. Максималните температури ще са между 28° и 31°. Температурата на морската вода е 26°-27°. Вълнението на морето ще бъде около 2 бала. Над планините ще бъде предимно слънчево, след обяд с купеста облачност и на отделни места в масивите от Западна България ще превали и прегърми. Ще духа слаб до умерен югоизточен вятър. Максималната температура на височина 1200 метра ще бъде около 23°, на 2000 метра – около 16°.", "date": "2018.08.31", "title": "До 34° и дъжд днес  "}
{"url": "https://www.monitor.bg:443/bg/a/view/fandykova-inspektira-obnovjavaneto-na-zoologicheskata-143110", "text": "Кметът на София Йорданка Фандъкова ще провери днес обновяването на зоологическата градина. В момента се извършва разширение на площите на външните местообитания на сектор „Примати“. „В Софийския зоопарк има и нови обитатели - пристигна бърнеста мечка Лийм. Друго ново животно в зоопарка е мъжка двугърба камила, а най-новият обитател е малкото кенгурче, което се роди наскоро“, заявиха от „Московска“ 33.", "date": "2018.08.31", "title": "Фандъкова инспектира обновяването на Зоологическата"}
