{"url": "https://www.monitor.bg:443/bg/a/view/zimata-otvjava-2-bona-ot-djoba-ni-temata-149663", "text": "Най-малко по 2 бона допълнително над обичайните ни разходи ще отвее зимата от джобовете ни, показват сметките на „Монитор”. Над половината от сумата ще отиде за отопление, а останалата - за топли дрехи, обувки, лекарства. През миналия отоплителен сезон за 3-стайна санирана панелка само за парно (без топла вода) средният разход бе около 900 лв. Като добавим към сметката поне 350 кинта за топлата вода, то излизат 1350 лв. Общо по цени за София от 95,98 лв. за мегаватчас топлинна енергия - това прави малко над 14 мегаватчаса. По новите цени за столицата от 111,12 лв./мвтч, които са с 15,8% по-високи от миналата зима, разходът ни тази зима се очаква да излезе над 1562 лв., или с 212 кинта по-скъпо. Шансът ни е, че отоплителният сезон може да се окаже по-къс, защото имахме по-дълго циганско лято. Цялата тема четете в утрешния брой на \"Монитор\"!", "date": "2018.11.15", "title": "Зимата отвява 2 бона от джоба ни (ТЕМАТА)"}
{"url": "https://www.monitor.bg:443/bg/a/view/uchastnicite-vyv-fermata-syzdadoha-obichaj-protiv-losh-kysmet-149593", "text": "Новият сезон на „Фермата“ беше белязан от няколко доста сериозни инцидента с участниците, които се разминаха на косъм от тежки последици. Това провокира екипа на шоуто да им възложи задачата да създадат нов, уникален обичай, с който да бъде прогонен каръкът в стопанството. За целта фермерите трябваше да създадат собствена хореография и напеви, с които да изгонят лошия късмет от живота си. Началото го даде Роман, който припомни всички несгоди, с които се сблъскаха - навехнати крака, изядена от животни пастърма, завръщането на Христина, както и къщата, която за малко да изгори цялата. Под музикалния съпровод на Нури, Лилия и Александра, които изпълниха авторска песен, Жоро захрани всички с пита, мед и вино, за да им е по-сладък престоят оттук нататък. След това всички се наредиха в кръг около тиква, която определиха за жертвения символ на каръка и с цел да изгонят лошия късмет от стопанството, я разсякоха с брадва. От продукцията пък обявиха, че този обичай ще бъде използван и от участниците в следващия сезон на „Фермата“.", "date": "2018.11.15", "title": "Участниците във „Фермата“ създадоха обичай против лош късмет"}
{"url": "https://www.monitor.bg:443/bg/a/view/myjyt-na-jana-marinova-vyrti-noja-na-rambo-149627", "text": "Съпругът на Яна Маринова – боксьорът Тихомир Винчев, влиза в обувките на Джон Рамбо за бойните сцени от предстоящото пето заглавие на поредицата - „Последна кръв“, научи „Монитор“. Това не е първият холивудски ангажимент на бойния хореограф, който само няколко месеца по-рано стана знаменосец в мегапродукцията „Хелбой“. В петия филм „Рамбо“ Винчев ще замести самия Силвестър Сталоун в по-физически издържаните сцени, като ще пробва уменията си и във въртенето на ключовото оръжие на зелената барета за „Последна кръв“ - ножът „Спирачът на сърца“ (The Heart-Stopper). Снимките на „Рамбо 5“ стартираха в София в началото на миналия месец, по-голямата част от работата по филма обаче ще бъде изместена към Канарските острови. Слай прекара повече от месец у нас, като дори получи колет от семейството си, вдъхновен от лентата. Якето с надпис „Рамбо“ и изрисуван череп с барета, което актьорът се похвали, че е получил от своите близки, вече е достъпно и за масовия потребител. Заклетите фенове на франчайза ще могат да се сдобият с връхната дреха за 150 долара, като поръчките се осъществяват от официалния сайт на звездата. Част от якетата Сталоун дава заявка, че ще дари на американските ветерани. Режисираният от Ейдриън Грюнберг филм „Последна кръв“ ще направи световната си премиера през 2019 г., като точната дата все още не е официално обявена. 10 години след последното включване на Рамбо на големия екран мнозина се запитаха дали публиката е все така заинтригувана от приключенията на героя. Интересът, оказва се, е голям, като правата за разпространение са закупени за вече над 35 държави. От българска страна за дистрибуцията на „Последна кръв“ по кината ще се грижи Tandem. Припомняме накратко и сюжета. Джон Рамбо се опитва да води нормален начин на живот, отдал се на уединение в „пещерата“ си (както се изказва самият Слай – б.а.) в ранчо в Аризона. Спокойното му ежедневие обаче се разклаща, след като негова близка приятелка го моли за помощ, тъй като внучката й е изчезнала по време на парти в Мексико. Героят на Сталоун веднага се заема със случая, а гърба му ще пази журналистка (Пас Вега), чиято сестра също е отвлечена.", "date": "2018.11.15", "title": "Мъжът на Яна Маринова върти ножа на Рамбо"}
{"url": "https://www.monitor.bg:443/bg/a/view/560-sedmichno-izkarvat-studenti-ot-brigada-v-aljaska-149655", "text": "Между 10 и 14 долара средно изкарват студенти на бригада в Аляска, докато тези в по-непопулярните райони като Охайо – 9 долара. Така ако работят по 40 часа седмично, в Голямата земя ще припечелват по 560 долара, а средноамериканския щат – 360 долара. Сумата, която заработват студентите, би била по-голяма, ако се захванат на втора работа или имат допълнителни часове, които се заплащат 1,5 долара над основната заплата. Това обясни Станимир Найденов, един от консултантите на изложение за студентски бригади в САЩ за Лято 2019. Средно по 5 хиляди студенти заминават всяка година да изживеят американската мечта. Едни отиват с цел да обиколят Щатите и да пазаруват, а други, за да изкарат пари за кола или да спестят за собствен бизнес. Сред най-популярните дестинации са Аляска и Кейп Код, където се изкарват най-много пари. В „Голямата земя“ най-често студентите си намират работа като камериери, в магазини за сувенири, ресторанти, в някой увеселителен парк. Тези, които имат добро ниво на английски език, съответно припечелват повече. „Много отиват в Аляска, защото щатът е с високо ниво за заплащане, ниски наеми и няма къде да се харчат пари“, обясни Станимир. Кейп Код пък също е сред най-популярните дестинации в Масачузетс със стотиците си плажове и добро заплащане. „Това са малки градчета, в които се изкарват добри пари и не са далеч от Бостън и Ню Йорк, Ниагарският водопад е на 7 часа“, сподели консултантът. По-високо е заплащането на хората, които работят с бакшиши, заради неписаното правила в Америка да се оставят 20% на сметката на сервитьора. Тя подчерта, че когато работодателят види, че се справяш добре, ти се дава възможност да се издигнеши съответно да изкарваш повече пари, обясни консултантът Елиза Григорова. По време на изложението студентите имаха възможност да чуят разясненията на представител на Консулския отдел на американското посолство в България. Три са важните неща, за да получат одобрение – хубави оценки (от 4-ки нагоре), взети изпити и добро владеене на езика. Експертите посъветваха студентите да не фалшифицират оценките си и това, че нямат право да внасят телефони, таблети, лаптопи вътре в Посолството. Те успокоиха обучаващите се в последна година, че визата им също има шанс да бъде одобрена.", "date": "2018.11.15", "title": "$560 седмично изкарват студенти от бригада в Аляска"}
{"url": "https://www.monitor.bg:443/bg/a/view/boksiorite-s-dva-medala-ot-ispanija-149653", "text": "Българските боксьори си гарантираха два медала от първенството на страните членки на ЕС, което се провежда в испанския град Валядолид. След като преди ден поне бронз си осигури Петър Белберов (+91 кг), сега същото направи и Тинко Банабаков. В кат. до 52 кг той победи Тарик Ибрахим от Германия с 4:1 съдийски гласа – 29:27, 29:28, 28:29, 29:28, 29:28. Така българският боксьор се класира за полуфиналите, където негов съперник ще бъде англичанинът Уилям Коули, победил с 5:0 Козмин-Петре Гирляну от Румъния.", "date": "2018.11.15", "title": "Боксьорите с два медала от Испания"}
{"url": "https://www.monitor.bg:443/bg/a/view/zakopchaha-syvetnik-ot-bsp-i-bivsh-shef-na-policijata-v-harmanli-149654", "text": "Бившият началник на полицията в Харманли в края на миналия век и настоящ общински съветник от БСП в града Васко Сидеров е задържан за шофиране в пияно състояние. Сидеров се е върнал в сградата, където работи 17 години преди да се пенсионира от МВР, но този път като арестант. 59-годишният местен политик бил спрян зад волана на „Мерцедес“ във вторник вечерта на централния бул.\"България\" в Харманли. Тестът с дрегер показал 2.13 промила алкохол в организма на Сидеров. Според специалисти поетото количество алкохол е над половин литър концентрат. В района, където бил стопиран 59-годишният мъж, е и партийният клуб на БСП-Харманли. Според запознати там местните червени празнували 2 години от победата на Румен Радев на президентските избори през 2016 година. След това купонът продължил в близък ресторант. Сидеров обаче тръгнал да си ходи. Общинският съветник от БСП е дългогодишен шеф на районното управление в града. Пенсионирал се е от системата през 2001-а след близо 17 години служба. Сега освен пенсионер от МВР се занимава и с бизнес. Участва във фирма за високо строителство. Сидеров има славата на политически номад. Преди да стане червен той два пъти е бил заместник-председател на общинския съвет в Харманли. Но от две различни партии, които нямат нищо общо с БСП. През мандата 2007-2011 г. е от местната формация Европейски демократичен път за Харманли, а през следващия мандат - 2011-2015 е бил избран от РЗС. На  следващите местни избори през 2015 вече е съветник от БСП.    ", "date": "2018.11.15", "title": "Закопчаха съветник от БСП и бивш шеф на полицията в Харманли"}
{"url": "https://www.monitor.bg:443/bg/a/view/remontirat-140-profesionalni-gimnazii-149656", "text": "Сградите на 140 професионални гимназии ще да бъдат обновени със средства от оперативна програма „Региони в растеж“ и Програмата за развитие на селските райони. Това съобщи образователният министър Красимир Вълчев в Бяла Слатина при посещението си в Професионалната агротехническа гимназия „Никола Вапцаров“, предаде БТА. Повече от 500 училища ще бъдат основно ремонтирани и оборудвани само със средства от двете оперативни програми, обясни Вълчев. По думите му професионалните гимназии с фокус върху техническите и земеделски занятия, като тази в Бяла Слатина, са приоритет в подобряването на образователната инфраструктура във всичките й елементи. Професионалната гимназията е цялостно обновена по проект на общината в размер на 1,3 млн. лв., финансиран по ОП „Региони в растеж“. Вълчев разгледа както ремонтираната сграда на гимназията, така и обновените спортен салон и площадка в училищния двор и автоработилница. Образователният министър каза, че се обръща специално внимание на специалностите в професионалните гимназии, както и тези с недостиг на квалифицирани кадри на пазара на труда. Затова се предвиждат и допълнителни средства за стипендии. За тази година са предвидени 3 млн. лв., а през следващата се очаква да достигнат 5 млн.лв. Допълнително Министерството на образованието ще задели 1,5 милиона лева за специалностите с най-голям недостиг на ученици, но които ще бъдат търсени на пазара на труда, каза министър Вълчев. Той уточни, че тези стипендии са допълнителни към даваните от училищата в системата на средното образование и тези в дуалното обучение.", "date": "2018.11.15", "title": "Ремонтират 140 професионални гимназии"}
{"url": "https://www.monitor.bg:443/bg/a/view/djesi-djej-ne-moje-da-ima-deca-149638", "text": "Певицата Джеси Джей не може да има деца. Това призна самата тя по време на свой концерт в зала „Роял Албърт Хол“ в Лондон. \"Преди четири години ми казаха, че не мога да имам деца. Не го казвам, за да ме съжалявате, а заяви 30-годишната звезда. Тя написа и песен по темата - Four Letter Word , която да я утешава в моменти на мъка и да даде на слушателите „нещо, което могат да слушат в момент, в който им е много трудно“. Отскоро изпълнителката на Bang Bang е във връзка с актьора Чанинг Тейтъм. Фактът, че искрата помежду им е пламнала скоро след развода на звездата от „Професия: Стриптизьор“ с актрисата Джена Дюан породи слухове, че Тейтъм използва Джеси като заместител на доскорошната си съпруга. Причината – двете си приличали прекалено много визуално. Припомняме, че Тейтъм и Дюан отглеждат заедно 5-годишна дъщеричка. Заветното „да“ те си казаха през 2009 г., а края на брака си обявиха тази пролет.", "date": "2018.11.15", "title": " Джеси Джей не може да има деца"}
{"url": "https://www.monitor.bg:443/bg/a/view/kompleks-za-nisyk-ryst-mychi-vanesa-hydjins-149634", "text": "Актрисата Ванеса Хъджинс, добила широка популярност с участието си в поредицата „Училищен мюзикъл“, се бори с комплекси на тема ръст. 29-годишното миньонче е 1, 55 м и това дълго време я е потискало. \"Когато в стаята влезеше висока жена, се чувствах привлечена от начина, по който тя изпълва пространството. Години по-късно си казах: \"Добре, да видим с какво и аз бих могла да изпълвам пространството наоколо, макар че съм дребна на ръст.\" И си дадох сметка, че разказа пред сп. Women's Health Хъджинс. За да компенсира ръст ала миньон, звездата от „Купонджийки“ поддържа стриктно фигурата си. Тя вае тяло с пилатес, йога, балетни танци и дълги разходки сред природата с приятелки.", "date": "2018.11.15", "title": "Комплекс за нисък ръст мъчи Ванеса Хъджинс"}
{"url": "https://www.monitor.bg:443/bg/a/view/ot-dekemvri-2019-50-po-evtin-bilet-pri-zakysnjal-s-chas-vlak-149652", "text": "От декември догодина размерът на обезщетенията и тяхното изплащане може да постави на карта бъдещето на държавния превозвач. За закъснение от 60 до 90 минути ще трябва да се възстановява 50% от цената на билета, а за закъснение от 90 минути до два часа - 75%. Напълно ще бъде възстановявана стойността на билетчето за закъснение от повече от 2 часа. Евродепутатите гласуваха днес за увеличение на обезщетенията за пътниците. Те подкрепиха промени в европейска директива, която влезе в сила на 3 декември 2009 г., която задължава държавните превозвачи да заплаща обезщетения на клиентите си при закъснения. Това обаче не се случва у нас, тъй като БДЖ отложи европейските правила на два пъти с по пет години. След година обаче директивата все пак ще влезе в сила и у нас и родните железници може да изпаднат в затруднена ситуация при закъснения в графика си. За да се избегне блокирането на пътници в случай на изпусната връзка от многоетапно пътуване, евродепутатите посочват, че пътниците ще имат същите права на информация, помощ и обезщетение като при директно пътуване. Евродепутатите също така отхвърлиха предложенията за освобождаване на железопътните оператори от изплащане на обезщетения в случаи на „извънредни обстоятелства“.  На пътниците с намалена подвижност ще трябва да бъдат гарантирани предоставянето на по-добра помощ, както и за за велосипедисти и по-ясни процедури за разглеждане на жалби. Пътниците имат право да вземат велосипеди във влакове, включително високоскоростните влакове, влаковете, извършващи превози на дълги разстояния, трансгранични и местни превози, гласи приетият текст. Новите или обновени влакове трябва да разполагат с ясно обособени пространства за превоз на сглобени велосипеди. Евродепутатите приеха позицията на Парламента относно преразглеждането на правата на пътниците, използващи железопътен транспорт, с 533 гласа „за“, срещу 37 гласа „против“ и 47 „въздържал се“. Преговорите за окончателния текст на законодателното предложение могат да започнат, след като Съветът на ЕС приеме своята позиция.", "date": "2018.11.15", "title": "От декември 2019: 50% по-евтин билет при закъснял с час влак "}
{"url": "https://www.monitor.bg:443/bg/a/view/sled-opravdatelnite-prisydi-jaljat-ot-dve-strani-deloto-alabin-149662", "text": "Оправдателните присъди по делото „Алабин“ ще бъдат дадени на по-горна инстанция както от прокуратурата, така и от майките на двете млади жени, загинали при срутването на сградата – 26-годишната Деница Ченишева и 24-годишната Петрина Христова. В сряда вечерта съдията от Софийския градски съд Величка Маринкова оправда по обвиненията за причиняване на смърт по немарливост четиримата подсъдими. Това са Георги Кирчев, който е от най-близкото обкръжение на бившия премиер Иван Костов, арх. Николай Симеонов, управител на фирмата, имаща договор за разчистване на обекта, инж. Петър Петров, натоварен да контролира дейностите, както и крайният изпълнител – строителят Манчо Антонов. Процесът срещу последния се води задочно, защото е в неизвестност и има само неофициална информация, че може би е във Франция. Така след 10 години разследване и 2 години дело сагата приключи едната от които остави тригодишно момиченце невръстен сирак. Броени часове след прочитането на присъдата от държавното обвинение обявиха, че до 7 дни тя ще бъде протестирана пред Софийския апелативен съд, като това ще стане на две стъпки. До седмица ще бъде подаден искът, но след излизането на мотивите на съда, които по закон трябва да бъдат обявени до месец, най-много два, ще допълнят протеста. Първоначално представената по делото шесторна експертиза реално доказваше вината на подсъдимите, като вещите лица бяха представили становище, че сградата е паднала заради срутени при ремонта основи. След това обаче беше назначена втора – тройна експертиза, която обори първата. На заседание по делото на 5 октомври извършилите я вещи лица изпаднаха в противоречия. При повторния разпит на тримата те заявиха, че причината за падането на 100-годишната постройка в окаяно състояние е комплексна и че нямало данни за въздействие върху носещата конструкция. „Чели ли сте показанията на свидетеля Николай Александров за рязането на релсите на носещи колони?“, попита прокурорът по делото Милко Момчев и ги прочете в залата. Според тях при разследването Александров лично е разпореждал на работниците да махат носещите колони. При разпита му през съда обаче се отметна от първите си показания и заяви, че бил накаран да каже така, но не помни кой го е притиснал да лъже. Заради разминаванията в експертизите пък прокурорът поиска назначаването на нова, трета оценка, но съдът отказа с мотива, че събирането на 9-те вещи лица няма да доведе до уеднаквяване на заключенията им и че съдът е този, който При четенето на присъдата не стана ясно защо съдът е предпочел тройната през шесторната. Предстои да се види дали този отговор ще фигурира в мотивите. На 5 октомври съдът разпита и свидетел, който излежава присъда в затвора. Той е бил пълномощник на собствениците на сградата и от тяхно име я продал на фирма „Хрисома“ през 2004 г., но тя реално влязла в собственост през 2006 г. Преди продажбата е имало предписание от община „Средец“ за ремонт на постройката, която била в предаварийно състояние. По време на сделката обаче пълномощникът не казал за това на новите собственици. На излизане от съдебната зала той весело се усмихна на подсъдимите. По време на заключителните пледоарии в сряда прокурорът поиска съдът да признае за виновни четиримата за причиняване на смърт по немарливост. Държавният обвинител припомни, че има показания на охранители, които разказват, че Час и половина преди тя да падне, работници чули скърцане и се разотишли. Според прокурора неправилно е била издадена заповедта за премахването на конструкцията след рухването на сградата, преди разследващите да си свършат работата. Експертизите на практика бяха направени само по документи. 5-етажната сграда в центъра на София рухна на 19 септември 2006 г. Делото „Алабин“ е типичен пример за бавно правосъдие. Разследването продължи 10 г., през което време се смениха 4-ма прокурори. Самият процес продължи още две години. Парите за купуването на къщата убиец са дошли не от къде да е, а от фалираната КТБ буквално месеци след като банкерът беглец Цветан Василев поел пълния контрол над трезора. Като шеф на банката той щедро кредитирал с пари на вложителите бизнес начинанията на приятелите на Иван Костов - семейство Кирчеви. Справка в регистрите показва, че „Хрисома” е един от големите длъжници на КТБ, като дружеството е теглило 2 кредита от банката на обща стойност 1,67 млн. евро, които са останали непогасени. Самият Костов и семейството му имаха над 700 бона в КТБ, които успяха да спасят преди фалита на банката. Партията на Командира ДСБ също държеше милиони срещу тлъста лихва, а услужливо отношение от страна на банкера беглец получаваше и близкото на Костов семейство Кирчеви. Щерката на Командира Мина пък беше на хранилка към пирамидата КТБ, като дълго време получаваше петцифрени хонорари от една от фирмите, използвани от Българския Мадоф за източването на трезора.", "date": "2018.11.15", "title": "След оправдателните присъди: Жалят от две страни делото „Алабин“"}
{"url": "https://www.monitor.bg:443/bg/a/view/trima-pochinaha-ot-tuberkuloza-v-burgasko-4-novi-sluchaja-otkriti-za-sedmica-149648", "text": "Туберкулоза умори трима души за десетина дни в бургаско. Жертвите са мъже на възраст между 50 и 65 години. Между тях нама никаква връзка, категорични са от РЗИ - Бургас. Смъртните случаи са регистрирани от началото на месец ноември. Двама от починалите са жители на община Камено, а третият е от Бургас. Те са издъхнали докато са били на стационарно лечение в бургаската белодробна болница. \"При единият от починалите пациенти болестта е била диатностицирана през 2016-та година или преди близо две години. Той е преминал успешно лечение и е бил добре. През октомври, при преглед обаче е открит рецидив, който е довел до тежки усложнения и до фатален край. При втория пациент туберкулозата е открита през лятото на тази година, той също е бил лекуван веднага. Не можем да кажем какво е провокирало влошаване при него. Третият от починалите е диагносициран с новооткрито заболяване миналия месец\", каза д-р Величка Григорова, завеждащ дирекция \"Заразни заболявания\" към бургаската РЗИ. Освен тримата починали пациенти, през последната седмица с опасната зараза са били диагностицирани още четирима души. Въпреки стряскащите цифри, според здравните власти в региона няма нито бум, нито епидемия на туберкулоза. \"Трите случая на починали са съвпадение, че са станали в един кракът период, но те първо нямат връзка помежду си и второ - са били диагностицирани по различно време. В сравнение с миналата година няма никакво увеличение на заболелите. В никакъв случай не може да се говори за някакъв бум на туберкулоза, още повече, че през последните няколко години се отчита трайно намаляване на броя на новорегистрираните на годишна база\", каза д-р Григорова. От началото на тази година до момента с туберкулоза са били диагностицирани 69 пациенти, а починалите са общо шестима. За миналата година цифрата на заразените е приблизително същата, но тогава не е имало нито един смъртен случай, казаха от РЗИ. Заболеваемостта от туберкулоза в страната е намаляла много в поседните 10-15 години, коментира д-р Ангел Кунчев, национален здравен инспектор. Предвид тези добри резултати, преди време от задължителиня имунизационен календар отпадна мантуто и реимунизацията на 17-годишните. Предвижда се от 2019-а да отпадне и на 11-годишна възраст, допълни той. Всяка година в България се откриват около 1000 нови случая на туберкулоза. Това каза проф. Тодор Кантарджиев, национален консултант по микробиология и директор на Националния център за заразни и паразитни болести (НЦЗПБ) и уточни, че тази цифра за страна, като нашата, никак не е голяма. В подкрепа на твърдението си, че случаите са намаляли, той изтъкна факта, че 20 години са били откривани 54 нови случая на 100 000 население, докато сега те са 20 на 100 000. По думите му, ние сме единствената държава в Европа в която броят на туберкулозно болните е намалява два пъти и половина за последните две десетилетия. Налюденията на НЦЗПБ в последните 15 години показват, че все повече от бацила на жълтата гостенка са засегнати лица от образовани семейства с добър стандарт на живот. В момента туберкулозата у нас не е болест само на бедните, подчерта проф. Тодор Кантарджиев. Генетични изследвания на центъра са установили, че бацила на болестта в нашата страна е от характерен щам с по-висока степен на резистентност към лекарствата за лечение от първа линия. Причина е и общото намаляване на имунитета на населението поради включването на доста лекарствени продукти вкл. и иновативните, които могат да възбудят старо туберкулозно огнище или една латентна, скрито протичаща туберуклоза да я направят изявена. Затова, всеки пациент, на когото предстои лечение с иновативни лекарства с моноклонални антитела. Една трета от хората по света са инфектирани с туберкулоза, но заболяването не се проявява. При провеждано лечение срещу някои тежки болести скритата форма може да се прояви, обясни националният консултант проф. Кантарджиев.", "date": "2018.11.15", "title": "Трима починаха от туберкулоза, 4 нови случая открити за седмица"}
{"url": "https://www.monitor.bg:443/bg/a/view/hvanaha-30-000-litra-nelegalno-vino-149658", "text": "Екип на митническа мобилна група и служители от Митница Бургас иззеха близо 30 000 литра вино в стъклени бутилки и пластмасови опаковки от стопанска постройка в селище на територията на община Ямбол. Проверката в частния имот – стопанска постройка е извършена на 12.11.2018 г. В едно от помещенията митническите служители установяват наличието на голямо количество вино – бяло, червено и розе. Най-голямо е количеството на установените бутилки от 0,75 литра – 21 369 броя. Открити са и 6255 бутилки по 0,375 литра, както и 1576 полиетиленови опаковки по 3 литра и 820 полиетиленови опаковки по 5 литра, съобщиха от Агенция „Митници“. В рамките на проверката за виното не са представени документи по Закона за акцизите и данъчните складове. Общото количество на откритата и иззета акцизна стока е 27 200,375 л. Взети са проби за лабораторен анализ. Предстои да бъде образувано административнонаказателно производство. Работата по случая продължава. В същия ден, служители от отдел „Митническо разузнаване и разследване“ на Митница Лом пък задържаха камион с полска регистрация, натоварен над 8300 литра бира без документи. Товарната композиция е спряна за проверка на влизане в страната през ГКПП – Дунав мост 2 на 12.11.2018 година. По представените документи превозваната стока била групажна, пътуваща от западна Европа за Гърция. При извършената физическата проверка са открити 11 палета бира, като всеки палет съдържа 1512 броя метални кутии, тип кен, от по 0,5 л всяка. Открити са общо 16632 броя метални кутии, или 8316 л бира. Металните кутии са заводски запечатани, марка ARGUS PREMIUM LAGER. За бирата шофьорът, полска гражданин, не е представил необходимите документи за движение, предвидени в ЗАДС. В последствие е направен опит за представяне на документи, за които е установено, че са за различнен превоз с друго превозно средство и различно количество бира. Стоката е задържана в склад на Митница Лом. Взети са проби за лабораторен анализ. Работата по случая продължава. Междувременно служители на Митница Свищов, съвместно с полицаи от ОД МВР Велико Търново, задържаха над 260 литра спирт при съвместна проверка на лек автомобил. Колата е спряна за проверка на 13.11.2018г. на улица в града. В багажника на автомобила са открити 12 туби, съдържащи общо 262л прозрачна течност с мирис на спирт. Водачът не е могъл да представи документи за произход на стоката, както и такива, удостоверяващи плащането на акциз. Взета е сборна проба за лабораторен анализ. С алкохолометър е измерено алкохолно съдържание, което се е оказало 95%. Предстои образуване на административнонаказателно производство. При друга съвместна проверка на митнически и полицейски служители в частен дом в гр. Полски Тръмбеш са открити 25 туби, пълни с алкохол без документи за произход и платен акциз. Общото задържано количество алкохолен дестилат е 259 литра. Взети са проби за лабораторен анализ.", "date": "2018.11.15", "title": "Хванаха 30 000 литра нелегално вино (СНИМКИ)"}
{"url": "https://www.monitor.bg:443/bg/a/view/pravosydie-na-svetlo-149637", "text": "„Нищо няма да стане. Кирчев е близък с бившия премиер Иван Костов и има връзки“. С тези думи свидетел по делото за рухналата сграда на столичната улица „Алабин“ обяснил пред майките на двете затрупани при инцидента млади жени, че не очаква процесът да завърши с осъдителни присъди. Твърденията на Николай Александров, който е работил като строител и е участвал в разчистването на сградата, бяха прочетени преди две години в съдебната зала. Днес звучат като злокобно предсказание, превърнало се в брутална истина. 12 години след трагичния 19-ти септември, когато завинаги под отломките на сградата-убиец останаха 26-годишната Деница Ченишева и 24-годишната Петрина Христова, виновни за смъртта им няма. Възмездие също няма. Това реши на почти нощно заседание състав на Софийски градски съд с председател Величка Маринкова. Името на съдията е важно да се знае. Тя „в името на народа“ призна за невинни четиримата обвиняеми. Без народът да разбира как се стигна до това решение. Докато делото се гледаше в съдебната зала, медиите разгласявахме притеснителни факти от процеса. Като гореописаните показания на свидетеля, който разказал на почернените майки, че лично собственикът на фаталната сграда Георги Кирчев наредил на работниците да отрежат колоните й. И когато постройката започнала да скърца и да се клати, майсторите избягали от обекта, заработили 50 лв. отгоре върху надницата си. Но свидетелят изведнъж реши да замлъкне - от страх за близките си. Беше прочетена и шесторна експертиза, според която сградата е паднала именно заради отрязаните носещи стени. Но след това заключението на експертите беше заменено от ново, извършено от трима специалисти, твърдящи точно обратното – сградата бил стара и въпрос на карма било да падне. Точно заради тези объркани доказателства беше важно и нещо друго – освен да научи името на съдийката, обществото да чуе и нейния глас. Не да се крие под клишето „по закон и съвест“ и да се надява да бъде забравена до месец, когато я излязат, я не мотивите за решението й, а ясно и почтено да обясни на същия този народ прав ли е бил свидетелят и ако не, коя е причината да няма осъдени за два млади погубени живота. Защо почернените семейства ще трябва да продължат сами да търсят истината, както впрочем правеха през изминалите 12 години, когато делото се търкаляше между поредния нов прокурор и съдебната зала. „Алабин“ не е единственият подобен случай. По същия начин преди 10 години питахме защо няма осъдени за смазаните при „Индиго“ деца и души на родители, но пак никой не излезе да даде отговорите. Примерите са десетки и за съжаление ще продължават, ако не бъде сложен край на това издевателство над паметта на мъртвите и душите на почернените им близки. Време е съдиите да се научат да говорят с лицата и имената си, а не задочно, с писмени, написани неразбираемо за гражданите мотиви, които при това издават с месеци закъснение. А след това да се оплакват от заливащото ги обществено недоволство и мнението на журналистите. Защото хората трябва да разберат как в един момент жертвата се \"оценява\" колкото една холна гарнитура, а в друг - на един цял човешки живот. И докато съдът не уеднакви критериите си, по които \"жонглира\" с човешките съдби, в обществото все ще остава чувството за омерзеност и несправедливост… Чувство, което те кара да крещиш или да мълчиш… Защото, както е казал Иван Радоев: \"Крещенето е като мълчанието - никой не му обръща внимание. Затова нека да помълчим!\". Подобни присъди ни внушават точно това - да помълчим, дами и господа! В памет на всички жертви. В памет на всички осъдени. В памет на самите нас, които някой ден може би също ще се явим в една или друга съдебна зала и пак няма да знаем мотивите за присъдата… Ние като журналисти обаче няма да мълчим. Напротив – искаме да чуем гласа на Темида, която трябва да говори на гражданите с дела, но и с думи. Затова стартираме кампания „Правосъдие на светло“. Нека присъдите по всяко т.нар медийно дело (които самият съд нарича така в програмата, която раздава на съдебните журналисти – б.а.), да бъдат публично обяснени. Пред камери, микрофони и отговаряйки на въпросите ни. Защото ние служим на обществото, а то има право да знае и да зададе въпросите си, когато Темида явно е свалила превръзката от очите си, за да погледне встрани. Затова г-да съдии, ние ще питаме. А от вас очакваме да имате куража да ни отговорите – публично и в името на народа.", "date": "2018.11.15", "title": "Правосъдие на светло"}
{"url": "https://www.monitor.bg:443/bg/a/view/vlado-nikolov-oblicha-ekip-s-1-sreshtu-cska-149639", "text": "Президентът и треньор на мъжкия волейболен клуб \"Левски\" Владимир Николов потвърди официално, че ще играя на поста диагонал във вечното дерби с ЦСКА в събота в зала \"Васил Симов\". Той ще излезе на игрището с екип с №1, защото още при бенефиса си преди 2 и половина години предаде своя №11 на големия си син Александър. Така Владо на 41 години и Алекс на 14 могат да се озоват в една шестица на \"сините\" още тази седмица. Николов призна, че безизходицата и контузиите на трима играчи на \"Левски\", които стават за този пост са го накарали да предприеме рискования ход. \"Опитахме Смилен Мляков да се върне в игра по време на тренировката, не се получи каза той пред клубния сайт на \"Левски\" Нямаме друг полезен ход. Ще трябва аз да се картотекирам и да изляза срещу ЦСКА. Ще остана в тима и като състезател, докато някой от играчите ни се възстанови и може да играе. Единствената опция беше да търсим човек от чужбина, но аз предпочитам да решаваме проблемите си по вътрешен начин. Поемам известен риск, но ако трябва да перефразирам думите на нашия патрон Васил Левски, бих казал: \"Ако се контузя, губя само аз, ако спечеля, ще спечели целият отбор\". Николов уточни, че не бива да има големи очаквания към играта му и формата, в която ще излезе, но се надява поне да вдъхнови младите в тима с появата си. Той даде пример с войните, където старци и жени са се сражавали, за да отстояват позициите си. И в този контекст се определя като \"волейболен старец\", който иска да помогне на своите момчета. Междувременно \"Монитор\" научи от свои източници, че фенове на ЦСКА се готвят да протестират с плакат срещу високите наеми за залата на \"червените\" \"Васил Симов\" на 4-и километър. Клубът поддържа от десетилетия съоръжението и то е единственото, в което се готвят и играят представителните му отбори за мъже и жени.", "date": "2018.11.15", "title": "Владо Николов облича екип с №1 срещу ЦСКА"}
{"url": "https://www.monitor.bg:443/bg/a/view/real-m-forsira-transfera-na-nejmar-149636", "text": "„Реал” (Мадрид) ще се опита да ускори трансфера на Неймар от “Пари Сен Жермен”, съобщиха в телевизионното предаване El Chiringuito. Испанският гранд може да се възползва от проблемите на парижани, които трябва да покрият условията за финансовия феърплей, защото иначе са заплашени със сурово наказание. “Пари Сен Жермен” се нуждае от 150 милиона евро приходи, за да балансира сметките си. Патовата ситуация, в която се намира френският шампион може да доведе до продажбата на Неймар или другата звезда на тима Килиан Мбапе. Президентът на “Реал” Флорентино Перес не крие, че неговото желание е в основата на новия проект на отбора за сезон 2019/20 да бъде Неймар. Кралския клуб бе пасивен на трансферния пазар след раздялата с Кристиано Роналдо и е в състояние да извади 300 милиона евро, за да си осигури услугите на бразилската звезда. Информациите за трансфер на Неймар бяха подсилени и от президента на Испанската футболна лига Хавиер Тебас. „Бих искал да видя Неймар обратно в Испания. Не ме интересува дали в „Барселона“ или в „Реал“ (Мадрид), виждайки го тук, ще съм договолен“, сподели босът. Отношение по евентуалния трансфер взе и легендата Луиш Фиго. „Ако някой не иска да остане в даден отбор, то никой не може да го задържи. Аз съм убеден, че съвсем скоро Неймар ще напусне ПСЖ“, сподели Фиго.", "date": "2018.11.15", "title": "„Реал“ (Мaдрид) форсира трансфера на Неймар"}
{"url": "https://www.monitor.bg:443/bg/a/view/borisov-na-forum-v-solun-149642", "text": "Премиерът Бойко Борисов заминава за Гърция, където ще участва в среща на върха.Третият икономическията форум се организира в Солун и се провежда днес и в петък. По време на форума ще се проведат множество дебати една от тях е за регионалното сътрудничеството като част от европейската интеграция. Именно в нея ще участва Борисов, заедно с неговия гръцко колега Алексис Ципрас, както и премиерът на Сърбия Ана Бърнабич, вицепремиерът на Румъния Ана Бирчал. Форумът се организира от Съюза на индустриалците на Северна Гърция и се домакинства от премиера на страната Алексис Ципрас, съобщиха и от пресцентъра на правителството. Основната тема на форум била европейската перспектива, свързаността, индустриалното развитие и сътрудничеството със Западните Балкани. В делегацията на министър-председателя Бойко Борисов ще бъде министърът на транспорта, информационните технологии и съобщенията Росен Желязков. Срещата ще даде възможност на четирите страни да запознаят представителите на бизнеса и международните финансови институции с конкретни проекти и идеи за развитието на региона.Самият форум пък е своеобразно продължение на разговорите на т.нар. Варненска четворка между България, Гърция, Румъния и Сърбия, която се проведе на 2 ноември у нас. Именно тогава Борисов и Ципрас подписаха декларация за изграждането на жп коридора от Александуполис през Солун, Варна, Бургас и Русе.", "date": "2018.11.15", "title": "Борисов на форум в Солун"}
{"url": "https://www.monitor.bg:443/bg/a/view/marica-goni-novo-po-visoko-stypalo-v-shampionskata-liga-149641", "text": "Старши треньорът на женския \"Марица\" Иван Петков обяви на пресконференция целите на тима в Шампионската лига. \"За нас е чест и привилегия да играем директно в групите, каза той. - Целта ни е да качим едно стъпало по-нагоре и да реализираме победи в груповата фаза на турнира. Ако имаме шанс да мислим и за продължаване в следващата фаза. Най-важното е да започнем да играем със самочувствие и да бъдем на нивото на европейския волейбол.\" Петков призна, че турският \"Вакъфбанк\" е безспорен фаворит в групата, а френският \"Безие\" и германският \"Алианц\" според него са на \"средно европейско ниво\" и са преодолими съперници. Пловдивчанки започват участието си на 20 ноември като гости на \"Безие\". Според него нивото в българското първенство расте всяка година и колкото по-добри са съперниците на \"Марица\" у нас, толкова повече ще израства и неговият отбор. За доброто представяне в клуба разчитат и на ролята на новия капитан - Нася Димитрова, която наследи поста от прекратилата кариерата си това лято Радосвета Тенева. „Надявам се през новия сезон да покажем едно ново лице на Марица, каза Нася Димитрова. - Пожелавам си да направим едно добро представяне в Шампионската лига и да запишем много победи в турнира. Това е много голяма отговорност за мен, надявам се моята главна роля да бъде вътре в игрището, да вдъхвам стимул на отбора и да дам най-доброто от себе си.“ „За мен като състезател участието в Шампионска лига е едно от най-емоционалните и най-отговорни неща в кариерата ми, добави либерото Жана Тодорова. - Когато играем пред родна публика чувството е страхотно. Надявам се хората да ни подкрепят, както го направиха през миналата година. Относно първият сблъсък с \"Безие\", смятам, че те са един преодолим съперник, ако спазваме тактическите указания. Очаквам победи в Шампионска лига.“", "date": "2018.11.15", "title": "\"Марица\" гони ново, по-високо стъпало в Шампионската лига"}
{"url": "https://www.monitor.bg:443/bg/a/view/vyv-varnensko-sa-gotovi-za-predizvikatelstvata-na-zimata-149646", "text": "Всички общини във Варненска област са готови за предстоящия зимен период, съобщи областният управител Стоян Пасев. Това са декларирали още в края на октомври кметовете на общините в областта на  специално свиканото заседание за подготовката им за зимата, съобщи БТА. Повечето от общините имат сключени договори с фирми за зимна поддръжка на пътищата, а три от тях - Девня, Ветрино и Суворово разполагат със собствена техника, каза Пасев и уточни, че Суворово има и съдействието на местните зърнопроизводители. Община Варна има на разположение снегопочистващи фирми с голям потенциал, като в случай на тежка зима и снежно бедствие може да разчита още на Пристанище Варна, което разполага с много техника, както и на Военноморските сили. „За да не се повтаря неприятната ситуация от зимата на 2016 г., когато някои фирми имаха сключени договори за зимното поддържане на няколко общини, и то от различни области, което създаде допълнително пречки при почистването на пътищата, с колегите от Шумен, Търговище и Добрич сме дали номерата на фирмената техника, за да се избегне ново дублиране“, добави Пасев. Всички общини в областта имат доброволчески структури, които да помагат при бедствени ситуации, като са осигурили и топли стаи за бедстващи по пътищата хора, които, ако се наложи, да бъдат прибрани да пренощуват. В малките населени места те са в самите кметства. Областният управител коментира още, че най-трудно е било събирането на информацията за родилките с термин през зимния период. Най-трудно е с малцинствените групи, родилките не ходят на лекар и почти нямаме данни коя бременна жена в кой месец е, обясни Пасев. Въпреки това, е изготвен списък, както и списък на хората на хемодиализа, за които има готовност при нужда да бъдат извозени до двете големи болници във Варна. Служители на „Напоителни системи“ са обиколили всички язовири на територията на областта и са предприети необходимите мерки за нива, които да поемат първата вълна от предстоящите валежи. ", "date": "2018.11.15", "title": "Във Варненско са готови зa предизвикателствата на зимата  "}
{"url": "https://www.monitor.bg:443/bg/a/view/budjetnata-komisija-othvyrli-vetoto-vyrhu-danyk-stari-koli-149644", "text": "Ветото на президента Румен Радев върху данъчни промени беше отхвърлено от бюджетната комисия. Държавният глава атакува 4 данъчни промени в Закона за корпоративното подоходно облагане. Най-голям обществен отзвук предизвика ветото върху промените, свързани с данъка върху колите, в чиято формула от догодина се включва и екокомпонент, но това не са единствените промени, на които се налага вето. Това обясни секретарят по правни въпроси на президента Емилия Друмева, която представи мотивите. Тя допълни, че всеки иска да кара нова еко кола, но с промените няма това да се постигне. Друмева акцентира, че с отпадането на данъчните облекчения - собствениците на стари коли вече няма да имат стимул да поставят катализатори. Увеличението на данъка на старите автомобили, които са над 10-15 години, може да достигне до двойно повишение. Това заяви Илия Христозов, който е съветник на президента по правни въпроси. И допълни, че трябва наличието на катализатор или метанова уредба тда води до намаление на данъка. Зам-министърът на финансите Росица Велкова посочи, че е нужно промяна в изчислението на данъка на леки коли и добавяне на екокомпонент. Тя обясни, че на 1000 души у нас се полагат над 400 автомобила, като в съседни държави цифрата е около 200. Директорът на Сдружението на общините Силвия Георгиева обясни, че е важно да се запазят нивата на събираемост и затова общините няма да си позволят заиграване с коефициентите за определяне на данъка. Така Георгиева отговори на няколко народни представители, които смятат, че общините ще смятат налог по най-високия коефициент за формиране. Тя акцентира, че с промените ще се прекратят порочните практики джипове да се регистрират като баничарки, за да се плаща много по-нисък данък. Президентът оспорва също поредното отлагане на реформата при определянето на такса смет, което се оставя за след 2022 г. Сред доводите в подкрепа на отлагането беше предстоящото преброяване на населението през 2021 г., което ще даде на общините с по-актуална информация. Промените в Закона за митниците, с които те се превръщат в териториални поделения на Агенция “Митници”, също бяха под обсега на ветото. Депутатите от БСП също подкрепиха мотивите, че това може да доведе до политически уволнения, тъй като се предвижда служителите на митниците да се освободят от работа и след това да се преназначат в новите териториални поделения. Радев не е съгласен и с въвеждането на по-високи данъчни ставки върху имотите в националните курорти, когато те не са основно жилище, не са отдадени под наем и не са регистрирани като места за настаняване. Промените бяха иницирани, за да се ограничи сивият сектор в предлагането на апартаменти за почивка, за които в момента не се плащат никакви данъци. Друмева представи становище, че новият по-висок налог е нарушение на конституцията, защото имотният данък е имуществен и не трябва да зависи от това за какво точно се използва въпросният имот. \"ДПС ще подкрепим ветото на президента\", каза Йордан Цонев и посочи, че част от текстовете са внесени между първо и второ четене и така народните представители са били лишени от правото да ги редактират. Депутатът от БСП Георги Търновалийски също обяви, че партията му ще подкрепи ветото. \"Няма да подкрепим ветото. Считаме, че промяната за данъка върху автомобилите е в правилната посока.\" Това обяви шефката на бюджетната комисия Менда Стоянова и допълни, че утежнение за коли над 20 г. на месец ще бъде по-малко от цената на кутия цигари. Закона за корпоративното подоходно облагане беше подкрепен наново от комисията с 12 гласа \"за\" и 9 \"против\". Така ветото на президента беше отхвърлено от комисията.", "date": "2018.11.15", "title": "Бюджетната комисия отхвърли ветото върху данък \"стари коли\""}
{"url": "https://www.monitor.bg:443/bg/a/view/trima-zaginaha-v-katastrofa-kraj-hitrino-149640", "text": "Трима души са загинали в тежка катастрофа край село Каменяк в община Хитрино, съобщи говорителят на ОДМВР Ася Йорданова. Произшествието е станало в близост жп прелеза по четвъртокласната пътна мрежа между селата Хитрино и Каменяк. Сигналът е получен в оперативната дежурна част на полицията в Шумен в 15:06 часа. На място са изпратени пожарникари и спасителни екипи от Шумен, незабавно за района на произшествието тръгнал и директорът на ОДМВР ст. комисар Ялчън Расим. Малко преди Каменяк екипите се натъкнали на самокатастрофирал автомобил. В пътували шофьор и двамата му спътници, които се връщали в село Каменяк от Хитрино след работа. \"Тримата мъже в автомобила са загинали на място. Шофьорът е на 37 г., правоспособен е. Другите двама мъже са на по 56 г. По първите данни, с които разполагаме, те изпускат десен завой и се преобръщат извън пътя.\" - обясни ст. комисар Расим. Според него причината за катастрофата вероятно е несъобразена с пътните условия скорост. По повод на тежката катастрофа говорителят на Апелативната прокуратура във Варна Илка Катрева съобщи по-късно следобед, че окръжната прокуратура в Шумен е образувала досъдебно производство по случая.Към 16:30 е започнал оглед на местопроизшествието.  ", "date": "2018.11.15", "title": "Трима загинаха в катастрофа край Хитрино (ОБНОВЕНА)"}
{"url": "https://www.monitor.bg:443/bg/a/view/prezidentyt-na-cev-pozdravi-bylgarija-i-italija-za-svetovnoto-149645", "text": "Президентът на Европейската волейболна конфедерация (CEV) Александър Боричич поздрави България и Италия за отлично организираното от двете страни световно първенство за мъже тази есен. \"Изминаващата 2018-a година беше наистина вълнуваща за европейския волейбол, коментира сърбинът по време на сесията на CEV в Канкун (Мексико). - Поздравления за България и Италия за невероятната работа, която свършиха по провеждането на световното първенство за мъже. Имаме две европейски държави, които станаха световни шампиони - Полша и Сърбия. Италия стигна до сребърните медали при жените, докато Сърбия завършиха на четвърто място при мъжете, а Холандия зае същото място при нежния пол. Постигнахме някои невероятни резултати, но подобрихме и нашите дейности извън терена. Променихме формата на състезанията и предоставихме възможност на 56-е национални федерации да участват на най-високо ниво, както направихме с Шампионската лига, Европейската лига и Европейското първенство.\"", "date": "2018.11.15", "title": "Президентът на CEV поздрави България и Италия за световното"}
{"url": "https://www.monitor.bg:443/bg/a/view/svoi-iskat-ostavkata-na-mej-149643", "text": "Британският премиер Тереза Мей получи подкрепата на кабинета си относно черновата за сделка с Брюксел за излизане от ЕС. Съпартииците на Мей Джейкъб Рийс Мог и Хенри Райт призоваха за вот на недоверие към британския премиер. Заседанието продължи 5 часа, като Мей си осигури \"колективната\" подкрепа на министрите, въпреки че 11 министри обявиха, че са против договореностите с Брюксел. \"Споразумението е най-доброто, което можеше да бъде договорено\", заяви Мей. Въпреки подкрепата за Брекзит петима от правителството на Мей се отказаха от длъжностите си. Най-ключовата оставка е на британския министър по Брекзита Доминик Рааб, който заяви, че не може да подкрепи условията в споразумението, но същевременно заяви, че вярва в Мей като премиер на страната. Оставката си хвърли и дясната ръка на Рааб - Суела Бравърман. По-рано министърът за Северна Ирландия Шайлеш Вара подаде оставка. Преди няколко дни министърът на транспорта на Великобритания Джо Джонсън, който е брат на бившия външен министър Борис Джонсън, също се отказа. Още в сряда стана ясно, че министърът на международна политика Пени Мордонт и министърът на труда и социалното подпомагане Естер Маквей също ще се разделят с постовете си. Въпреки оставките Мей призова депутатите да подкрепят сделката й за Брекзит. Тя предупреди, че ако не получи парламентарна подкрепа за споразумението с ЕС, може да се стигне до излизане от блока без сделка или въобще да няма напускане на ЕС. Мей има трудната задача да защити сделката си пред британския парламент. И през последните часове планът на Мей е критикуван от всички страни. Лидерът на лейбъристката партия Джеръми Корбин заяви, че Мей сама е прекрачила граници, които тя я поставила. За внасяне на вот на недоверие са необходими подписите на 48 депутати. Противниците на Брекзит се надяват, че евентуален провал на Мей може да доведе до втори референдум и в крайна сметка Великобритания да остане в ЕС. Същевременно преговарящият за Брекзит от ЕС Мишел Барние съобщи, че гражданите на Великобритания и ЕС ще запазят правата си след Брекзит и това е записано в проекта за споразумение между двете страни. \"Гражданите на ЕС, които живеят до напускането във Великобритания и британците, които са се заселили на континента, запазват, докато са живи, правата си, включително за работа, учене, социални придобивки и възможността да канят семействата си да живеят заедно\", каза той. Барние уточни също, че макар Великобритания да напуска ЕС на 29 март догодина, то в продължение на 21 месеца няма да се промени нищо по отношение на търговията, митата и правата на гражданите. Това се прави, за да се даде на администрациите и хората да се приготвят и адаптират към новата ситуация. Барние каза още, че този период може да бъде удължен.     За бъдещите отношения ще бъде изготвено допълнение към споразумението, което предвижда Великобритания и ЕС занапред да не си налагат взаимно мита и квоти. Планира се и запазване на тясното сътрудничество на службите за сигурност. Проектът за споразумение е 585 страници, обяви Барние, докато го разлистваше. Барние подчерта, че Великобритания е приела да плати на бюджета на ЕС дължимите суми. По отношение на документа, той обяви, че в него има три протокола, засягащи бъдещето на Гибралтар, Кипър, както и Ирландия и Северна Ирландия. Най-трудно е било намирането на решение за последните две страни, но се е стигнало до компромис, като ЕС и Великобритания са се разбрали Северна Ирландия да остане в митническата зона на ЕС и след Брекзит.        ", "date": "2018.11.15", "title": "Свои искат оставката на Мей"}
{"url": "https://www.monitor.bg:443/bg/a/view/gipsy-kings-iskat-da-razgledat-sofija-149635", "text": "„Харесвам усмихнатата публика и хубавата храна в България“, заяви дни преди концерта си у нас, който е на 7 декември в зала 1 на НДК, лидерът на Gipsy Kings Пако Балярдо. Групата е сподели с организаторите от Loud Concerts, че се надява да има повече време да разгледа столицата ни и да се наслади на възхитителната българска кухня. Спектакълът на боговете на китарите е втори у нас в рамките само на година, но те категорично заявяват увереност, че отново ще вдигнат крака цялата зала. Приготвили са репертоар с най-големите си хитове като \"Bamboleo“, „Djobi Djoba“, „Volare“, „Un Amor\". Преди концертът у нас Gipsy Kings имат дата в Румъния, а след София ще се отравят към Хърватия. Билетите се продават с пълна сила на цени между 35 и 90 лв.", "date": "2018.11.15", "title": "Gipsy Kings искат да разгледат София"}
{"url": "https://www.monitor.bg:443/bg/a/view/ubiecyt-ot-gorna-orjahovica-sam-poiska-v-aresta-149623", "text": "Николай Кънчев, който преди седмица преби до смърт приятелката си в Горна Оряховица остана за постоянно в ареста по собствено желание. Решението бе взето на първа инстанция, като може да бъде атакувано пред Апелативния съд. Засега обаче няма изгледи да бъде обжалвано, защото и прокуратурата, и защитникът му се съгласиха на мярката. Не съм искал да убивам Мария и много съжалявам, каза в съдебната зала Кънчев. На 10 ноември след среднощен купон в апартамент той преби до смърт от ревност 45-годишната си приятелка и счупи черепа на домакина Светлин Спасов. После се укри, но бе заловен от полицията и се сдоби с най-тежкото обвинение - за умишлено убийство, извършено по особено мъчителен за жертвата начин и с изключителна жестокост. Според съдебно-медицинската експертиза ребрата на Мария били натрошени, а смъртта настъпила в следствие на пробит бял дроб. Николай, който от няколко месеца бил безработен, а преди това работел на бензиностанция в Горна Оряховица, бе доведен в залата с белезници на ръцете и краката.", "date": "2018.11.15", "title": "Убиецът от Горна Оряховица сам поиска в ареста"}
{"url": "https://www.monitor.bg:443/bg/a/view/6-meseca-zatvor-za-rushvet-na-policai-149631", "text": "Шофьор ще лежи половин година ефективно в затвора за опит да подкупи катаджии. Присъдата вече е потвърдена и от трите съдебни инстанции и е влязла в сила. С.М. е неправоспособен, н тезависимо от това, често управлява лек автомобил и многократно е наказван по административен ред за допуснати нарушения или осъждан за престъпления по транспорта, извършени като водач на МПС. На 24 април 2017 г. докато управлявал лек автомобил „Лексус”, бил забелязан от полицейските служители, да шофира без поставен колан, а автомобилът се движел без включени светлини, поради което го спрели за проверка. Пред униформените С.М. представил свидетелство за управление на МПС, издадено във Великобритания, за шофьори, които могат да управляват превозно средство, но само с придружител – правоспособен водач и само на територията на Обединеното кралство. Справка в информационната система на МВР показала,  че С.М. е неправоспособен шофьор. Докато полицаят съставял акта, С. М. отишъл до патрулния автомобил, казал на полицейските служители, че ще им даде пари, за да не му пишат акт и пуснал  през отворения прозорец на патрулния автомобил девет банкноти на обща стойност от 250 лева. Униформените обаче не приели рушвета, а подали сигнал до колегите си в районното управление във Велико Търново, а шофьорът бил арестуван и подведен под наказателна отговорност.  ", "date": "2018.11.15", "title": "6 месеца затвор за  рушвет на полицаи"}
{"url": "https://www.monitor.bg:443/bg/a/view/sao-paulo-vadi-2-mln-za-renan-149628", "text": "Вратарят на „Лудогорец“ Ренан е трансферна цел на бразилския гранд „Сао Пауло“, твърдят местните издания. Тимът търси нов страж, който да привлече през януарския трансферен прозорец и се е насочил към опитния играч на българския шампион. Ренан е един от петте варианта за вратарския пост, а според информацията, „Сао Пауло“ ще трябва да извади поне 2 милиона евро, ако иска да си осигури услугите на стража на „орлите“. Ренан е роден през 1989 година, като в кариерата си е играл за „Ботафого“ и „Авай“. Той става шампион на Серия Б с отбора на „Ботафого“. През 2009 година има и два вкарани гола с екипа на „Ботафого“, което е сериозно постижение за вратар. През последните си мачове за „Лудогорец“ пък Ренан направи отлично впечатление с изявите си, като особено полезен бразилецът бе в домакинския мач от Лига Европа срещу АЕК (Ларнака). Тогава стражът спаси всички удари по посока на своята врата и съхрани точката за своя тим.", "date": "2018.11.15", "title": "„Сао Пауло“ вади € 2 млн. за Ренан"}
{"url": "https://www.monitor.bg:443/bg/a/view/strasburg-osydi-rusija-da-plati-63000-evro-na-navalni-149629", "text": "Европейският съд по правата на човека постанови, че арестите на руския опозиционер Навални са били политически и нареди на Русия да му изплати 63 000 евро, съобщи АП.   Преди ден опозиционерът Алексей Навални получи разрешение да напусне Русия, за да присъства на оповестяването на решение на Европейския съд за правата на човека (ЕСПЧ) по заведено от него дело. Той първоначално беше спрян от руските гранични власти и не му беше позволено да замине с полет от Москва заради неплатена съдебна глоба, която според него е била внезапно и незаконно наложена като претекст да му бъде попречено да пътува в чужбина. Федералната служба на съдебните пристави, която блокира излизането му от Русия, заяви, че всички ограничения върху Навални, включително забраната за пътуване в чужбина, са отменени, след като той е платил глобата.", "date": "2018.11.15", "title": "Страсбург осъди Русия да плати 63000 евро на Навални "}
{"url": "https://www.monitor.bg:443/bg/a/view/13-proekta-za-80-mln-lv-koito-trjabva-da-promenjat-varna-149633", "text": "Публично обсъждане на 13 проекта, за реализацията на които администрацията възнамерява да тегли заеми oт около 80 млн. лева, се проведе в зала „Пленарна“ на Община Варна. Част от средствата местната управа предвижда да дойдат като безвъзмездно финансиране по оперативни програми. Други предстои да бъдат осигурени чрез различни финансови инструменти и от общинския бюджет. Първият проект е „Модернизация и реконструкция на рибарско пристанище „Карантината“ в „Аспарухово“.  Стойността му е до 16 500 482 лв. с ДДС. Финансово обезпечаване е чрез безвъзмездна финансова помощ до 7 997 546 лв. без ДДС от Програма за морско дело и рибарство. Предвидено е дългово финансиране до 5 419 206 лв. без ДДС, а собствено финансиране от бюджета на Община Варна ще е до 333 650 лв. без ДДС. Проектът за реконструкция на улица от бул. „Първи май“ към рибарското пристанище по плана на местността „Карантината“ е 1 586 687 лв. с ДДС. Дългово финансиране е в размер до 1 294 128 лв. без ДДС чрез заем. Проектът за многофункционален спортен комплекс в ж.к. „Владислав Варненчик” е за 7 512 691 лв. с ДДС. Предвижда се да бъде поет дълг до 7 250 000 лв. Проектът за парк и спортни съоръжения на ул. „Албатрос” в кв. „Виница” също включва изграждане на спортен комплекс със съвременни условия за отдих и практикуване на различни видове масов спорт за живущите в кв. „Виница”, който  е на стойност от 1 762 807 лв. с ДДС, като за реализацията се планира дългово финансиране до 1 655 659 лв.    По проекта за спортен комплекс и благоустрояване на ул. „Студентска” ще се построи комплекс със съвременни условия за практикуване на различни видове масов спорт за жителите на кв. „Левски“, който е до 2 187 267 лв. с ДДС, осигурени чрез заем в размер на 2 063 571 лв. Стойността на проекта „Изграждане, основен ремонт и реконструкция на спортни и фитнес площадки на открито в училищата на територията на община Варна“ е 5 334 000 лв. с ДДС, като за целта ще бъде поет дълг със същия размер. 4 401 912 лв. с ДДС е стойността на проекта „Основен ремонт и реконструкция на площадки за игра на открито и спорт в детски градини и детски ясли на територията на община Варна“. И тези средства ще бъдат почти изцяло осигурени от заем. Проектът „Рехабилитация, основен ремонт на уличната мрежа на територията на община Варна“ е до 20 млн. лв. с ДДС, от които 17 млн. ще бъдат осигурени чрез заем. 1,2 млн. лв. са заложени за проект „Реконструкция и модернизация на Зоопарк Варна“. Проектът „Подобряване на социалната инфраструктура в гр. Варна“ ще се осигури подходяща общинска инфраструктура за предоставяне на социални услуги в общността – „Кризисен център за деца“ и „Приют за временно настаняване на бездомни и социално слаби лица“. Стойността му е 2 473 741 лв., като безвъзмездната финансова помощ от ОП „Региони в растеж“ 2014-2020 е до 1 924 619 лв. Проектът „Ремонт, реконструкция и модернизация на сградата на филиала ТМПЦ – Варна“ е на стойност 7 163 218 лв. Безвъзмездната финансова помощ от „Региони в растеж“ е до 5 730 574 лв., като общината смята да поеме дълг до 1 432 644 лв. Проектът „Модернизация на културна инфраструктура в град Варна – Народно читалище „Петко Р. Славейков 1928“ е на стойност 593 060 лв., предвидени за ремонт. Безвъзмездната финансова помощ от „Региони в растеж“ е за допустими разходи в размер до 473 011 лв., а останалите - от заем и собствени средства на Общината. Проектът „Реставрация, консервация и социализация на туристически обекти в община Варна“ има за цел опазване и популяризиране на културното наследство и подобряване на конкурентноспособността на българския културен туризъм, чрез развитието на регионалния туризъм. Стойността му е 9 779 150 лв. Половината от тях са безвъзмездна финансова помощ от „Региони в растеж“, а останалите средства ще бъдат подсигурени чрез заем.", "date": "2018.11.15", "title": "13 проекта за 80 млн. лв., които трябва да променят Варна "}
{"url": "https://www.monitor.bg:443/bg/a/view/39-godishna-jena-se-zalja-s-goreshta-maznina-v-kustendil-149614", "text": "39-годишна кюстендилка пострада вчера, след като се заля с гореща мазнина в дома си. Инцидентът е възникнал малко след 19.30 часа в един от крайните квартали на града. „Най-вероятно жената е приготвяла вечеря на газов котлон, когато изведнъж тигана се подхлъзва и я залива с врящото олио. Веднага след инцидента тя е подаден сигнал на тел. 112. Екип от Районната противопожарна служба й е оказал помощ. Тя първоначално е закарана в Кюстендилската болница, а след което е транспортирана в „Пирогов““, обяви говорителят на ОДМВР- Кюстендил, Катя Табачка. По данни от столичната клиника, 39-годишната жена в момента е в стабилно състояние. Само преди около месец друга кюстендилка получи сериозни увреждания по краката при идентичен инцидент. „Тогава аз се залях с връла вода, просто изпуснах тенджерата. Благодарение на бързата реакция на медиците не останах инвалид за цял живот. Иначе не ми се мисли просто какво можеше да стане“, коментира 65-годишна кюстендилка.", "date": "2018.11.15", "title": "39-годишна жена в болница, след като се заля с гореща мазнина"}
{"url": "https://www.monitor.bg:443/bg/a/view/i-chelsi-moje-da-izgori-seriozno-zaradi-football-leaks-149632", "text": "Вихрещият се скандал около разкритията Football Leaks продължава да се разраства. След като ПСЖ и „Манчестър Сити“ са заплашени от изхвърляне от Шампионската лига и сериозни глоби за нарушаване на правилата на УЕФА и ФИФА, сериозен удар може да понесе и „Челси“. Английският гранд е платил 500 хиляди паунда на бащата на Андреас Кристенсен, за да подпише датчанинът още като малко момче с лондончани, твърди вестник Politiken и публикува сериозно количество документи. ФИФА вече започна разследване на 14 трансфера на непълнолетни деца. “Челси” е заплашен с двугодишна забрана да осъществява трансфери и много голяма финансова санкция. Както вече стана ясно, английският клуб е разследван също и за подписването с нападателя Бертран Траоре, който е родом от Буркина Фасо. Правилата на Висшата лига ясно гласят, че никой клуб не може да привлече или да се опита да вземе играч под 16-годишна възраст, като подпише договор и му предложи пряко или косвено плащане. Попитан за отговор относно обвиненията срещу „Челси“, говорителят на Висшата лига заяви: „Ако получим някакъв материал, който показва, че нашите правила са нарушени, ние ще разследваме“. В същото време стана ясно, че УЕФА планира спешно да въведе ВАР система в Шампионска лига още през този сезон за фазата на елиминациите. През септември от УЕФА обявиха, че ВАР ще влезе в употреба от сезон 2019/2020, но след някои фрапантни съдийски грешки вече са предприети мерки за използването на системата още през настоящата кампания. Ръководните фактори се страхуват от някои сериозни грешки от страна на съдиите в решителната фаза, след като само преди дни футболният свят се разбунтува срещу комичната дузпа, която получи „Манчестър Сити“ срещу „Шахтьор“.", "date": "2018.11.15", "title": "И „Челси“ може да изгори сериозно заради Football Leaks"}
{"url": "https://www.monitor.bg:443/bg/a/view/rimljanka-rodi-na-62-godini-149620", "text": "Медицинска сестра от Рим роди първата си рожба на 62 години. Бебето е момиченце с тегло 3 кг и 200 г и проплака за пръв път в ръцете на акушерките от реномираната столична болница „Сан Джовани“. Жената на възраст е „забременяла“ чрез ембрион, присаден й в албанската столица Тирана. Според докторите родилката се била навила на този специфичен метод на зачеване „ин витро“, тъй като нямала постоянен партньор, от когото да бъде взета семенна течност. Момиченцето се пръкнало на бял свят чрез цезарово сечение, като скалпелът на осъществилия го хирург е бил „воден“ за пръв път в Италия от свръх модерна ехографска сонда. Някои медии на Апенините побързаха да обявят раждането на момиченцето от 62-годишната жена за италиански рекорд, но първоначалният възторг бе потушен от шефа на родилното отделение на „Сан Джовани“ – гинеколога Марко Траверса. Той посочи пред журналисти, че преди две години жителка на същите години от намиращото се северно от Неапол градче Кастел Волтурно била станала майка на момченце с тегло 3,5 кг. Нещо повече – доктор Траверса подчерта, че за зло или за добро, но ражданията от жени над 60 години в Италия стават все по-чести. Като Вечният град и областта Лацио, към която той принадлежи административно, напоследък са национални рекордьори по висока средна възраст на родилките-първескини – 40 години. Много от тях пък се решавали да имат второ дете на възраст между 45 и 50 години – факт, който поставя Лацио на първо място в страната по относителен брой зачевания „ин витро“ – сега те са „виновни“ за 20 на сто от всички бременности! Цифрата е впечатляваща и за това свидетелства съпоставянето й със същия показател в някои други области. Така например в съседната на Лацио и просперираща Тоскана зачеванията „ин витро“ са 7 на сто от всички, а в богата северна област Фриули Венеция Джулия засега те са 3 на сто. Социолозите и психолозите обясниха „бума“ с късните и „асистирани“ бременности в Рим както със социално – икономическите трудностите при отглеждането на деца, така и със закърняващото напоследък майчинско чувство у жените, сещащи се за поколение чак когато става трудно да го имат по естествен път.", "date": "2018.11.15", "title": "Римлянка роди на 62 години "}
{"url": "https://www.monitor.bg:443/bg/a/view/vajola-dejvis-sybira-vdovici-za-obir-149630", "text": "Скръбта като основен мотив за действие на група от четири коренно различни жени в престъпните им намерения – това ни представя носителят на „Оскар“ Стив Макуин („12 години в робство“) в премиерното заглавие за седмицата „Вдовици“. Още със заглавието си, филмът ни подсказва каква е отправната точка, която ще завърти действието му. Сюжетът е и по мотиви на едноименния английски минисериал, със сценария на който се нагърбва Линда Ла Плант. Този път самият Макуин се захваща с диалозите, а негов съавтор е Джилиан Флин. Главната роля – на лидера на вдовиците-обирджийки застава Вайола Дейвис. Актрисата получава специална покана да застане пред камерата от Макуин, а категоричното си „да“ казва след като изчита до край историята му. „Харесва ми това, през което Вероника преминава. Харесва ми, че е донякъде загадъчна, но в същото време ми е доста позната. Хареса ми, че в центъра на сюжета е една любовна история. Хареса ми да участвам в една подобна любовна история, защото, както знаете, напоследък играя много роли на адвокати, детективи и шефове на ЦРУ. А това е една разтърсваща любовна история“, казва Дейвис. Неин екранен съпруг е Лиам Нийсън, който скача в кожата на криминално проявения Хари Роулинс. След като той пада жертва на престрелка в опита си да организира обир, а с него смъртта си намират и всички съучастници, Вероника (Дейвис) се нагърбва със задачата да довърши това, което любимият й така и не успява. заявява още звездата от „Огради“. Трилърът „Вдовици“ потегля на пътешествие из родните киносалони от утре.", "date": "2018.11.15", "title": "Вайола Дейвис събира „Вдовици“ за обир"}
{"url": "https://www.monitor.bg:443/bg/a/view/nashi-dronove-vlizat-v-redicata-na-nato-149615", "text": "Родният производител на оръжия ВМЗ Сопот започва производството на бранд български безпилотни летателни апарати (дронове). Това стана ясно по време на среща на министъра на икономиката Емил Караниколов с представители на израелската компанията Aeronautics, с която бе подписан договор за сътрудничество и трансфер на технологии. Израелската компания е глобален лидер в производството и дизайн на безпилотни летателни апарати, има над 70 клиента по целия свят, в това число продава и на НАТО. Договорът за трансфер на технологии ще даде възможност на ВМЗ за както и тяхното сервизиране, поддръжка и обслужване. Министър Караниколов изтъкна, че инвестициите в нови технологии са основен фактор за растеж и подчерта, че Израел е световен лидер в иновациите, които добавят висока стойност в производството. Износът в сектора на продукти свързани с отбраната за миналата година отбелязва над 20% растеж, както и че съществува сериозен потенциал за развитие на военно промишления комплекс у нас. Договорът за сътрудничество е подписан от председателя на Борда ни директорите на ВМЗ Сопот Атанас Богданов и Ади Коен, директор на бизнес развитие и маркетинг на Aeronautics. Коен посочи, че израелската компанията счита страната ни за „Заедно можем да навлезем на нови пазари“, допълни той. По думите му целта е да се установи в България линия за асемблиране и производство на безпилотни летателни апарати. Богданов каза от своя страна, че подписването на договора е важна крачка в желанието на ВМЗ за развитие в нови високотехнологични области, което е част от стратегията на икономическото за извеждането на дружеството в сектора на новите технологии и допълни, че ВМЗ ще бъде основен двигател и човешки ресурс по този проект.", "date": "2018.11.15", "title": "Наши дронове влизат в редиците на НАТО"}
{"url": "https://www.monitor.bg:443/bg/a/view/lekar-ot-plovdiv-napadna-advokata-si-sys-samurajska-zvezda-149618", "text": "Лекар от Пловдив нападна бракоразводния си адвокат с японското оръжие за хвърляне шурикен, което е във формата на плоска звезда. Юристът Васил Джостов не пострадал сериозно. Отървал се с одрасквания, а медикът д-р Петър Влахов бил арестуван. За случилото се потвърди говорителят на Районна прокуратура в Пловдив Атанас Илиев, който заяви, че се наблюдава досъдебно производство за причинени телесни повреди по хулигански подбуди. „Извършителят е задържан за 72 часа”, уточни зам.-районният прокурор Илиев. Кавгата между лекаря и адвоката станала посред бял ден този понеделник в кантората на Джостов. Влахов бил много ядосан, когато връхлетял в кантората на адвоката, разказали свидетели пред разследващите. Той обвинил юриста, че има интимни отношения с все още законната му съпруга, въпреки че бракоразводното дело все още не било приключило, пише trafficnews. След виковете и крясъците медикът се нахвърлил и с удари върху адвоката си, като дори използвал древното японско оръжие шурикен. Хвърлил по юриста метална звездичка, а нападението било видяно от няколко свидетели. Те са ключови за разследващите, тъй като най-вероятно срещу извършителя ще бъде заведено дело. Именно тези свидетели се притекли на помощ на адвоката и го отървали от разгневения лекар. След това повикали полиция. Униформените закопчали Петър Влахов първо за 24 часа, а след като те изтекли от районната прокуратура в Пловдив го оставили на топло за още 72 часа. Те изтичат в петък, когато от държавното обвинение ще преценят дали да поискат от съда да наложи на Влахов постоянна мярка за неотклонение „задържане под стража”. В решението на наблюдаващия прокурор най-вероятно ще натежи и стара условна присъда на лекаря от 2014г. за държане и разпространение на наркотични вещества.", "date": "2018.11.15", "title": "Лекар в развод нападна адвоката си, имал връзка с жена му"}
{"url": "https://www.monitor.bg:443/bg/a/view/mariana-popova-zapja-v-metroto-snimki-149624", "text": "Певицата Мариана Попова събра погледите на пътниците в метрото. Тя запя на метростанция „Сердика“, облечена в мъжки костюм, на високи токчета и с бомбе на главата. Професионални балерини танцуваха редом до звездата, а изпълнението е по повод Световния месец за превенция на рака на простатата. Половинката на Попова - актьорът Веселин Плачков, също взима участие в проявата. Двойката напомни, че ракът на простата е второто по честота онкологично заболяване при мъжете. Той няма характерни симптоми, по които да се постави точна диагноза. Много често се открива при профилактичен преглед, затова превенцията е от изключителна важност. Изпълнителката на „Чуй ме“ призова жените да подкрепят мъжете до себе си в грижата за тяхното здраве. Припомняме, че през септември Мариана и Весо гушнаха дъщеричка – Екатерина. Двамата се сгодиха през март и се очаква скоро да се разходят до олтара.", "date": "2018.11.15", "title": "Мариана Попова запя в метрото (СНИМКИ)"}
{"url": "https://www.monitor.bg:443/bg/a/view/francija-kazva-do-sedmica-ekstradira-li-banevi-149616", "text": "Следващата сряда ще стане ясно дали разследваните за източването на завод „Полимери“ Николай и Евгения Баневи ще бъдат екстрадирани в България. „На вчерашното си заседание Апелативният съд в Екс ан Прова̀нс е обявил, че ще се произнесе по европейските им заповеди за арест на 21 ноември“, заяви пред БНР адвокатът на семейството Винсент Пенард. Баневи бяха задържани на 26 октомври на летището в Ница. Според адвоката им - на път за София. С тях бяха и трите им деца, които в момента са при семеен приятел, обясни Пенар. На заседанието вчера е била обсъдена и молбата на Евгения Банева да бъде пусната от ареста, за да се грижи за децата си. Съдът е отказал. Що се отнася до процедурата по същество, по която се чака решение след по-малко от седмица, на въпрос възможно ли е съдът да откаже екстрадицията на Баневи, Винсент Пенар отговори: „Възможно е“. „Има няколко случаи, в които това може да стане. Първо, ако заповедта за арест е нередовна и има формални пропуски или грешки, заради които не е възможно Баневи да бъдат предадени на българската държава. Второ, ако има риск за тяхната сигурност в страната, която иска връщането им. Трето, в случай че от България е поискана информация, а тя не я е предоставила, и четвърто - в случай че съществува риск искът за екстрадиция да има политическа цел“, обясни адвокатът.", "date": "2018.11.15", "title": "Франция казва до седмица екстрадира ли Баневи"}
{"url": "https://www.monitor.bg:443/bg/a/view/alo-izmamnici-pribraha-29-bona-za-7-dni-149621", "text": "Близо 29 000 лв са били прибрани от ало-измамници за 7 дни от петима доверчиви граждани на територията на Старозагорска област. Близо 29 000 лв са били прибрани от ало-измамници за 7 дни от петима доверчиви граждани на територията на Старозагорска област. Жертвите са мъже и жени на възраст от 59 до 77 години, които са били подведени по класическите схеми «МВР търси съдействие за залавяне на опасни бандити» и «роственик се нуждае от спешна животоспасяваща операция». Сумите варират от 800 лв , дадени от 59 – годишен заралия, уж за лечението на брат му до 10 800 лв, които на 14 ноември е предал на «служител на полицията»75-годишен старозагорец.В част от случаите жертвите добавяли към банкнотите и скъпи златни накити, като по този начин плячката на апашите е набъбнала до към 31 000 лв. Образувани са досъдебни поризводство по член 209 ал. 1 от НК, но до момента няма задържани дори мулета. От началото на годината на територията на областта са регистрирани около 100 сходни измами при които измамниците са прибрали над 200 000 лв в пари и ценности.На пръсти се броят задържаните извършители, основно белезниците щракат на приносителите на плячката, които получават по 10 на сто от нея «хонорар». Присъдите са основно пробация или условни.", "date": "2018.11.15", "title": "Ало измамници прибраха 29 бона за седмица в Стара Загора"}
{"url": "https://www.monitor.bg:443/bg/a/view/es-investira-300-mln-da-svali-kolite-ot-magistralata-do-burgas-149603", "text": "На фона на забавени жп инфраструктурни проекти у нас Европейският съюз инвестира нови пари в модернизацията и безопасността на железопътния ни транспорт. България ще получи нови 293,4 млн. евро по линия на Кохезионния фонд за по-модерни, по-бързи и по-безопасни железопътни връзки между градовете Пловдив и Бургас, свързващи някои от най-големите градове на България с едно от най-важните пристанища на Черно море, съобщиха от Европейската комисия. Благодарение на този проект, финансиран от ЕС, българските граждани ще могат да пътуват за по-кратко време и при повишена безопасност. Те също така ще усетят и ползите от по-доброто качество на въздуха, тъй като проектът насърчава екологосъобразната мобилност в страната“, коментира комисарят по въпросите на регионалната политика Корина Крецу. По този начин инвестициите допринасят за изграждането на високоскоростната железопътна линия по коридора Ориент/Източно Средиземноморие от трансевропейската транспортна мрежа (TEN-T), свързващ Централна с Югоизточна Европа. Очакванията на ЕК са проекта да доведе до намаляване с 40 минути на времето за пътуване както за пътниците, така и за товарите, като влаковете ще достигат скорост между 130 и 160 км/ч по участъка с дължина 293 км. Това ще направи пътуването с влак конкурентно на автомобилния транспорт и ще насърчи по-екологосъобразна мобилност в страната. В същото време редица мерки ще доведат до повишаване на безопасността по линията благодарение на новите системи за сигнализация и телекомуникации и заменянето на съществуващите железопътни прелези с 29 надлеза, пешеходен надлез и подлез.", "date": "2018.11.15", "title": "ЕС инвестира €300 млн. да свали колите от магистралата до Бургас"}
{"url": "https://www.monitor.bg:443/bg/a/view/stara-zagora-investira-1-mln-lv-v-daren-j-imot-149622", "text": "Близо 1 млн лв ще инвестира  през следващата година в дарен й през 2016 година имот на центъра на града. Средствата ще бъдат използвани за превръщането на четириетажна къща, строена през 30-те години на миналия ХХ век и въведена в експлоатация през 1935 г.  в културен център за развитие на талантите и способните. Проектът за ремонта е на столичното бюро „Новиза“ с водеща арх. Правдомира Алексиева. Проектът предвижда на първия етаж да бъде обособена концертна зара с 48 места,общата разгърната площ на сградата е 1265 кв м. Обществената поръчка за реализацията е спечелена от старозагорското „Зарастрой“ ООД, което в момента извършва ремонтните работи по къщата, където е прекарал детството си гениалният лирик Николай Лилиев в Града на липите. Дружеството е спечелило с ценова оферта от 753 974 лв без ДДС. Строителният надзор ще се осъществява от харманлийската „Екип МГ“. Средствата предстои да бъдат заложени в бюджета за 2019 година, те ще бъдат от собствените приходи на общината. Сградата е принадлежала на магистър-фармацефт Мария Жекова, сестра на починалия през 2013 година композитор проф. Петър Жеков. Университетският преподавател и учен -генетик е автор на химна на Стара Загора, преживе той бе признат за почетен гражданин. Проф. Жеков е автор на над 400 научни и научнопопулярни публикации, трудове, изобретение и 12 художествени книги. Създал е близо 500 песни по текстове на български поети, както и църковно-славянски песни. Написал е музика към 180 от текстовете на известните старозагорски автори. Автор е на химна на Стара Загора, на гимназия „Христо Ботев\", както и на Тракийския университет, където започва да преподава през 1985 г. Данъчната оценка на сградата преди даряването й на община Стара Загора през 2016 година е възлизала на 1 006 239 лв. По предварителни пресмятания на специалистите за обзавеждането след ремонтите ще бъдат необходими още минимум  500 000 лв.", "date": "2018.11.15", "title": "Стара Загора инвестира милион в дарен й имот"}
{"url": "https://www.monitor.bg:443/bg/a/view/revnivec-probva-da-zakoli-nevjarna-sypruga-s-brysnach-149617", "text": "Излязъл преди броени дни от старозагорския затвор жител на новозагорския ромски квартал „Шести“ отново попадна зад решетките. Този път по обвинение че е направил опит да убие законната си половинка. Излязъл преди броени дни от старозагорския затвор жител на новозагорския ромски квартал „Шести“ отново попадна зад решетките , този път по обвинение че е направил опит да убие законната си половинка. Инцидентът с 29 – годишната  булка на Стоян Събев е станал посред бял ден на 14 ноември, майката на три деца е била приета по спешност с множество порезни рани по цялото тяло.Само по чудо острието на бръснача, с който  била клана се плъзнало на милиметри от сънната й артерия. Сигналът за постъпила обляна цялата в кръв жена е бил подаден в дежурната част на новозагорското РУ „Полиция“ към 18,10 часа веднага след като лекарите решили да изпратят ранената в Сливен поради липсата на хирургично отделение в общинския център. Извършителят на жестокия побой и опит за убийство е бил открит при свои близки, където направил опит да скрие оръжието и да унищожи кървавите си дрехи. При задържането му се наложило да бъде разбита входната врата. В първоначалните разговори Събев признал, че посегнал над майката на децата си защото получил информация, че кръшкала докато той изтърпявал поредната си 2-годишна присъда за кражба. По думите му невярната Сабрие , с която деляли един покрив от 14 години си имала млад любовник, който дори бил родственик на Стоян. Двамата не криели връзката си, дори при побоя Сабрие в прав текст казала, че носи в утробата си дете на 20-годишния Менко и че възнамерява да се пренесе в неговия дом.Тези думи накарали доскорошния затворник да побеснее и да извади бръснача с марка „Солинген“, допълнителен стимул за агресията се оказали няколко цигари с марихуана, които изпушил преди това. По данни от сливенската МБАЛ, където ранената е била откарана по спешност – нямало пряка опасност за живота на невярната мургава красавица, лекарите дори не знаели, че пациентката им е бременна за пореден път.", "date": "2018.11.15", "title": "Рецидивист пробва да заколи невярна съпруга с бръснач"}
{"url": "https://www.monitor.bg:443/bg/a/view/romi-protestiraha-v-dupnica-zaradi-lipsata-na-voda-strahuvat-se-ot-zarazi-149613", "text": "Група роми от „Гиздова махала“ в Дупница излязоха на протест пред общинската администрация в града заради липсата на вода. Жителите на квартала се опасяват, че липсата на живителна течност ще доведе до пламването на зарази. Според недоволната тълпа проблем с водата има от около 10 дни, като най-сериозно е положението на улица „Отец Паисий“. „Ние сме поне 100 семейства, имаме малки деца. Какво да направим? Трябва ли да пламне някоя зараза, за да се вземат мерки, положението е бедствено“, бяха част от коментарите на ромите, които крещяха под прозорците на общинските чиновници в Дупница. \"Резервоарите са на 25-30% пълни, защото не е падал дъжд последните месеци. Обясних им го, че няма как да имат постоянно вода, и че страдащи не са само те, а целият град и по селата. Предложих им водоноска, но отказаха. Смятат, че умишлено спираме водата към тях, за да се насочва към останалите квартали, но това не е вярно“, коментира проблемът управителят на ВиК – Дупница, Илия Илиев. Около 15-20 жители на ромския квартал се срещнаха и със зам. - кметът на Дупница, Крум Милев. „При положение, че не са падали никакви валежи през последните 4 месеца няма как да е друго положението. Ромите имат вода, но не постоянно. Проблемът е за всички жители, не само за тях“, обявиха от общинската администрация в града.  ", "date": "2018.11.15", "title": "Роми протестират заради липсата на вода, страхуват се от зарази"}
{"url": "https://www.monitor.bg:443/bg/a/view/slagat-rogatki-po-panoramen-planinski-pyt-149619", "text": "Метални прегради от типа на военните противотанкови „рогатки“ ще бъдат поставени от двата края на панорамния път, свързващ старопланинските върхове Шипка и Бузлуджа до няколко седмици, съобщи старозагорският областен управител Гергана Микова. Идеята е по този начин да бъдат спрени любителите на силните усещания за шофиране върху заледения асфалт, които миналата  зима създадоха няколко екстремални ситуации и изкараха в спасителни акции стотици мъже, включително и служители на армията. „Надяваме се по този начин да вразумим поне донякъде авантюристите, които заради личното си удоволствие създават невероятни проблеми. Става така че тежка механизация се ангажира с прокарване на пъртини до закъсалите любители на високите скорости високо в планината наместо да разчиства затрупани в преспите автобуси в ниското!“, коментира още Микова. Тя останала изумена че дишните „смелчаци“ са се разминали с глоби от по едва 250-300 лв, а направените разходи по спасяването им са надхвърлили многократно тази сума.На панорамния път има табели за забрана на движението по него, но на практика никой не я спазва, коментираха участници в среща по зимната готовност в Старозагорско. Републиканската пътна мрежа в областта е с дължина около 1000 км. Обединението „Пи Ес 2014“ тази зима ще отговаря за поддръжката на пътищата от първи, втори и трети клас, а „Автомагистрали“ ЕАД и Обединение „Магистрали 2014“ ще почистват участъците от магистралите „Тракия“ и  „Марица“ в Старозагорска област. Първият сняг на прохода Шипка вече е факт. Снежната покривка в момента е около 3-4 см. От „Пи Ес 2014“ – фирмата, която отговаря за двата прохода, заявиха, че имат пълна готовност за зимата. Техниката и изискуемите материали са осигурени на 100 процента. На опорен пункт Гурково се намират 3 машини и роторен снегорин, а на опорен пункт Младежки дом в готовност за действие при снеговалеж са 5 машини плюс една товарачна машина.", "date": "2018.11.15", "title": "Слагат „рогатки“ по панорамен планински път"}
{"url": "https://www.monitor.bg:443/bg/a/view/danychnite-proverjava-stroitelnite-obekti-v-stolicata-149612", "text": "Данъчните тръгнаха по строителните обекти в столицата. Над 30 проверки са извършили инспекторите НАП София в рамките на стартирала октомври национална кампания. Последните две са съвместно с Главна инспекция по труда /ГИТ/, с акцент идентифициране и санкциониране на най-рисковите обекти, като се използват обединения ресурс и източниците на информация и на двете институции. В хода на проверките се прави съпоставка на броя на наетите лица, установените при проверките такива, декларираните с осигурителните декларации данни, платените данъци и осигуровки и др. Обект на мерките са и подизпълнители, осигуряващи работници за проверяваните строителни обекти. Строителството е един от рисковите браншове по отношение на спазването на осигурителното и данъчно законодателство. Наблюдава се и ръст на заетостта в бранша - по данни на НСИ той е 7% към края на второто тримесечие на тази година спрямо същия период на 2017 г. , отчитат от приходната агенция. „В голяма част от посетените обекти регистрираме една и съща нередност - липса на присъствени форми, графици на работа, правилник за вътрешния трудов ред и книги за ежедневен инструктаж. По закон обектът трябва да разполага с такива във всеки един момент. Информацията ни е необходима, за да констатираме има ли разминавания с установените на обекта работници. Липсата на тези документи, или предоставянето им на по-късен етап, е индикация за евентуални преднамерени действия и води до предприемане на по-сериозни контролни мерки“, коментира Мая Първанова, началник на отдел „Проверки“ в дирекция „Контрол“ към ТД на НАП София, цитирана от пресцентърът на агенцията. След извършване на проверка на място, инспекторите съпоставят данните по подадените задължителни данъчно-осигурителни декларации, внасят ли се осигурителните вноски на работниците в срок, както и има ли нарушения на данъчното законодателство. За неподадени в срок декларации и за невнесени осигурителни вноски данъчните инспектори съставят съответните актове за установени административни нарушения.", "date": "2018.11.15", "title": "Данъчните проверяват строителните обекти в столицата"}
{"url": "https://www.monitor.bg:443/bg/a/view/kitodar-todorov-pokazva-vloga-si-predpremierno-v-neterra-tv-149604", "text": "Китодар Тодоров ще представи култовия си влог „Петък точно в 5“ предпремиерно в онлайн платформата Neterra.TV. Първият сайт, който предлага българско съдържание за сънародниците ни извън страната, ще „излъчи“ целия пети сезон на продукцията този петък (16 ноември). Това е точно седмица преди официалната премиера на новите епизоди на Тодоров. „Много сме щастливи, че получихме подкрепата на Neterra.TV, за да можем да продължим реализацията на проекта. Като част от партньорството ни, абонатите на платформата ще могат да гледат всички нови серии преди всички останали наши почитатели“, коментира Петър Тодоров, продуцент на проекта. В платформата ще бъдат качени и всички досегашни епизоди на „Петък точно в 5“. Предпремиерното представяне на влога е част от партньорството на екипа с Neterra.TV, които спонсорират петия сезон на продукцията. „Това е поредното доказателство, че сайтът работи в посока обогатяване на видео изживяването на своите абонати като им доставя допълнително съдържание. Част от видео библиотеката включва: пълнометражния филм „Възвишение“, 8-мото издание на Световния шампионат по фолклор, събитието „Списание 8 на живо“, а от началото на октомври - и известната поредица за пътешествия „Без багаж“. От миналата седмица вече са факт и новите мобилни приложения на Neterra.TV за Android и Apple“, коментират от Neterra.TV.", "date": "2018.11.15", "title": "Китодар Тодоров показва влога си предпремиерно в Neterra.TV"}
{"url": "https://www.monitor.bg:443/bg/a/view/angelkova-predlagame-syzdavane-na-svetoven-pyt-na-drevnite-civilizacii-149607", "text": "България ще предложи на Световната организация по туризъм (СОТ) към ООН и ЮНЕСКО да създадем Световен път на древните цивилизации, анонсира министърът на туризма Николина Ангелкова по време на втория Международен конгрес на световните цивилизации и историческите маршрути. Идеята да създадем нещо като „Пътя на коприната“,поясни министърът, като се поканят всички континенти да се включат и да създадем един такъв път на древните цивилизации, за да бъдат максимално опознати. И да се създадат маршрути, които да бъдат фокусирани изцяло върху културно-историческото наследство, посочи Ангелкова. Тя се надява Световната организация по туризъм да подкрепи идеята, за да да може да идентифицираме всички световни цивилизации – от Азия, Европа, Африка, Америка, Австралия. По думите й конгресът е важен за България, защото ще позволи да покажем как културното наследство може да бъде превърнато в плюс за икономиката на страната – за развитието на регионите и създаването на работни места.", "date": "2018.11.15", "title": "Ангелкова: Предлагаме създаване на Световен път на древните цивилизации"}
{"url": "https://www.monitor.bg:443/bg/a/view/kolko-fantastichni-jivotni-moje-da-poeme-svetyt-na-hari-potyr-149611", "text": "Като любовна игра преди съкровения момент – такова усещане носи „Фантастични животни: Престъпленията на Гринделвалд“. Вторият филм от предисторията на поредицата за Хари Потър завладява родните киносалони от утре, а мнозина чакаха този момент с нетърпението на дете в последните дни преди Коледа. Именно на това интересно чувство на носталгия разчитат основно Дж. К. Роулинг и режисьорът Дейвид Йейтс. Двамата започнаха да градят основите на франчайза с „Фантастични животни и къде да ги намерим“ от 2016 г. Тогава филмът послужи като един нов прочит на вселената,впечатляваща с по-тъмните си нюанси. Той трябваше да бъде и „входната врата“ към поредицата, като с „Престъпленията на Гринделвалд“ очаквахме да започне същинското разнищване на сюжетните възли. Въпреки това, вторият филм има аура, подобна на предшественика си. Подготвя ни за нещо по-голямо. Кога ще се случи то обаче... предстои да разберем. Противно на масовото настроение, приемам участието на Джони Деп в „Престъпленията на Гринделвалд“ като категоричен позитив. Страховитият черен магьосник се вписва перфектно в архива от откачалки, изиграни от холивудския ас. Още с първите си сцени Деп успява да накара зрителя да настръхне в очакване на поредните злодеяния на осъдения в Америка и транспортиран към Европа, „за да отговаря и за престъпленията си там“, магьосник. Двете различни очи – щрих, който любимецът на Тим Бъртън добавя сам към персонажа си, са удар в десетката за противоречивата личност на Гринделвалд. Впоследствие обаче дори този ужас, който всява лидерът на революцията на чистокръвните магове, се свива зад гелосаната прическа на Деп. Другото голямо попълнение на каста несъмнено е и Джуд Лоу. Той е в друга култова роля за сагата – бъдещият директор на Хогуортс Албус Дъмбълдор. Персонажът далеч не е представен в дълбочина – предимно носи усещането за гениален хипи учител с добро чувство за хумор. Това вероятно е логично, предвид желанието на Роулинг и Йейтс тепърва да градят характера на младия Дъмбълдор. Феновете на запад негодуват и по друга причина. След като писателката обяви публично, че директорът на Хогуортс има хомосексуални предпочитания, любителите на поредицата очакваха те да бъдат изследвани в този филм. Така и не се стигна до това, ако не броим репликата: „Бяхме по-близки от братя“, която той изрича по адрес на доскорошния си приятел, но вече върл враг – Гринделвалд. При този подбор на актьори и персонажи, сякаш на заден план остана Нют Скамандър (Еди Редмейн) – героят, който беше представен като двигател на целия франчайз във „Фантастични животни и къде да ги намерим“. Не ме разбирайте погрешно – и тук той се появява често на екрана. Не повлиява в достатъчна степен обаче на събитията, разказани от Йейтс и Роулинг. В лентата той скача с непохватността на влюбен тийнейджър, а въпросът ще се залюбят ли официално с Тина (Катрин Уотърстън) изглежда, че ще ни вълнува и през следващите филми. Доста повече внимание този път е обърнато на Лета Лестранж (Зоуи Кравиц) – съученичка на Нют и настояща годеница на брат му. Именно около нейната семейна история гравитира цялото действие на „Престъпленията на Гринделвалд“. Съвсем незначителна роля, впрочем, тук има и Наджини (доста преди да се превърне в змията на Волдемор). Присъствието й отново гъделичка единствено носталгичното чувство у феновете. Ето го и сюжетът накратко: Гринделвалд успява да избяга от затвора и дава ход на подлия си план да събере армия, с която да се бори за пълното превъзходство на чистокръвните магьосници над останалите вълшебници и дори над „мъгълския“ свят. По дирите му тръгват редица ентусиасти, сред които и Нют Скамандър. Единствено Дъмбълдор се радва на спокойната си учителска професия, но предвид, че именно по негова заръка спецът по Магизоология се отправя към приключението, това (може би) му е простено. Магическият екшън, убийствените спецефекти и музиката, която, традиционно за вселената на Хари Потър, е способна сама по себе си да ни отведе в друг, вълшебен свят, ни припомнят защо толкова обичаме този франчайз. „Престъпленията на Гринделвалд“ носят ДНК-то на „родителя си“. Не можем да не останем с впечатлението обаче, че не успяват да се разгърнат максимално в потенциала си. И ако поредицата ще се ниже в продължение на пет включвания към големия екран, каквато заявка вече бе дадена, то вероятно би било по-добре – подобно на платформите за видео по заявка, продуцентите да изчакат финализирането на всички заглавия и да ги изнесат накуп. Тогава феновете няма да чакат две години за поредната увертюра, а ще могат в захлас и на един дъх да се насладят на цялата вълшебна история.", "date": "2018.11.15", "title": "Колко „Фантастични животни“ може да поеме светът на Хари Потър?"}
{"url": "https://www.monitor.bg:443/bg/a/view/ralica-paskaleva-prati-fbr-po-sledite-na-izmamnik-149605", "text": "Актрисата Ралица Паскалева попадна в достойна за филм измамна схема. Звездата от медицинската драма „Откраднат живот“ се свързала с филмов продуцент, който предлага участия в мегапродукции за много пари на млади актриси от Европа. В последствие той се оказал американец с криминално досие и тя подала сигнал във ФБР срещу него. Паскалева не желае да коментира повече случилото се. „Излишно е да се създава такъв пиар на подобна случка. заяви пред „Монитор“ тя. Въпросният мъж обещавал заплащане от по 1000 долара на ден и обяснил, че лентата развива темата за трафика на хора и щяла да се снима в различни държави в Европа и отвъд Океана. Фактът, че той пожелал Ралица да го набере по телефона, подбудил първите съмнения в актрисата. След като му звъннала, той „започнал сам да се заплита в някакви лъжи“. Веднага след това чаровната брюнетка се заела с проучването му и открила, че той разполага с тлъсто криминално досие, което е налично в онлайн пространството. Срещу него са подавани и оплаквания за сексуален тормоз, като на една от жертвите си трябвало да плати обезщетение от 40 000 долара”, разказа пред Нова тв Ралица. Цялата тази информация актрисата съобщила на ФБР. Междувременно стана ясно, че Паскалева е готова да съчетава отглеждането на детето с актьорската си кариера. Тя обаче няма да е толкова често на снимачната площадка, тъй като графикът й на първо място ще е посветен на бебето. Припомняме, че звездата дари волейболния национал Теодор Салпаров с момченце в началото на юли. Наследникът им носи името Максим.", "date": "2018.11.15", "title": "Ралица Паскалева прати ФБР по следите на измамник"}
{"url": "https://www.monitor.bg:443/bg/a/view/napraviha-unikalna-operacija-v-ung-klinikata-na-vma-149608", "text": "Уникална операция на жена с карценом, обхващащ няколко органа и системи са направили специалисти по „Ушни, носни и гърлени болести” и „Лицево-челюстна хирургия” във Военно-медицинска аказемия, съобщиха от там. Пациентката е била на 49 години. В продължение на половин година тя е лекувана неуспешно в няколко болници. Прегледът установил, че туморът обхваща ушния канал, средното ухо, мастоида, вътрешното ухо, черепната база, темпоро-мандибуларната става, паротидната жлеза и съдово-нервния сноп на шията. „Отстраняването на такова образувание е сложно и рисково, тъй като ангажира лицевия нерв, големите съдове на шията и близко разположените мозъчни обвивки“, коментира професор Цветков. Самата операция е продълшжила 12 часа, като за реконструкцията на шията е използвана тъкан от гръдния мускул на пациентката. Жената се възстановява нормално.", "date": "2018.11.15", "title": " Направиха уникална операция в УНГ-клиниката на ВМА"}
{"url": "https://www.monitor.bg:443/bg/a/view/tyrsjat-6-ma-policai-za-novija-uchastyk-v-syrnica-149592", "text": "МВР търси служители за новия полицейски участък в най-младата българска община – Сърница, обявен е конкурс за шестима служители, които ще бъдат наети на държавна служба към Областната дирекция в Пазарджик, съобщи говорителят Мирослав Стоянов. Създаването на полицейски участък в родопския град бе обявено преди два месеца, а в момента се събира и екип за него. В състава ще има охранителни и криминални полицаи, ще бъде осигурен и служебен автомобил. Очаква се освен търсените в момента служители впоследствие да бъдат наети още петима. Участъкът ще поеме охраната и грижата за реда, и в селата Побит камък, Медени поляни и Селище. Новият полицейски участък се открива в Сърница, след като преди 3 години с указ на президента градчето бе обявено за самостоятелна община с административен център-Сърница, след като преди това беше „под шапката“ на община Велинград. Повече от 17 години продължи „битката“ на местните жители да се отделят от курортния град и от януари 2015 г. това е факт.", "date": "2018.11.15", "title": "Търсят 6-ма полицаи за новия участък в Сърница"}
{"url": "https://www.monitor.bg:443/bg/a/view/ns-prie-s-edinodushie-merkite-sreshtu-domashnoto-nasilie-149596", "text": "Народното събрание прие с единодушие промените в Наказателния кодекс за домашното насилие. Измененията бяха внесени от ГЕРБ, начело с пефката на парламента Цвета Караянчева и бяха подкрепени със 137 гласа \"за\". Това обаче не попречи в пленарна зала да се разрази дебат над два часа за това какво е семейството, може ли държавата да се меси в него, какви са християнските ценности, кой как се е влюбил и оженил за съпругата си, като дори някой депутати намесиха Стария и Новия завет.  С промените се инкриминира домашното насилие, като се включва в квалифицираните състави за убийство, телесна повреда, отвличане, принуда, закана и други. Наред с това се въвежда и криминализиране на психическото насилие и тромоз, както и за системното преследване. Те ще се наказават с до 1 година зад решетките или с пробация. Ако обаче става дума за случаи в условията на домашно насилие, то санкциите скачат до 5 години затвор. Мерките ще важат и за бивши съпрузи или партньори, с които се живее на семейни начала.Занапред пострадалите ще бъдат информирани при освобождаване на насилника или пък при неговото бягство от затвора или ареста.Наред с тези изменения се предвижда още наказателна отговорност за случай на принудителни бракове. Така занапред това ще се наказва от 1 до 6 години затвор, а не както досега до 3 години зад решетките. Същото ще важи за всеки, който принуди някого да встъпи в брак, като за целта в заблуждение го склони да напусне страната.  При представянето на мотивите от ГЕРБ изтъкнаха, че 91 % от убиствата на жени се извършват от мъже. Около 35 % са от съпруг или интимен партньор, 25 на сто от брат, син или внук, около 31 % от друг познат  и едва 9 нас то от съвсем непознат човек. При 2/3 от случаите пък това става в диома на пострадалата.  Цвета Караянчева призова за единодушие и обединение по темата. \"Тези престъпления винаги разтърсват. Карат ни понякога да пускаме по една сълза\", каза Караянчева. И припомни за Виола, \"убивана с часове, чувана от часове и никой не си е направил труда да се обади на тел. 112\", гневи се председателката на НС. \"Трябва да направим една много сериозна кампания, каза тя и поясни, че трябва полицаите също да бъдат обучавани как да реагират при случаи на тормоз вкъщи.  Престъпленията в условието на домашно насилие са трудно доказуеми, се чу по време на дебатите от сътрана на БСП. Депутатите се отплеснаха в дебати и ретроспекции за положението на жената в семейството от библията насам, за равноправието на половете.  \"Много често съседите могат да чуват, че в семейството има скандал,м но те не виждат, че вечерно време под завивките всичко се изглажда\", каза социалистът Димитър Стоянов. Неговият колега Александър Паунов пък заяви - \"Любовта е крехко цвете, която, ако не се полива с пари, много бързо увяхва! Това ви го казва марксист-материалист!\".  Добрите закони трябва да пазят достойнството на хомосапиенса, заключи Вежди Рашидов. И не се съгласи, че само жената е слабият пол. \"Детето не е ли слабият пол? Старецът не е ли?\" \"Аз не си бия жената и вие не си бийте мъжете!\", призова той. Съпартиецът му Тома Биков пък си призна, че той е слабият пол у тях. \"Влюбих се. И жена ми се влюби. И се оженихме, в нашето семейство аз съм по-слабият пол\", призна Биков.", "date": "2018.11.15", "title": "НС прие с единодушие мерките срещу домашното насилие"}
{"url": "https://www.monitor.bg:443/bg/a/view/albert-popov-shte-startira-za-sk-v-levi-149601", "text": "Бронзовият медалист от световното младежко първенство в Давос 2018 Алберт Попов ще представя България в слалома за Световната купа по ски алпийски дисциплини в Леви (Финландия) на 18 ноември.  Попов си заслужи правото, като спечели квалификацията с другия ни национал Камен Златков. Двамата тренират в Каабдалис (Швеция), където е и втория тим на Норвегия. По решение на треньорския щаб на националния тим Попов и Златков трябваше да направят квалификационно състезание в два манша, защото България има право само на един участник за СК в Леви. За целта трасето, по което караха слалом и времеизмерването бяха поверени на чужд треньор. В крайна сметка Попов постигна резултат от 1:11,83 мин. (35,67 сек. и 36,16 сек.), а Златков - 1:12,07 мин. (35,88 сек. и 36,19 сек.). Алберт заминава за Леви, а Златков остава в Каабдалис, където ще стартира в слаломите за ФИС на 17/18 ноември.", "date": "2018.11.15", "title": "Алберт Попов ще стартира за СК в Леви"}
{"url": "https://www.monitor.bg:443/bg/a/view/500-plovdivchani-aplodiraha-otkradnat-jivot-snimki-149606", "text": "Близо 500 фенове на „Откраднат живот“ се събраха в Пловдив, за да аплодират любимите си актьори и да гледат епизод от сериала на голям екран. Градът на тепетата е една от спирките от националното турне на медицинската драма и,  поради големия интерес, от екипа на продукцията ангажират и втора кинозала. „Пълните зали в Пловдив са доказателство за любовта на феновете към сериала. и да разберем как са почувствали история, развиваща се вече шест сезона“, сподели Владо Карамазов, който издаде любопитни моменти от натоварения график и снимачния процес за актьорите. Редом до Карамазов, на въпросите на публиката отговаряха и други попълнения в каста на продукцията - Неда Спасова, Диана Димитрова, Милена Живкова и Янина Кашева. Сред най-често задаваните въпроси от публиката бяха как се подготвят актьорите за терминологията, обръщат ли се често към тях с имената на героите им в реалния живот, както и какво ще се случи с любовната история на героите Христо Карагьозов и Кая Райкова. „Многократно хора в реалния живот са се обръщали към мен като доктор Романова, преди време дори ми предложиха да асистирам като държа екартьори. благодарни сме за високата оценка на съсловието“, разказа Милена Живкова в отговор на благодарностите на лекари в залата за въздействащото представяне. Другите градове, в които ще акостират звездите от продукцията, са Стара Загора (21 ноември) и Бургас (28 ноември). Всички прожекции ще са от 19:30 ч., а билетите са в продажба на цени от 9,90 лв в онлайн платформата на киносалоните.", "date": "2018.11.15", "title": "500 пловдивчани аплодираха „Откраднат живот“ (СНИМКИ)"}
{"url": "https://www.monitor.bg:443/bg/a/view/myj-bez-kraka-prohodi-sled-10-godini-v-kolichka-149610", "text": "Мъж без крака проходи след 10 години в количка. Помогнаха му специалистите от Центъра за специализирано протезиране и рехабилитация в Университетската болница в Бургас, съобщиха от лечебното заведение. Крайниците на 77-годишния Стефан Дулев от Копривщица били ампутирани през 2008 година. В центъра са му направени индивидуални протези, които вече успешно заместват долните му крайници. Центърът е съвместен проект на УМБАЛ Бургас, Националния алианс за интеграция след ампутация и протезиране и Община Бургас. Намира се в Отделението за долекуване на лечебното заведение. Тук работят рехабилитатори, специализирани да помагат на лица с ампутирани крайници. Тази рехабилитация е специфична и изисква специални умения, различни от рехабилитационните дейности след залежаване и операции. Лечението в него е по клинични пътеки.", "date": "2018.11.15", "title": "Мъж без крака проходи след 10 години в количка"}
{"url": "https://www.monitor.bg:443/bg/a/view/prekaraha-putin-prez-metal-detektor-v-singapur-149594", "text": "Руският президент Владимир Путин е бил помолен да премине през рамката на метал детектор по време на форума на високо ниво на Асоциацията на страните от Югоизточна Азия. Свидетели разказват, че Путин искал да заобиколи рамката на входа на конгресния център, но охраната го спряла и го помолила да премине детектора. По време на проверката оборудването започнало да пищи, но служителите, отговарящите за безопасността на форума, така и не го накарали да покаже съдържимото на джобовете си. Историята с метал детектора после бе опровергана. Дойче Веле акцентира върху още един куриозен момент от посещението на Путин в СингапурМедията посочва, че в първия ден на форума държавният глава на Русия е трябвало да се срещне с премиера на страната-домакин Ли Сян Лун, но гостът закъснял и беседата била отложена за следващия ден.", "date": "2018.11.15", "title": "Пратиха Путин на детектор за метал в Сингапур "}
{"url": "https://www.monitor.bg:443/bg/a/view/s-makedonija-otkrivame-uchastyka-sandanski-kresna-ot-am-struma-149597", "text": "В началото на декември правителствата на България и Македония ще заседават заедно, след което ще бъде открит участъка „Сандански-Кресна“ от магистрала \"Струма\". Това обяви премиерът Бойко Борисов след среща с македонския си колега Зоран Заев. Двамата са обсъдили работа по отварянето на нови гранични пунктове. „Говорихме и с нашия шеф на митниците. Вече на сайта има обществените поръчки и избора за изпълнители, за да може да разширим граничните пунктове и да дадем възможност за по-бързо преминаване“, коментира Борисов. Той за пореден път изрази надежда, че Македония ще станат партньори и в НАТО и ЕС. Българският министър-председател обяви, че се надява проблемът между Гърция и Македония за името да бъде решен, за да може всички държави в региона са бъдат свързанани във всяка една сфера - архитектура, култура, образование, пътна инфраструктура. „По този начин ще да дадем възможност на нашите народи да правят бизнес, да пътуват и да се опознават все по-добре“, каза Борисов. От своя страна Заев коментира, че с Борисов са провели близка приятелска среща с конструктивни диалози. По думите му всичко това е в резултата на подписания договор между страните за добросъседство и сътрудничество. Заея отбеляза, че че икономическите взаимоотношения между двете страни се развиват изключително добре. Той констатира, че в момента търговският стокообмен се оценява на 500 млн. евро, като са си поставили за цел да стигне 1 млрд. евро. По-рано Борисов проведе и двустранни срещи с колегите си от Черна гора и Сърбия - Душко Маркович и Ана Бърнабич, съобщиха от пресцентъра на МС. По време на разговорите държавата ни е била високо оценена, че продължава да работи за развитието на Западните Балкани и след Председателство ни на Съвета на ЕС. „Европейският проект няма да е завършен без държавите от Западните Балкани, а техният успех по пътя към ЕС зависи преди всичко от политическата воля на лидерите. България ще продължи да им оказва подкрепа за осъществяване на насочените към ЕС реформи и проекти“, изтъкнал премиерът Борисов. В разговора си с Бърнабич той посочил, че сред факторите, допринасящи за политическа стабилност и сигурност в региона, първостепенно значение има нормализирането на отношенията между Сърбия и Косово. Според него възобновяването на диалога между двете страни трябва да се реализира с посредничеството на ЕС. С премиера Маркович бил обсъден устойчивия напредък в преговорите за присъединяване на Черна гора към ЕС. Борисов подчертал, че тя остава добър пример и лидер в региона по пътя към европейското семейство.", "date": "2018.11.15", "title": "С Македония откриваме участъка „Сандански-Кресна“ от АМ „Струма“"}
{"url": "https://www.monitor.bg:443/bg/a/view/bylgarski-startyp-ni-uchi-kak-da-trejdvame-149602", "text": "Българска стартираща фирма ще учи чрез онлайн платформа както начинаещи, така и напреднали форекс трейдъри на добри практики и стратегии. Основната идея зад стартъпа е да помогне на търговците по-добре да отиграят дадена позиция или трейд като по този начин си осигурят максимална печалба. Идеята за фирмата стартира още преди 3 години, но едва сега бива създадена. Тя работи на базата на френски бизнес план, който в продължение на десетилетие е пример за успех на чуждия пазар. Сайтът на компанията е пуснат само преди 2 седмици и вече набира голяма популярност и интерес от страна на българите. „Дори без реклама получихме много мейли с въпроси за абонамент”, казаха представители на компанията пред „Монитор”. В момента стартъпът планира да публикува уроци онлайн под формата на 15-минутни видеа, които ще са близо 50 на брой и ще запознават начинаещите с основната теория. „Ще дадем най-важната информация, за да се научи човек да търгува без значение на какъв пазар”, поясни форекс търговецът и ментор Илиян Илианов. Друга услуга е и т. нар. „коучинг”, който е след уроците. Той работи на базата на езиковите школа - преди кандидатът да бъде одобрен, трябва да премине през тест за „определяне на ниво” или по-точно за потвърждение на дадени знания и умения. Чрез уроците българите ще се учат да търгуват с индекси, валути и суровини. Предимството на коучинга е, че той може да се осъществява и дистанционно - чрез скайп или друга платформа и няма да трае повече от 2 часа. От компанията препоръчват търговците да не бъдат емоционални. Според тях най-важно е да не обвиняваш другите за неуспеха или загубите си, а сам да поемеш отговорност за действията си. Повод за анализ, а не провал са грешките, от които да извличаме уроци: „Хората просто трябва да се научат от грешките си- голяма част от тях не се вглеждат в тях, както бях и аз в началото. Идеята е ние да им помогнем да се вгледат и да надградят собствената си теория”, каза още трейдърът Илианов. По негови думи целта е не толкова да се промени дадена стратегия, колкото да се изчисти, за да даде необходимите искани резултати. В момента компанията организира безплатни срещи, които ще се проведат в рамките на близките 5 седмици. Те ще започнат от основния материал и ще преминат към съвети за по-напреднали. Ще се обсъждат различните елементи на трейдинга, а именно стратегиите, анализите, техниките и рисковият мениджмънт.", "date": "2018.11.15", "title": "Български стартъп ни учи как да трейдваме "}
{"url": "https://www.monitor.bg:443/bg/a/view/balkan-s-istorichesko-klasirane-vyv-fiba-kyp-149598", "text": "„Балкан“ постигна историческо класиране за втората групова фаза на ФИБА Къп. Едва във второто си участие в турнира ботевградчани прескочиха първия етап от групите и сега ще играят в Европа поне до 6 февруари. Това стана възможно, въпреки загубата на българския тим при гостуването си на „Цмоки“ в Минск със 73:84. Така „Балкан“ си осигури участие във втория кръг мач преди края на първата фаза (с белгийския „ Белфиус“ на 20 ноември) с актив от 3 победи и 2 поражения. Напред продължи и „Левски Лукойл“ след 11-ия си успех за сезона със 102:95 при гостуването си на „Катая“ във Финландия. Българският шампион си осигури първото място в групата с баланс 5-0. За „сините“ по 21 т. нанизаха Деян Иванов (12 борби) и Христо Захариев (8 борби, 4 асистенции). „Рилски спортист“ пък продължава без победа във ФИБА Къп, след като допусна пето поражение с 83:104 от лидера в група F „Алба“ (Фехервар) и отпада от надпреварата.", "date": "2018.11.15", "title": "„Балкан“ с историческо класиране във ФИБА Къп"}
{"url": "https://www.monitor.bg:443/bg/a/view/vetrogenerator-za-balkona-149600", "text": " Това изкривено сферично устройство с отвори е предназначено да се поставя на балконите на небостъргачите и да генерира електричество от хаотичните ветрове в големите градове. В градовете има много вятър, от който да се извлича енергия, като ветровете в града могат да бъдат много силни, но за да бъдат превърнати в електричество е необходимо нещо, което да улавя вятъра от всяка възможна посока така, че турбина да се върти постоянно, само в една посока. Турбината има сферична форма и е покрита с отвори, които имат големи входове и малки изходи, през които преминава въздуха. Посредством принципа на Бернули, се създават разлики в налягането, които предизвикват завъртането на сферата по посока на часовниковата стрелка около една неподвижна ос, независимо от посоката на вятъра. Тази ротационна енергия може да се използва за задвижването на генератор и за производство на електричество. Екипа обобщи значението на устройството, казвайки, че „позволява на хората, живеещи в апартаменти, да генерират собствена електроенергия”. Собствениците на къщи отдавна имат възможност добиват енергия слънцето, но турбината O-Wind може да даде подобни възможности за производство на електроенергия на живущите във високите сгради в градовете.", "date": "2018.11.15", "title": "Ветрогенератор за балкона"}
{"url": "https://www.monitor.bg:443/bg/a/view/vmro-pritesneni-delo-za-radikalen-isljam-moje-da-se-potuli-149599", "text": "ВМРО имат опасения, че делото за радикален ислям срещу Ефрем Моллов да бъде потулено. Това стана ясно от думите на депутата Александър Сиди в НС. По думите му  делото е по преписка от 2013 година, като пет години  след това не се внася обвинителен акт срещу Моллов за книгата му за помаците, в която зове за етническа омраза.  Прокурорът, който все пак е внесъл обвинителния акт, вече не бил на работа в държавното обвинение в Смолян. Именно затова те се съмняват, че делото може да бъде върнато и да не бъде внесено отново от прокуратурата.  В Смолян утре ще бъде първото заседание по  делото. „Призоваваме жителите на града утре да дойдат с нас пред съда, за да го подкрепим в борбата му срещу всички радикални течения. Призоваваме главния прокурор да бъде изключително внимателен, да следи отблизо този случай, за да може справедливостта да възтържествува\", обяви Сиди. Наред с това от ВМРО коментираха и промените в закона за вероизповеданията, които се обсъждат между първо и второ четене в работна група, заедно с представители на религиите. Патриотите изтъкнаха, че има съпротива от страна на вероизповеданията за термина „религиозен радикализъм”. Именно затова те са променили формулировката и вече ще се говори за „радикална идеология на религиозна основа”.  Това предложение тепърва ще бъде внесено между първо и второ четене.", "date": "2018.11.15", "title": "ВМРО притеснени: Дело за радикален ислям може да се потули"}
{"url": "https://www.monitor.bg:443/bg/a/view/nad-35-hiljadi-deca-jertva-na-eksploatacija-149580", "text": "35 000 български деца са станали жертва на трудова и сексуална експлоатация за последните 18г. Това каза Цветан Цветанов, който е председател на ПГ на ГЕРБ по време на конференция на тема Превенция и елиминиране на насилието и сексуалната експлоатация над деца.  \"В световен мащаб пък по данни на Върховния комисариат на ООН над 34 млн. подрастващи под 20-годишна възраст са били трафикирани. Затова голямото предизвикателство за държавните правоохранителни органи в борбата им с трафика и насилието над деца била визовата либерализация“, отбеляза Цветанов. По думите му най-често жертви на насилие и сексуална експлоатация стават деца от ниските социални слоеве, където има деградация на семейните ценности. Той отбеляза, че подрастващите от семейства със статус над средния за България също са застрашени. Статистиката показва, че у нас има над 33 кризисни центъра, които им помагат след идентифициране на проблема. „Има случаи, в които, след като мине периодът, в който са настанени в центъра, жертвите отново попадат в подобна мрежа“, добави още Цветанов. Според него идентификацията на жертвите е ключът към успеха в борбата с това явление. Това обаче било трудно, защото жертвите възприемали МВР като репресивен апарат. „Ако едно добре образовано дете със светло бъдеще попадне в тези престъпни схеми, неговата психика ще се срине и дори да го изкараме от тази система, то много трудно ще се върне впоследствие към нормалния ритъм на живота“, коментира Цветанов. Най-големите опасности за децата пък били в интернет пространството. Той разказа, че когато бил начело на МВР между 2009 и 2013 г., заедно със службите разкрили случай на сексуално насилвани момчета. Тийнейджърите били прилъгвани по интернет да идат на \"хубав купон в апартамент около бул. \"Симеоновско шосе\" в София\". Там след употреба на алкохол и дрога мъже се гаврили с тях, като заснемали извращенията на видео. С клиповете изнудвали момчетата да не казват на никого за случилото се. Освен това в последните години се наблюдавало и ново явление - трафик на бебета и бременни жени, които раждат своите деца в чужбина. По думите на Цветанов най-големият проблем при въвличане на децата в подобни схеми бил психологическото въздействие върху тях. Те се възприемали като част от извършеното престъпление, а не като жертви.", "date": "2018.11.15", "title": "35 000 деца експлоатирани за труд и секс  (ОБНОВЕНА)"}
{"url": "https://www.monitor.bg:443/bg/a/view/ronaldo-predlojil-brak-na-djordjina-149591", "text": "Кристиано Роналдо ще мине под венчило с приятелката си Джорджина Родригес, пише многотиражният португалски вестник Корейо да Маня. Звездата на „Ювентус“ предложил брак на испанската красивица и тя казала заветното \"Да\" по време на кратката романтична ваканция в Лондон, на която двойката се наслаждава през последните дни. Джорджина дори вече започнала да обикаля бутици и да пробва сватбени рокли, пише още изданието. Роналдо среща Джорджина в магазин на Гучи в центъра на Мадрид през юни 2016 г. и оттогава двамата са неразделни.", "date": "2018.11.15", "title": "Роналдо предложил брак на Джорджина"}
{"url": "https://www.monitor.bg:443/bg/a/view/reshetki-za-shofior-pregazil-padnala-na-pytja-koloezdachka-149581", "text": "За 24 часа в ареста попадна пловдивчанин, който с леката си кола прегазил паднала на пътя колоездачка. По информация от полицията жената не е била блъсната от друг автомобил. Най-вероятно е паднала на шосето, защото й е прилошало. Инцидентът е станал около 17,40 часа на 14 ноември в района на индустриалната зона до село Стряма. 43-годишен шофьор не забелязал, че на пътя пред него лежи 50-годишна жена и минал през нея с пежото си. Колоездачката издъхнала на място. Водачът на лекия автомобил бил тестван за алкохол и употреба на дрога, резултатите му били отрицателни. Въпреки това той бил задържан за 24 часа. По случая в районното управление на полицията в Раковски било образувано досъдебно производство, което трябва да изясни причините, довели до трагичния инцидент.", "date": "2018.11.15", "title": "Решетки за шофьор, прегазил паднала на пътя колоездачка"}
{"url": "https://www.monitor.bg:443/bg/a/view/hubchev-priemam-s-goljama-radost-vsichki-pobedi-149595", "text": "Селекционерът на националния отбор по футбол Петър Хубчев сподели преди заминаването на отбора за Никозия, че изпитва голяма радост при всеки успех на отбора ни. Тимът отпътува за Кипър за предпоследния мач от Лигата на нациите, който ще се проведе в петък, 16 ноември, от 21.45 часа. Наставникът освободи Пламен Илиев и Кирил Десподов, заради контузии. Въпреки това, той сподели, че ще очаква футболистите, които ще ги заместят да покажат своите качества, с което да вземат трите точки от гостуването. „Аз се радвам, че отговарям на подобни въпроси, защото работата ни стана много концентрирана и сериозна, тук поне мога да кажа, че сме постигнали нещо с този отбор и тези момчета. Доста сериозно се тренира. Ние треньорите и в клубни отбори, и в национални отбори казваме, че се разчита на всички. Особено ние, казваме, че разчитаме на отбора, на колектива, а това, че един или друг отсъства, дава възможност на други да докажат това, за което говорим. Да, може би тези, които отсъстват притежават някои качества, а може би са най-добрите в момента с тези качества, но другите хора притежават други качества, които също са важни за футбола. И ще разчитаме на тях”, сподели Петър Хубчев. „Всеки успех в националния отбор и за мен, и за момчетата, го възприемаме като голям успех. Аз приемам с голяма радост всички победи”, каза още селекционерът. Очаква се тази вечер Петър Хубчев да даде задължителната пресконференция, съпътстваща двубоя с Кипър. След три дни България посреща Словения на Националния стадион Васил Левски. Двубоят в понеделник, 19 ноември, е от 21.45 часа. Тимът ни се намира на второ място в класирането след 4 изиграни мача. Отборът на Петър Хубчев е с 9 точки, колкото има и първият Норвегия. До този момент България записа 3 победи (Словения, Норвегия и Кипър) и 1 загуба (Норвегия) в турнира. Преди последните две завъртания в групата Кипър е на 3-ото място с 4 точки, а Словения е на последното с 1 пункт в актива си.", "date": "2018.11.15", "title": "Хубчев: Приемам с голяма радост всички победи"}
{"url": "https://www.monitor.bg:443/bg/a/view/osydiha-sin-ograbil-bashta-si-s-averche-149582", "text": "Варненският окръжен съд  постанови ефективни присъди за 29-годишният Добри Ст. и 40-годишният му съучастникът Иван С., които бяха предадени с обвинителен акт на Окръжната прокуратура във Варна за грабеж, представляващ опасен рецидив. Добри, който участва в грабежа над родния си баща, ще търпи наказание 3 години и 4 месеца, а съучастникът му Иван – 4 години лишаване от свобода, като режимът за изтърпяване и на двете наказания е строг. Тежкото криминално престъпление било извършено след полунощ на 9 юни, тази година в Белослав. Съучастниците решили да ограбят бащата на Добри, който спял в съседна стая в дома си. Синът имал информация, че баща му разполага с пари и, че всяка вечер лягал да спи с дреха, в който държал спестените средства. Преди да нахлуят в стаята му нападателите изгасили осветлението, блъснали вратата и влезли маскирани. Иван притиснал мъжа в леглото, а синът претърсил джобовете на баща си. След като намерил портфейла, двамата напуснали стаята на ограбения. В портфейла му имало лични документи, клубни карти и 2 580 лева. В дома на Иван грабителите разделили плячката  и още същата нощ проиграли парите в игрална зала във Варна. На сутринта Добри бил задържан, а разпознатият от жертвата Иван, напуснал България. Това станало малко преди да бъде привлечен като обвиняем за престъпление по член 199, ал. 1, т. 4 от НК, извършено в съучастие. Обявен бил на общодържавно издирване. На 17 септември, т.г., 3 месеца след грабежа, бил засечен да влиза в страната през ГКПП – Дунав мост. Иван е осъждан 16 пъти за тежки умишлени престъпления. С богато съдебно минало е и синът на ограбения мъж -Добри. От ограбените 2 580 лева, взети със сила, до момента са възстановени само 43 лева.", "date": "2018.11.15", "title": "Осъдиха син, ограбил баща си с аверче "}
{"url": "https://www.monitor.bg:443/bg/a/view/v-kadastyra-obmisljat-onlajn-uslugi-za-grajdanite-i-bez-e-podpis-149585", "text": "В Агенция по кадастъра се обмисля идеята за предоставяне на услуги на граждани онлайн без да е необходимо да притежаваме електронен подпис. Това съобщи Виолета Коритарова, изп. директор на Агенцията по кадастъра в кулоарите на форума „Моят град, моят дом, моят бизнес“, който се провежда сега в НДК в София. В Агенция по кадастъра се обмисля идеята за предоставяне на услуги на граждани онлайн без да е необходимо да притежаваме електронен подпис. Това съобщи Виолета Коритарова, изп. директор на Агенцията по кадастъра в кулоарите на форума „Моят град, моят дом, моят бизнес“, който се провежда сега в НДК в София. Тя допълни, че на ведомството и ще се мисли за подобна функция. На въпрос на „Монитор“ за интереса на гражданите към електронните услуги на АГКК, Коритарова уточни, че едва 10% от българите използват по-активно възможността да си вадят документи от агенцията по електронен път. „Останалите предпочитат да идват на гишетата ни“, добави тя. По думите й новото, което предстои във ведомството е да се осъществи връзката на кадастъра с всички други географски информационни системи, които могат да приемат данни от нас. „Това го правим със Столична община, НАГ. Трябва да се регламентира начинът на достъп до нашите системи за използване на кадастралната информация от упълномощени лица. С нарасналото покритие на кадастралната карта на територията на страната се увеличиха много нашите потребители. Агенцията има само 28 офиса в България и това затруднява предоставянето на услугите качествено и в срок, а ние и администрациите. За това и от 2016 г. общинските служби по земеделие и общинските администрации да работят като наши офиси. По време на дискусията имотният брокер Лъчезар Искров попита защо се бави написването на наредба, касаеща свързването на системите на кадастъра и имотния регистъра, което на практика съществува. В презентацията си на форума Юлиус Ернст обясни, че в Австрия документалната връзка между имотния регистър и кадастъра, които са отделни ведомства, съществува от 1883 г. Вече 50% от аналаговите документи са дигитализирани, добави той. По време на дискусиите в зала Александър Лазаров от фирма в бранша, предложи в ЗУТ да се запише и поземлените имоти в регулация да бъдат регистрирани в общините в цифров вид. Сред главните спонсори на събитието е Fibank, а „Монитор” е медиен партньор на форума.    ", "date": "2018.11.15", "title": "В кадастъра обмислят онлайн услуги за гражданите и без е-подпис (ОБНОВЕНА)"}
{"url": "https://www.monitor.bg:443/bg/a/view/shofior-bez-knijka-se-udari-v-dyrvo-bjagajki-ot-policejska-proverka-149586", "text": "Неправоспособен водач с отнета книжка за управление  катастрофира, след като се опита да избегне полицейска проверка, съобщиха от Областната дирекция на МВР в Пазарджик. Случката се разиграла снощи малко преди 20:00 часа на улица в Белово. Автопатрул при местния полицейски участък извършвал контрол над участниците в пътното движение. Униформените подали сигнал на водача на лек автомобил „Хонда“ да спре за проверка. Виждайки полицаите той не се подчинил, преминал покрай патрулната кола и настъпил педала на газта. Малко след това загубил управлението над автомобила си и се спрял в крайпътно дърво.  Установено било, че беглецът е 38-годишният Е.Г. от близкото село Момина клисура. Неговото свидетелство за управление на МПС било отнето през юли тази година за други извършени от него нарушения. Шофьорът не е сериозно пострадал, транспортиран е за наблюдение в МБАЛ-Пазарджик. Спрямо него е образувано полицейско производство.", "date": "2018.11.15", "title": "Шофьор без книжка се удари в дърво, бягайки от полицейска проверка"}
{"url": "https://www.monitor.bg:443/bg/a/view/shaban-shaulich-izbra-da-deli-scena-sys-sofi-marinova-149583", "text": "Сръбската легенда на фолка Шабан Шаулич лично избра Софи Маринова, която да се качи на сцената на зала „Арена Армеец“ на 21 декември, за да подгрее прощалното му шоу у нас. Той не веднъж е споделял, че певицата е една от любимите му български изпълнители. за да подарим на българската публика едно наистина запомнящо се шоу“, сподели звездата. Фолк певицата не крие радостта си от поканата на Кралят на сръбската музика и вече е в трескава подготовка за голямото събитие. Специално за концерта на Шабан тя подготвя програма с най-големите си хитове, за да вдигне публиката на крака. Софи Маринова е една от малкото родни певици, която се отличава с вокален диапазон, обхващащ 4 октави. Печелила е редица музикални награди и конкурси. Едва в 10-и клас сбъдва мечтата си и започва да се занимава професионално с музика. С оркестъра си пеела по сватби и кръщенета, а в репертоара си имала парчета на едни от най-популярните сръбски изпълнители, като безспорно неин фаворит е бил Шабан Шаулич. Години по-късно записва и първите си хитове „Стари рани”, „Слънчице мое”, „Плачещо сърце” и „Единствен мой”, които я изстрелват на върха и я превръщат в една от най-търсените певици.", "date": "2018.11.15", "title": "Шабан Шаулич избра да дели сцена със Софи Маринова"}
{"url": "https://www.monitor.bg:443/bg/a/view/avtoryt-na-posoki-i-aga-sybira-entusiasti-za-klas-po-scenarno-majstorstvo-149584", "text": "Симеон Венциславов – сценаристът, който стои зад успешни български заглавия като „Посоки“ и „Ага“, ще влезе в ролята на преподавател в първото издание на класа по сценарно майсторство на „Ню Бояна“. Курсът ще започне още от първите дни на следващата година – 14 януари, и ще продължи до 1 март. В рамките на седем седмици всички студенти ще научат основите и тънкостите при писането за пълнометражен филм. В края на курса всеки от тях ще може да се похвали с готов проект на английски език, а студиото ще подаде ръка на най-добрите, като ще снабди авторите им с бележки от отдела „Развитие“ на „Ню Бояна“, както и ще ги представи на някои от най-големите състезания за сценарии с цел „да получат бележки и от други независими професионалисти“. В курса може да се включи всеки над 16-годишна възраст, след като изпратят кратко CV и мотивационно писмо на office@filmforge.org с тема Screenwriting Class. Кандидатите трябва да изпратят и кратка история на английски език в обем от не повече от една страница (в pdf-формат), която ще бъде оценена от Венциславов. Двама ще получат стипендия под формата на 50% отстъпка от таксата за курса, която възлиза на 1300 лв. Срокът за кандидатстване е до 4 януари. Часовете със сценариста, който към момента е ангажиран и с втория филм от трилогията на Командарев „В кръг“, ще се провеждат всеки ден от понеделник до петък от 16 ч. до 19 ч. в студиата на „Ню Бояна“.", "date": "2018.11.15", "title": "Авторът на „Посоки“ и „Ага“ събира ентусиасти за клас по сценарно майсторство"}
{"url": "https://www.monitor.bg:443/bg/a/view/galyp-interneshynyl-bylgarite-sa-skeptichni-kym-zdravnata-reforma-149579", "text": "Българите са скептични здравната реформа. Това показват данните от проучване на „Галъп интернешънъл“ и данните от „Индекс на болниците“. 74% от българите не вярват, че въвеждането на втора задължителна здрава вноска, би спряло практиката на доплащане в болниците у нас. 18% смятат, че втора вноска от 12 лв. при частен застраховател ще спре доплащанията, а 8% се колебаят. Те сочат и проблеми в дейността на лечебните заведения в областта на ортопедията и кардиохирургията. 6019 са сърдечните операции през изминалата година в България, които е финансирала НЗОК. Те са осъществени в 10 болници. Разположението им в страната обаче е крайно неравномерно. Шест от клиниките по кардиохирургия се намират в София. Останалите 4 са в Пловдив, Плевен, Варна и Бургас. Единствената болница за детски кардиохирургични операции е в столицата. Освен географските диспропорции, големи са и различията при броя на пациентите, които минават през клиниките, показва данните в „Индекс на болниците“. Основният поток от пациентите се лекува в три болници – „Св. Екатерина\", „Аджъбадем Токуда\" в София и „Св. Георги\" в Пловдив. В първата се извършват над 1300 операции годишно. Общо 77548 операции са осъществени в областта на ортопедията през миналата година, които е финансирала НЗОК. Те са извършени в 95 болници в страната, показват данните от „Индекс на болниците“. Не всички обаче осъществяват пълна гама от медицинските дейности. В 42 или половината от всички болници се провеждат най-големите операции на крака, а едва в 33 – се извършват най-големите операции на ръце. Изключително неравномерен е обемът на дейностите в отделните клиники, той варира от 1 операция по някои клинични пътеки за цяла година до над 1000. Сред тях очаквано са най-големите държавни болници с традиции от години в тази дейност като „Пирогов“ и „Св. Георги“ в Пловдив, така и нови частни структури като „Софиямед“ в столицата, „Пълмед“ и „Еврохоспитал“ в Пловдив.", "date": "2018.11.15", "title": " „Галъп”: Българите са скептични към здравната реформа (ОБНОВЕНО)"}
{"url": "https://www.monitor.bg:443/bg/a/view/gerb-njama-osnovanija-za-predsrochen-vot-siderov-nedovolen-ot-zaharieva-149590", "text": "Интервюто на премиера Бойко Борисов, в което обяви, че няма да има предсрочни избори, смяната на вицепремиера Валери Симеонов не е на дневен ред и че са възможни рокади в кабинета ( ), предизвикаха коментари сред партиите в парламента. Така ГЕРБ бяха категорични, че наистина няма условия за предсрочен вот. Депутатът от партията Тома Биков дори направи тежка прогноза за опозицията. на ГЕРБ и \"Обединени патриоти”,, коментира той и добави – „Ако някой мисли, че може да предизвика предсрочни избори, си е направил грешен анализ на ситуацията”. Биков не изключи рокади в правителството, каквато заявка даде сутринта министър-председателят. Много често се случват рокади в кабинета, обясни той и отсече: \"Никой не е вечен министър\". По думите му всеки министър носи персонална отговорност и когато има необходимост от смяна, никой не е вечен министър.  Той коментира и протестите в страната, като заяви, че които стои зад тях. Според него е нормално да има недоволни хора, но в случая с протестите имало организационно ядро. По думите му се виждат и хората в този център -  част от тях са криминално проявени и добави, че има заинтересовани хора, които целят дестабилизация на държавата. „Някои от тях са снимани, хора с прякори, част от тях с криминално минало, не мисля, че това са хората, които ще решат проблема на България, каза Биков. Той даде пример с Перник, където бил арестуван Бирмата и призова да се провери дали част от тези хора, които протестират, са имали връзка с Цветан Василев през годините. „Премиерът Бойко Борисов достатъчно ясно заяви, че е работа на „Обединени патриоти“ кои ще бъдат представителите ни в правителството”, каза Красимир Богданов и добави коалицията не се е отклонила от програмата си и тя се изпълнява. Той обаче отказа да посочи имена, които биха били сменени или от които са недоволни. Лидерът на „Атака” и шеф на парламентарната група на патриотите Волен Сидеров обаче бе по-категоричен относно рокадите и оставките на вицепремиери от кабинета. Сидеров даде да се разбере, че е недоволен и има По думите му имало теми, по които тя търпи критики и „изпуска някои тенденции” в света. Той даде пример с патка за миграцията на ООН, за който патртиотите са против, на коалиционния съвет било решено България да не се присъединява на него, а само преди ден на заседанието на външна комисия имало завой. „Това е лош знак към хората и външните ни партньори“, заяви Сидеров и определи пакта за опасен.  „По някои теми трябва да поговорим с Екатерина Захариева. Надявам се да вникне в тях. Да погледне по-балансирано на геополитическите тенденции в света, които отиват към повече консерватизъм и традиционни ценности, по-малко неолиберализъм и глобализъм“, каза още той. Иначе за оставката на вицепремиерът Валери Симеонов, Сидеров изтъкна, че смяната на един вицепремиер не може да бъде фатална за управлението. Те имали програма, която щяла да продължи да се изпълнява. Въпреки това той намекна, че Цветан Цветанов подкрепя Симеонов и стои зад него. „Питайте Красимир Каракачано и Цветан Цветанов, най-вече Цветанов, защото там има една не топла, а гореща връзка”, каза лаконично той. Относно протестите Сидеров обясни, че всеки има право на такъв, но не отговори категорично дали те имат потенциал да свалят властта. По думите му когато има недоволство, трябва да се разбере причината за него. „Да се опиташ подействаш върху нея, а не да излезеш и да кажеш – „Това е пазар”. Има тогава защо сте във властта. Тогава станете домоуправители.”, аргументира се той. Според Сидеров в момента няма обществени нагласи за предсрочен вот, но едни предсрочни избори не бива да ни плашат. Според него кабинета трябва да подобри ПР стратегията и тактиката си относно някой решения. Той даде пример с данъка за старите коли. Така на последния коалиционен съвет предложил данъкът за старите коли да бъде оттеглен, но това не било прието. каза Сидеров. Относно доверието между коалиционните партньори Сидеров заяви – „Аз отговорен човек. Когато влезна в някого в отбор, докато този отбора не се разтури, аз няма да предам четата. Мен са ме предавали, аз няма да предам четата\" Лидерът на \"Воля\" Веселин Марешки няма да остави на мира вицепремиерите Красимир Каракачанов и Валери Симеонов. „Не можем да ги хванем и с бой да ги изкараме от там, но няма да ги оставим на мира, подчерта той. Протестите според него не били масови и това давало сила на Каракачанов и Симеонов да се държат като удавници за кокала.", "date": "2018.11.15", "title": "ГЕРБ категорични, че предсрочен вот няма да има, Волен със заявка за рокади (КОМЕНТАРИТЕ В НС)"}
{"url": "https://www.monitor.bg:443/bg/a/view/iva-davidova-stana-general-video-149587", "text": "Гласовитата фолклорна певица Ива Давидова скочи в генералска униформа за нов патриотичен проект. Песента „Боят настана“ е по текст на патриарха на българската литература Иван Вазов, а с участие се разписват и членовете на Берковска Духова Музика, които партнират в аранжимента, дело на Калоян Бакалов. Терен за видеото дава късноантичната римска крепост Цари Мали град и в него се гърми с автентична реплика на Черешовото топче, както и с автентично въоръжение от времето на Априлското въстание. Клуб „Чакър войвода“ от Самоков правят историческа възстановка на живи картини от значимото историческо събитие. Полицаят Владимир, с когото Давидова се сгоди миналия август, влиза в ролята на турчин, който тя застрелва по време на битката. „Създадохме нещо ново и невиждано досега за българския музикален пазар. защото патриотизмът не е вълна, а убеждение, той трябва да тече във вените! Доказвам го с 15-годишната си история на професионалната сцена, през която не предадох българския фолклор, традициите и обичаите. Обичам България!“, сподели Ива Давидова.", "date": "2018.11.15", "title": "Ива Давидова стана генерал (ВИДЕО)"}
{"url": "https://www.monitor.bg:443/bg/a/view/deputat-ot-gerb-probva-razgovor-s-protestirashti-osvirkaha-go-149571", "text": "Опит да влезе в диалог с протестиращи по улиците на Стара Загора , които поискаха оставката на Валери Симеонов край залата, където се провеждаше традиционният годишен отчет на кмета Живко Тодоров направи народният представител от групата на ГЕРБ Маноил Манев късно вечерта в сряда.  Минути по-късно депутатът се оттегли след като разбра, че над стоте младежи дори не го познават. Групата скандираше „Мафия“ и „Оставка“, по думите им зад тях не стояла никаква партия, но мнозина видяха в близост местните ръководители на „Възраждане“. Според областният ръководител на формацията, юристът Слави Котаров протестното шествие на практика било приключило, хората по своя инициатива продължили по улица „Гурко“ и така стигнали до мястото, където се провеждал кметският отчет. Безуспешен се оказа и опитът на градоначалника Живко Тодоров, който кара втори си мандат да влезе в диалог с групата. Той ги покани на разговор в кабинета след като им обясни, че  цената на горивата не е в неговите прерогативи. В отговор се чу: „Щом си от ГЕРБ – оставка!“. На разговора – отчет бе и зам. председателят на парламента Емил Христов, който обаче предпочете да остане встрани от протестното шествие. Минути след неуспешните опити за диалози в социалната мрежа Фейсбук масово симпатизиращи на кмета Тодоров започнаха да сменят профилните си  снимки с неговия образ и лого „Аз подкрепям Живко Тодоров „, като сред първите ред първите беше депутатът Манев. В нарочен пост градоначалникът обясни случилото се с думите: „Здравейте, старозагорци! Тази вечер направих отчет за свършеното в Стара Загора през последните години. Обновлението на улиците, Централния пазар, междублоковите пространства, спортните зали, стадион “Берое”, парковете, училищата, детските градини. В снимки беше представено как се е променил града в последните години. Имаше учители, културни дейци, спортисти, хора от бизнеса, различни граждани. Всички изказаха мнение и предложения за развитието на града. С излизането от сградата, навън ме чакаха 50-тина младежи под 20- годишни, придружени от активисти на партия “Възраждане” с викове “Оставка” и “Мафия”. Приближих се към тях и попитах с какво аз, като кмет, не съм си свършил работата? Отговор нямаше. Затова моля за Вашето мнение. Харесвате ли това, което правим за Стара Загора?“.", "date": "2018.11.15", "title": "Депутат от ГЕРБ пробва разговор с протестиращи, освиркаха го"}
{"url": "https://www.monitor.bg:443/bg/a/view/sydebni-sporove-spirat-obshtinata-da-kupi-kyshtata-na-javorov-149573", "text": "Съдебни спорове спъват Столичната общиана да придобие къщата на поета Пейо Яворов на ул. “Раковски”. Това съобщи кметът на София Йорданка Фандъкова във Фейсбук. Преди месец тя обяви, че се водят разговори общината да закупи дома на поета с държавни средства и започна проверка на процедурата за придобиването на имота. По думите на Фандъкова обаче анализът показал множество неясноти, за които настоящият собственик Васил Панчев, както и неговият кредитор, който е предходният управител на дружеството-собственик Володя Лозанов трябва да положат усилия да изчистят. Фандъкова изброява и нередостите, които са открити. На първо място, съдебният спор, който е довел до настоящата публична продан, не е завършил. Решението на Софийския апелативен съд по делото между длъжника „Дом Яворов“ ЕООД и цесионера Володя Лозанов се обжалва пред Върховния касационен съд. Заседанието по това дело е насрочено за февруари 2019г. “Рискът за всеки евентуален купувач, докато не се произнесе ВКС с окончателно решение, е огромен. Той се изразява в това да се заплати определената цена – 1 628 758,08 лв. с ДДС , без реално общината да влезе във владение на имота. Недопустимо е да се блокира не малък публичен ресурс, без да може да реализираме правата на собственици. А ако съдът уважи жалбата на длъжника, тогава отпада и основанието за провеждане на настоящата публична продан”, обяснява Фандъкова. Правният анализ на собствеността показа, че освен възбраната от май 2018 г., по която е обявена настоящата публична продан, съществуват още две вписани възбрани върху имота при друг частен съдебен изпълнител – една от януари 2015 г. и една от септември 2018 г. Вземането по възбраната от януари 2015 г. е цедирано в полза на трето лице. Не е ясно дали длъжникът е уведомен за цесията, възможно е да има и последващи цесии. “В такава ситуация съществува реална възможност постановлението за възлагане на публичната продан да бъде отменено и евентуален купувач да загуби собствеността върху имота. Настоящият собственик и неговият кредитор трябва да изчистят всички тези неясноти, заедно с частния съдебен изпълнител и да дадат сигурност на бъдещия купувач от други тежести върху имота”, категорична е Фандъкова. Трета пречка е забелязана при провека на всичките документи за собственост, където са открити поредица от разминавания. От една страна, по отношение на площта на поземления имот, в кадастралната карта имотът е 319 кв. м, според най-ранните документи за собственост площта е 207 кв. м, според приетия през 1992 г. план - 314 кв. м, а според графичното измерване по скица – 306.10 кв. м. От друга страна, по отношение на реституцията, даренията, продажбите и апортите на сградата и имота, които са десетки в последните 20 години, не са налични всички документи и е нужно да се предоставят. Въпреки неяснотите Столичната общината не се отказва от идеята да придобие къщата на Яворов, коментира Фандъкова. По думите й обаче прреди да се изяснят всички тези въпроси, закупуването на имота е рисково и носи опасност от нови съдебни дела с неясен изход и нови задължения, в които би влязъл всеки купувач, в това число и общината.", "date": "2018.11.15", "title": "Съдебни спорове спират общината да купи къщата на Яворов "}
{"url": "https://www.monitor.bg:443/bg/a/view/na-imoten-forum-v-sofija-diskutirat-dyrjavnite-politiki-za-razvitie-na-kadastyra-149575", "text": "Държавните политики за развитие на кадастъра е първата тема от дискусиите на форума „Моят град, моят дом, моят бизнес“, който се провежда сега в НДК в София. Събитието на Национално сдружение „Недвижими имоти” се провежда съвместно с ООН, подкрепена от МРРБ, министерство на енергетиката, АУЕР и най-активните организации в страната в сферата на недвижимите имоти, строителство, проектиране, градско планиране, енергийна ефективност. Сред главните спонсори на събитието е Fibank, а „Монитор” е медиен партньор на форума. При откриването му приветствия към участниците и гостите поднесоха председателят на НСНИ Добромир Ганев, зам.-министърът на МРРБ Валентин Йовев и Юлиус Ернст, Юлиус Ернст, от бюрото на работната група на ООН по управлението на земи към Европейската икономическа комисия на ООН (WPLA - UNECE).. Ганев изрази очакването си за ползотворни дискусии по време на проявата. Валентин Ѝовев подчерта, че България подкрепя новият градски дневен ред на ООН и полага усилия за прилагането му на национално ниво. „Трябва нова визия за балансирано и устойчиво градско развитие. България участва в партьнорства - по темите на градската мобилност, адаптирането към климата и иновативните обществени поръчки. Важно е да има балансирано териториално развитие, за да се намалят негативните демографски и икономически тенденции в малките и средните градове. България е една от държавите в ЕС с най-голям принос на дейностите за устойчиво градско развитие по ОПРР и програмите за европейски териториално сътрудничество“, каза в приветствието си зам.-министърът. По думите му правителството и МРРБ изпълняват няколко приоритета в постигането на очакваните от обществото резултати. „Подобряването на кадастралните регистри е сред водещите идеи в работата на министерството. Към днешна дата 68 хил. кв. км от територията на страната са покрити с кадастрална карта и регистри към нея. Набраната информация в тях е за 13 млн. недвижими имота. В процес на изработка са кадастралните карти на землищата на 12 общински центъра и 84 населени места в различни области на страната. Председателят на БТПП Цветан Симеонов поздрави НСНИ за организацията на международния форум и подчерта ролята на сдружението за налагането на добри практики на пазара на недвижими имоти. Юлиус Ернст подчерта необходимостта от разумно използване на земята и намаляване рисковете от пренаселване на големите градове. „Светът в момента е изправен пред многобройни предизвикателства относно ефикасното управление на земите. Нарастващият брой на населението в градовете вече доведе до застрояването на много земи и това води до конфликт на интереси“, допълни той.", "date": "2018.11.15", "title": "На имотен форум в София дискутират държавните политики за развитие на кадастъра"}
{"url": "https://www.monitor.bg:443/bg/a/view/razpyvat-palatki-za-fenovete-na-evrovizija-v-tel-aviv-149572", "text": "Да превърнат свой парк в къмпингов лагер, където в палатки и каравани да бъдат настанявани феновете на Евровизия, пристигнали за финалите на конкурса в Тел Авив. Това обмислят от общината и туристическото министерство в Израел.  Според плана, палатките и караваните ще бъдат едноместни, двуместни, ще има и такива, пригодени за цели семейства. В лагера ще има и отделни учреждения, които да служат като тоалетни, бани, перални и туристически центрове. Терен на къмпинга ще даде един от най-големите паркове в Тел Авив – HaYarkon. Целта на изграждането на лагера е преодоляването на проблема с ниския капацитет на местните хотели, които трудно биха успели да дадат подслон на всички гости на Евровизия. Това доведе и до друг алтернативен план за настаняване. Той включва ангажирането на круизен кораб, който би побрал в себе си около 2000 посетители. Следващото издание на песенния конкурс ще се проведе от 14 до 18 май в Тел Авив, след като миналата година в Португалия триумфира израелската певица Нета Барзилай. Припомняме, че България няма да се състезава в Евровизия през 2019 г., а като причина за това от БНТ посочиха липсата на достатъчно средства.", "date": "2018.11.15", "title": "Разпъват палатки за феновете на Евровизия в Тел Авив"}
{"url": "https://www.monitor.bg:443/bg/a/view/mitsubishi-l200-stana-istinski-ofroudyr-149443", "text": "В столицата на Тайланд - Банкок, се състоя световната премиера на новия пикап Mitsubishi L200, който на някои пазари се продава като Triton. Петото поколение на модела е стратегически за марката, като предстои представянето му на останалите азиатски пазари, както и в Океания, Близкия Изток, Европа, Африка и Латинска Америка. Продажбите ще стартират в Тайланд на 17 ноември, като пикапът ще се предлага в около 150 страни по целия свят, а в Европа и България ще се предлага през есента на 2019 г. Новото Mitsubishi L200 е един от най-важните модели от стратегическа гледна точка. Неговият успех ще затвърди устойчивия ръст на компанията. Новият модел идва с редица подобрения в издръжливостта, надеждността и комфорта, развивани през последните 40 години, за да успее да отговори на разнообразните нужди на всички потребители на пикапи по света. Новият пикап Mitsubishi L200 има всички качества да задоволи нуждите на клиентите, търсещи комфорт и стил за личния си автомобил, като разполага с подобрена система за задвижване на четирите колела 4WD, която гарантира истинско офроуд преживяване. Новият високопроходим модел е оборудван с най-актуалните асистенти за активна и пасивна безопасност. Новото Mitsubishi L200 изпъква със своя по-агресивен дизайн, благодарение на визията на предната решетка, наречена „Динамичен щит”, която присъства и в останалите модели от гамата. Високият преден капак и уголемените фарове придават на модела по-агресивен и мощен вид. Нови извивки в дизайна, контрастиращи с остри линии, удължени калници и ярки акценти подчертават мощта на пикапа, както и съвременната му визия. Светлините и броните са важна част от цялостния дизайн и визуално разширяват предната и задната част. Изцяло модернизираният интериор на Mitsubishi L200 впечатлява с усещането за стил и здравина чрез рамките на панелите на въздуховодите и различните бутони. Висококачествените текстилни и кожени материали се допълват от декоративни шевове в подовата конзола, подлакътниците и ръчната спирачка. Новият пикап Mitsubishi L200 е оборудван със система за задвижване на четирите колела 4WD, която работи както със Super-Select 4WD, гарантиращо на водача оптимален контрол на всякаква пътна настилка, така и с Easy-Select 4WD, при което и четирите колела имат по-добро сцепление. С допълнителните режими на шофиране и двете системи 4WD предоставят подобрени характеристики извън пътищата. Новите системи Super-Select 4WD и Easy-Select 4WD работят с нова офроуд програма с 4 режима – чакъл, кал/сняг, пясък и скален терен само в 4LLc. Когато е активиран, офроуд режимът едновременно регулира мощността на двигателя, трансмисията и спирачките, за да предотврати буксуване, затъване в кал или сняг, и да подобри преминаването през всякакъв терен. При спускане по наклон скоростта на пикапа се контролира електронно, за да подпомогне водача при прекалено стръмни или хлъзгави наклони. Новият пикап Mitsubishi L200 запазва издръжливостта, надеждността и високото ниво на безопасност в кабината от настоящия модел, като включва и някои от водещите системи за сигурност. Системата за предотвратяване на сблъсък отчита превозни средства и пешеходци пред автомобила, за да предотврати сблъсък. Системата за предупреждение за превозно средство в мъртвата зона подпомага избягването на странични удари при смяна на лентите на движение, като отчита наличието на автомобил зад или в задната четвърт на пикапа и сигнализира на водача чрез аудио и визуален сигнал в съответното странично огледало. Системата за предупреждение за приближаващ трафик отзад подпомага избягването на удари при връщане на заден ход. Ултразвуковата система за намаляване на ускорението намалява риска от инциденти при неправилна употреба на педала на газта, особено при движение напред или назад в тесни пространства. Благодарение на системата от камери, поставени отпред, отзад и от двете страни на автомобила, водачът получава изображение от птичи поглед на пространството около пикапа, както и сигнализация от сензорите за паркиране. Новият високопроходим пикап Mitsubishi L200 е получил и множество детайлни подобрения. Усещането при спиране е усъвършенствано чрез употребата на по-големи предни дискове и спирачни бутала. Новите по-големи амортисьори подобряват комфорта в задната част. Преминаването от настоящия 5-степенен автоматик на новия 6-степенен гарантира по-плавно, но и мощно ускорение. След старта на продажбите в Тайланд, новото Mitsubishi L200 ще бъде лансирано и на другите пазари на марката в общо 150 страни. От Mitsubishi не крият плановете си да продадат около 180 000 бройки от новия и от настоящия модел през 2019 година. L200 е вторият най-продаван модел след Outlander през изминалата фискална година.", "date": "2018.11.15", "title": "Mitsubishi L200 стана истински офроудър"}
{"url": "https://www.monitor.bg:443/bg/a/view/boksiorkite-zapochnaha-s-pobeda-na-svetovnoto-v-indija-149574", "text": "Българските боксьорки започнаха с успех участието си на световното първенство за жени в Делхи, Индия. Първа на ринга от 6-те националки се качи Габриела Димитрова. В среща от първия кръг на категория до 51 кг тя победи Чиан-Хей Чин от Китайско Тайпе с пълното единодушие на съдиите (5:0 гласа). В следващия кръг Димитрова ще срещне ирландката Роуз Смит, която почива на старта. Днес няма други българки в програмата на световното, а утре за първите си мачове от първенството ще излязат европейските шампионки от София 2016 Севда Асенова и Деница Елисеева.  В кат. до 48 кг Асенова ще боксира с австралийката Марине Кармело Угарте, а при 60-килограмовите Елисеева започва срещу Райкона Кодирова от Узбекистан. Снощи Петър Белберов си осигури най-малко бронзов медал от първенството по бокс за мъже на страните членки на Европейския съюз, което се провежда в испанския град Валядолид. В ¼-финален мач в кат. +91 кг българският национал постигна победа над грузинеца Георги Чигладзе с 4:1 съдийски гласа – 30:27, 29:28, 29:28, 28:29, 30:27. В спор за място на финала Белберов ще боксира с испанеца Гадфа, постигнал успех над Клементе Русо (Ит) с 5:0. По-късно днес на ¼-финалите в кат. до 52 кг ще боксира и Тинко Банабаков. Негов съперник ще е германецът Тарик Ибрахим.", "date": "2018.11.15", "title": "Боксьорките започнаха с победа на световното в Индия"}
{"url": "https://www.monitor.bg:443/bg/a/view/starica-dade-32-000-leva-na-alo-izmamnik-149577", "text": "83-годишна жена от Добрич стана поредната жертва на ало измамник, съобщават от полицията. На 14 ноември, около 20:00 часа е получено съобщение за извършена телефонна измама в град Добрич. Установено е, че непознат мъж се е обадил по телефона на възрастната жена и се е представил за служители на МВР. Чрез въвеждане в заблуждение, мнимият полицай поискал цялата наличната сума пари от възрастната жена, с цел опазването им от извършители на кражби. Жената съобщила на непознатия мъж адреса си. Около 19:40 часа е посетена от него и тя му предала сумата от 32 000 лева в евро и лева. По случая е образувано досъдебно производство.", "date": "2018.11.15", "title": "Старица даде 32 000 лева на ало измамник"}
{"url": "https://www.monitor.bg:443/bg/a/view/uvolniha-gorski-za-krajba-na-dyrvesina-149570", "text": "Горският надзирател Мехмед Бошнаков от Горско стопанство „Дикчан“ - Сатовча е уволнен дисциплинарно след като бе заловен да превозва незаконна дървесина, съобщиха от пресцентъра на Югозападно държавно предприятие - Благоевград.  Заповедта за освобождението му е от 13 ноември и е подписана от директора на Държавно горско стопанство „Дикчан“ – Сатовча инж. Исмаил Моллов. Освен най-тежкото наказание, Бошнаков е получил и два акта – за транспортиране на дървесина без контролна горска марка и без превозен билет.    Горския е бил заловен на 23 октомври около 21.50 часа в района на село Вълкосел, община Сатовча при съвместна акция на контролното звено на ЮЗДП и Гранична полиция – Гоце Делчев. Тогава Мехмед Бошнаков беше заловен да управляватоварен бус с 4 кубични метра иглолистна дървесина за огрев без превозен билет. Случаят е предаден и на прокуратурата.", "date": "2018.11.15", "title": "Уволниха горски за кражба на дървесина"}
{"url": "https://www.monitor.bg:443/bg/a/view/ostavki-v-kabineta-na-mej-zaradi-brekzit-149576", "text": "Британският министър по Брекзита Доминик Рааб подаде оставка, съобщи \"Гардиън\". В съобщение той обявява, че не може да подкрепи условията в споразумението за Брекзит. Причините за решението му са поместени в писмо до премиера Тереза Мей. По-рано днес министърът за Северна Ирландия Шайлеш Вара подаде оставка. Той също обяви, че не може да подкрепи споразумението за Брекзит. Преди няколко дни министърът на транспорта на Великобритания Джо Джонсън, който е брат на бившия външен министър Борис Джонсън, подаде оставка. Той не желае да подкрепи плана на премиера Тереза Мей за развода с Европейския съюз. Вчера беше разпространена информация, че министрите Пени Мордонт и Естер Маквей могат да подадат оставка като протест срещу сделката за Брекзит. На продължилата 5-часова среща на британския кабинет вчера Мей си осигури \"колективната\" подкрепа на министрите за сделката с ЕС, но 11 министри обявиха, че са против договореностите с Брюксел.", "date": "2018.11.15", "title": "Оставки в кабинета на Мей заради Брекзит"}
{"url": "https://www.monitor.bg:443/bg/a/view/borisov-startypite-sa-vyzmojnost-za-mladite-da-uspejat-s-chesten-trud-149578", "text": "„Искаме да създадем платформата, с която да дадем възможност на всички граждани на Балканите - защото аз не ги деля, и да създадем една мощна балканска цифрова икономика. Това е възможност и шанс на кадърните млади хора, „загубили“ време да учат много, докато другите играят навън“. Това коментира премиерът Бойко Борисов при откритието на форума Startup Europe Summit, който се организира от ЕК. Според Борисов това е сфера, в която младите действително могат да станат много богати, а компаниите да предложат решения, които да ги дигитализират и да подпомогнат целия обществен живот. „Балканите бяха първенци по фалшифициране, източване на кредитни карти, хакерски атаки, което показва, че имаме огромен потенциал. Но нашите усилия трябва да се насочени да впрегнем потенциала на младите хора и той да стане градивен. Защото техни връстници с много по-малки умения направиха компании, които печелят честно, прозрачно милиарди. Искаме Балканите да се превърнат действително в център на хъбове, неслучайно когато говорим за магистрали, жп линии, говорим и за цифрова свързаност“, добави Борисов. Той покани на сцената и лидерите на Черна гора, Сърбия и Македония, които са гости на събитието - Душко Маркович, Ана Бърнабич и Зоран Заев. Премиерът благодари и на еврокомисарят ни Мария Габриел за огромната работа, която е свършила в сферата на цифровизацията. Комисарят по цифровата икономика и общество пък от своя страна благодари на премиера, че точно от София стартира цифровата програма за Западните Балкани. \"Стартиращите компании в България са точно толкова важни, колкото и тези в Берлин и Париж\", заяви Габриел. Тя подчерта, че ще се създадат дигитални информационни хъбове, които ще помогнат на малките и средни предприятия от нашия регион да са успешни и да имат директен пазарен достъп. „Днес светът е ваш, днес градът е ваш, вие сте нашата надежда за по-бърза промяна и модернизация на нашите градове“, обърна се към младите хора и кметът на София Йорданка Фандъкова. Според нея София се е утвърдила като регионален център на ИКТ, над 40 хил. души са заети в тази сфера, тя формира 5,7% от икономиката на града\", обяви Фандъкова и добави, че София е на 2-ро място в класацията Европейски градове и региони на бъдещето за 2018 г. Тя уточни, че София е сред 10-те най-добре представящите градове в Европа.", "date": "2018.11.15", "title": "Борисов: Стартъпите са възможност за младите да успеят с честен труд"}
{"url": "https://www.monitor.bg:443/bg/a/view/bojko-borisov-zashto-protestite-se-zasilvat-kogato-cenite-na-gorivata-padat-149567", "text": "\"Не е приятно, особено с темата за майките с увреждания, с които доста поработихме и се разбрахме и за законите, видя се в бюджета има за тях със 150 млн. повече.\". Така премиерът Бойко Борисов коментира в интервюто си пред bTV как се чувства, когато от дни чува под вратите си викове „Оставка“. “Имаше едно обидно изказване и затова и ми е мъчно, и ме е яд. Но истината е, че не е приятно. Мисля, че Валери Симеонов осъзна, че тези деца са болни и затова толкова много пари отделяме в новия бюджет. Всички колеги преценихме, че трябва да се извини. Според мен извинението му искрено, затова и му казах, че се вкарахме в тема, която искаме да решим, но вместо това усложнихме. Аз имам коалиционно споразумение с Патриотичния фронт, а друго вътрешно споразумение ги държи заедно. Всичките вицепремиери са ми еднакво близки, работим всеки ден с тях. Това ни е отредил народът. Рокади в кабинета ще има, но сега не е момента. А Валери Симеонов не е само вицепремиер, а и лидер на НФСБ\", коментира Борисов. По думите му оставката на Симеонов може да стои на дневен ред, но при патриотите. „Корнелия Нинова припознава ли се с това, че нейните депутати нарекоха народа \"дебили\", та иска аз да се припознавам с действията на други хора. не помнят ли какво направиха с КТБ, Мариците, еврофондовете...\", направи Борисов паралел с червените, които настояват за оставката му. Той отхвърли възможността за предсрочни избори сега, или за преформатиране на управляващата коалиция като подчерта, че не вижда реален аргумент да подаде оставка. \"Нов кабинет в този мандат няма да правим, но рокади в кабинета ще има, само че не е сега моментът. Не може да има нов кабинет в рамките на този парламент, има много варианти, но не мисля, че трябва да се стига до там. ГЕРБ е първа политическа сила, нали така, друга алтернатива няма.  Ако един от параметрите в държавата не беше добър, можеше да се говори за оставка. Два пъти съм хвърлял оставка, но ние не можем да намалим цените на горивата. Сега цените падат и ще продължат да падат. Те обаче се регулират от борсите цени, не от кабинета. Помолих Томислав Дончев да ми направи проверка и имаме няколко решения, защото ние нямаме пряк механизъм да ги намалим, можем само да намалим акциза, но това не е реалистично. Цените не падат заради протестите, а защото цените на петрола падат. А протестите се засилват точно сега. Надявам се те да престанат с падането на цените на горивата. Всеки ден трябва да убеждаваме хората, че всичко, което правим е за тяхно добро. Този път протестите не ме уплашиха, защото нямат основателна причина. Ако се върнем назад ще трябва да плащаме за пропаднали сделки и вместо да дадем 3 млрд. лв. за пенсии, ще ги дадем за \"Белене\" например\", коментира още Борисов. Той бе категоричен, че сред протестиращите има такива, които са платени, както и че зад недоволството прозират партийни намеси. \"Има и платени протести, има и партийна намеса, тя се вижда, не искам да го коментирам повече, защото е нормално опозицията да подкрепя протести срещу властта. Но БСП трудно би ни стигнала по успехи в управлението\", каза премиерът. Той не подмина и резултатите от борбата с корупцията и контрабандата, която е донесла повече приходи в хазната. \"Не можах да наложа волята си над финансовия министър преди години да обединим всички масиви на приходните агенции, това сега ни донесе отличен резултат. Защото точно забогатяването на народа идва от разбиването на корупцията. И коледните на пенсионерите, тези 51 милиона лева са точно от това - борбата с контрабандата и корупцията. 20 души арестувахме за купуване на българско гражданство, надявам се, че сдът няма да ги пусне. Новият шеф на агенцията ще дойде от Патриотичния бронт, това е тяхна квота\", подчерта премиерът във връзка с акцията в Държавната агенция за българите в чужбина. \"Няма акция \"олигарх\"\", подчерта пък Борисов по повод операциите на МВР и прокуратурата. И обясни, че е нужно време, за да се разкрият всички схеми. \"Когато миналото лято бях в \"Полимери\" дадохме 12 милиона за течащия контейнер и затова Баневи са арестувани. Не случайно всичко това, което говорим за по-високи доходи, тези пари идват от борбата с контрабандата и корупцията. Истински се надявам съдебната система да докара до край процесите срещу олигарси, кметове и т.н.\", посочи още премиерът. Той коментира и престрелките между ГЕРБ и президента Румен Радев. \"Не знам ние с какво сме причинили тази фраза \"война между институциите\". До вчера няма ден в който президентът да не е нападал кабинета. Радев първо нападна медиите. Каза, че медиите са атрофирали. Затова вие медиите трябва да излезете и да отговорите на президента, поканете ни и кажете - промените трябва да са тук и тук. Няма проправителствени медии, има опозиционни, те всеки ден пишат срещу правителството и няма един добър ред от тях, а ние все нещо добро сме направили. Според мен \"партията държава\", за която говори Румен Радев е неговата партия, която го издигна за президент, защото ГЕРБ го има от 10 години, не от 100. Как няма да живеем в най-бедната държава, като 7 милиарда лева сме пръснали за управлението на БСП само за две години. Когато Европа преструктурираше, ние режехме заводи, как да не сме най-бедните. Не може Радев да говори за \"партията държава\" и да не споменава какво е било по времето на БСП. Аз много си пестя думите, не си позволих нито една квалификация към президента Радев, но той постоянно ни атакува и най-вече забравя за БСП и последствията от тяхното управление, това не коректно. На президента заплатата му е 11 хиляди лева. С 4 000 лева по-голяма от моята. Моята сега става 7 хиляди лева след толкова трудов стаж. Бедността не е грях, когато взимаш 11 хиляди лева, нали“, попита Борисов. По отношение на перспективите пред членството на Македония в ЕС и отношенията й с нашата държава пък, той каза: \"Никой не може да ни ограби историята, защото България е много силна. За мен обаче е важно Македония да влезе в ЕС, но не виждам с какво могат да ни ограбят, ако дръзнат - ще срещнат силен отпор. За пакта на ООН, който се дискутира в последните дни, премиерът заяви: Борисов не скри също така, че откакто е начело на държавата има много напрегнато ежедневие. „Писна ми да ме критикуват. Някой път се събуждам и всичко ми е писнало, всеки има такива дни. Моите срещи не свършват, днес например посрещам няколко премиери и ако не ми остане един час за футбол, ще откача“, сподели министър-председателят.", "date": "2018.11.15", "title": "Борисов: Защо протестите се засилват,  когато цените на горивата падат (ОБНОВЕНА)"}
{"url": "https://www.monitor.bg:443/bg/a/view/ben-aflek-otnovo-vleze-v-klinika-zaradi-alkohol-149551", "text": "Холивудският ас Бен Афлек се върна в рехабилитационния център, където само до преди месец лекуваше алкохолизъм. Според източник, цитиран от Mirror, актьорът е планирал да се лекува извън пределите на клиниката. 30 дни след като излезе от там обаче преценил, че му трябва повече време под лекарско наблюдение. „Това не е болест, от която можеш да се освободиш с едно постъпване в болница. Бен се бори и вероятно винаги ще трябва да се бори със зависимостта си към алкохола“, казва още неназованият източник. Връщането на Афлек в клиниката идва броени седмици, след като бе финализиран развода му с актрисата Дженифър Гарнър. Двамата отглеждат заедно три деца – Вайълет, Серафина и Самюъл. Именно Гарнър пък натежа в решението на доскорошния си съпруг, когато той постъпи в лечебното заведение през август. Екранният Батман лежа в център за възстановяване още през 2001 и 2017 г.", "date": "2018.11.15", "title": "Бен Афлек отново влезе в клиника заради алкохол"}
{"url": "https://www.monitor.bg:443/bg/a/view/gruevski-izbjagal-v-ungarija-s-bg-pasport-149568", "text": " Твърденията, че бившият министър-председател на Македония Никола Груевски е избягал с български паспорт са 100% фалшива новина. Това заяви премиерът Бойко Борсиов след среща с премиера на Македония Зоран Заев в МС. “Длъжен съм да опровергая една 100% фалишива новина. Бившият премиер Груевски нито е искал, нито сме издали паспорт”, категоричен бе Борисов. Новината, че бившият македонски премиер е използвал български паспорт, за да избяга от страната беше разпространена днес от унгарското издание \"Непшава\" по повод бягството на Груевски в Будапеща и подаването на молба от негова страна за получаването на политическо убежище. Тя вече бе опровергана от правосъдното министерство и от ДАНС. В същото време \"Непшава\" пишат новината въз основа на отговор, който получили от представител на унгарското правителство. \"Направете проверка при българските власти, заявил той на запитване за правните въпроси свързани с молбата на Груевски за получаването на политическо убежище в Будапеща. Журналистът попитал висшия държавен служител следното: \"Как бившият македонски министър-председател е пристигнал до центъра на Будапеща без документи, след като те са му отнети?\". Малко по-късно от българското правосъдно министерство отрекоха информацията. „Във връзка с публикации на медии, че Никола Груевски е избягал в Унгария с български паспорт, Министерството на правосъдието информира: Никола Груевски не е български гражданин и не е подавал документи за българско гражданство“, пише в пресъобщение на ведомството. По данни и на МВР Груевски няма издаден български паспорт. Груевски от лятото на 2017 година е без паспорт и има забрана за напускане на Република Македония. Повечето унгарски медии определят случая като \"тежък скандал\" поради отношението на властите към Груевски. Публикацията в \"Непшава\" е озаглавена \"ВИП отношение от страна на правителството към Груевски\". Изданието нарича бившия македонски лидер \"македонският Орбан\". В публикацията се припомнят корупционните практики от времето на Груевски и антизападните му политики. Междувременно македонският премиер Зоран Заев настоя Унгария да го върне обратно в Скопие. Заев призова Унгария, като страна-членка на Европейския съюз, да даде пример на Македония как не бива да се закрилят престъпници. Той отрече да е имал тайна договорка с Груевски за бягството му. Според Заев предшественикът му на премиерския пост е постъпил като страхливец. Зоран Заев съобщи, че е разговарял по телефона с унгарския премиер. От кабинета на Виктор Орбан уверяват, че процедурата по молбата на Никола Груевски да получи статут на бежанец ще бъде проведена съгласно унгарските и международните закони и че Македония остава важен съюзник за Унгария, затова случаят е чисто правен. Македонският премиер е в неизвестност от 9 ноември. Последната му публична поява беше на 8 октомври, след което той престана да отговаря на мобилния си телефон и да пише в социалните мрежи. Груевски трябваше да започне изтърпяването на двегодишната си присъда лишаване от свобода по делото \"Танк\" - за закупуването на служебния му \"Мерцедес\" за сума над 650 000 евро, докато беше премиер. Груевски публикува съобщение в профила си във Фейсбук, че е в Будапеща, където търси политическо убежище. Местните медии съобщиха, че Груевски е във вилата на премиера Виктор Орбан.", "date": "2018.11.15", "title": "Борисов: 100% фалшива новина е, че Груевски има БГ паспорт (ОБНОВЕНА)"}
{"url": "https://www.monitor.bg:443/bg/a/view/hyrvatija-shte-mysti-na-ispanija-za-sramnoto-0-6-programa-na-machovete-za-tazi-vecher-149511", "text": "Хърватия срещу Испания е голямото дерби от тазвечершните мачове от Лига на нациите. Първата фаза от дебютното издание на турнира на УЕФА навлиза в решаващата си част, в която трябва да бъдат излъчени победителите в четирите дивизии.  В група 4 на най-силната Дивизия А на стадион „Максимир“ Хърватия приема Испания в мач, който до голяма степен ще реши битката за първото място. Преди двубоя иберийците са лидер с 6 точки, Англия е на второто място с 4 точки, а балканците са на дъното с една точка. Хърватите обаче имат мач по-малко и ако искат да спечелят групата, трябва да вземат оставащите си два двубоя. Класирането напред минава през задължителна победа срещу Испания, а играчите на Луис Енрике също трябва да вземат поне точка в Загреб, ако искат да се класират за финалната фаза. Хърватите пък имат да си връщат за тежката загуба с 0:6 от „Ла Фурия“ в първия двубой от групата. 21:45 ч. Белгия – Исландия, Хърватия – Испания (по БНТ 3) 21:45 ч. Австрия – Босна и Херцеговина 21:45 ч. Унгария – Естония, Гърция – Финландия 17 ч. Казахстан – Латвия, 21:45 ч. Андора – Грузия, Сан Марино – Молдова, Люксембург – Беларус", "date": "2018.11.15", "title": "Хърватия ще мъсти на Испания за срамното 0:6 (ПРОГРАМА)"}
{"url": "https://www.monitor.bg:443/bg/a/view/da-bydesh-ili-ne-romeo-i-julieta-149562", "text": "В началото на този театрален сезон Сливенският драматичен театър отбеляза 100 години професионален театър в града. Една от изненадите в празничната програма бе премиерното представление „Да бъдеш или не Ромео и Жулиета“ под режисурата на Марий Росен. При този творец изненадата е задължителна и този път той не изневерява на себе си. В София постановката ще гостува днес от 19 ч. в салона на театър „Театро“ (на бул. „Евлоги Георгиев“). Зрителите ще имат възможност да се насладят на играта на младата трупа на театъра – Вяра Начева, Таня Йоргова, Деница Даринова, Християна Пенева, Ивайло Гандев, Димитър Марков, Ивайло Драгиев, Александър Евгениев. Те ви канят от сърце със следното обръщение, насочено ссъщо най-вече към младата публика: „Така, накратко, за да не губите време в четене, а направо да дойдете да гледате. Пиесата е на Шекспир с първо име Уилям. Със сигурност го знаете. Англия, ренесанс, кралица Елизабет I... Пиесата я знаете още по-добре. Ромео, Жулиета, вражда, любов, смърт. Какво ви предлагаме ние: Шекспир си остава Шекспир, историята си е същата, костюмите са ренесансови, но Ромео и Жулиета сте вие. Всичко е доброволно и с много любов. 22-ма от вас ще бъдат с нас на сцената и заедно ще зададем въпроса „Да бъдеш или не Ромео и Жулиета”... Знам, че знаете, че това е от друга пиеса... Правим се малко на интересни... И най-важното!!! Ваши водачи в това особено театрално приключение са двамата чаровници от 'Айде БГ. Ако не ги познавате, помолете някое дете да ви разкаже...“.", "date": "2018.11.15", "title": "Да бъдеш или не...Ромео и Жулиета"}
{"url": "https://www.monitor.bg:443/bg/a/view/silvija-georgieva-promenite-v-danyka-za-kolite-shte-sprat-zloupotrebite-149534", "text": "Собственици на „Порше” плащат като за баничарки, сега ще дължат повече, казва в интервю на \"Монитор\" изпълнителният директор на Националното сдружение на общините в България. - През 2018 г. бяха подготвени от екипа на Министерството на финансите сериозни същностни промени за начина, по който се изчислява данъкът за моторните превозни средства. Тези промени, най-общо казано, въвеждат имуществена и екологична компонента на данъка и го доближават до модерните европейски данъчни системи. Що се отнася до позицията на Националното сдружение на общините, още през 2015 г. на наше общо събрание приехме наша концепция за нов закон за местните данъци и такси, част от който е и модернизацията на данъка за МПС. В тази връзка експертната работа, която беше извършена през тази година по този нов модел на облагане, е в отговор на наши дългогодишни настоявания и предложения, които през годините или не са били чувани, или просто не е бил дошъл моментът. Ние обсъдихме проблема широко и чисто експертно с общинските данъчни администрации. - Отчитаме промените като навременни. Те ще позволят на местно ниво да противодействаме на злоупотребите, които често се срещат. Те ще ни позволят да прекратим регистрирането на скъпите коли като така наречените баничарки. Много луксозни возила, които се движат по нашите градове, плащат данък 10 лева, защото са ни представили сертификат N1, който ние нямаме друг избор освен да приемем, защото те казват, че това са седеместни автомобили. И това пречи да бъдат обложени по реда, по който трябва това да стане. Промените ще решат всички тези дългогодишни заобикаляния на данъчното законодателство, за които гражданите и обществото говорят под сурдинка, но досега нямаше решение. В същото време ние отдавна предлагаме да има възможност да се одобрява в законоустановения диапазон коригиращ коефициент за годината на производство на автомобила. Сега това се прави с промяната. - Понеже на преден план сега излиза с колко ще се увеличи данъкът на старите коли, нашите изчисления показват, че в цифрово изражение най-малко ще бъде засегнат точно размерът на данъка на старите коли, тъй като в рамките на автономността на нашето местно самоуправление всеки общински съвет има право да вземе решение в кой диапазон на коефициентите ще обложи. Това се е случвало и досега. - В момента общините са в средата на скалата на тези коефициенти. При преминаването към новия данък най-вероятно повечето общини ще минат на минимума, за да тестват новия модел на изчисляване. Данъците на най-старите автомобили ще се променят с между 4 и 10 лева. Изчислихме примери за най-широко разпространените коли, един „Опел Корса” от 1987 г., за който в момента се плащат 12 лева, ще плаща 18. Това е с прилагането на всички коригиращи коефициенти. И все пак това е с отпадане на катализаторното устройство, защото предполагаме, че тези автомобили нямат. „Фолксваген Голф 2”, произведен 1993 г., досега е плащал годишен данък 25,90 лв. С промените за този автомобил ще се дължи 39,20 лв, което е с 13,30 лв. повече, или 1,11 лв. месечно. За сравнение - за „Порше Кайен 2003 г.”, 250 киловата, досега е плащано 30 лв., регистриран като товарен автомобил, тип „баничарка“. Сега ще плаща 420 лв., или 390 лв. повече, защото некоректно е регистриран, и така е заобиколен законът. Коректните собственици на такива поршета, които са ги регистрирали като пътни превозни средства, ще имат намаление в данъка, защото досега са плащали по 525 лв., сега ще плащат 420 лв. (Евро 4). - Кметствата са съставни единици на общините. Във фокуса на сдружението винаги е стояла децентрализацията, както от централната към местната власт, така и вътрешната децентрализация в общините. И ние винаги сме насърчавали подобни добри практики, които са основани на конституцията и на Закона за местното управление и местната администрация. Правили сме през годините много обучения, консултативни разработки, как могат да се предоставят повече правомощия., как да се правят делегирани бюджети на кметствата, на детските градини, на музеите, на общинските предприятия и чрез много наши проекти представяме прилагането на водещи практики. Същевременно обаче винаги сме препоръчвали и настоявали даването на повече правомощия вътре в общините, независимо дали на кмет на кметство или на директор на детска градина, да бъдат свързани с достатъчно добри механизми за контрол, практики за добро финансово управление, при предоставянето на делегирани бюджети на кметствата. Трябва да се има предвид и наличието на достатъчен административен капацитет, да има финансова компетентност, финансова отчетност. - Правата винаги вървят с определени отговорности. Много е важно да кажем, че когато става въпрос за пари, говорим за публични средства. И в нашия устройствен закон (ЗМСМА) е вписано, че има възможност в кметствата да се избират кметски съвети. И когато се говори за децентрализация вътре в общината и за предоставяне на делегирани бюджети на кметствата, една добра практика за управление на публичните средства е те да се управляват с решение на така наречените кметски съвети. Законът дава тази възможност и ние я насърчаваме. В противен случай разпоредител на средствата ще е само кметът на кметство. Има доста добри практики в страната. Има самостоятелни кметски съвети и кметовете на кметства взаимодействат много добре с общината и с кмета на общината, с общинските съвети и много отговорно разходват средствата, които общинският съвет им предоставя в рамките на бюджетната процедура. Много държим да подчертаем, че съгласно законодателството кметът на кметство е единствен орган на изпълнителната власт и еднолично предоставяне на допълнителни правомощия или финансиране не е приемливо и за гражданите. Трябва да има по-широки и прозрачни механизми както за вземане на решение за потребностите, така и за контрола на средствата, с които тези потребности се задоволяват. - Бюджетът на общината се приема от общинския съвет след широки обществени обсъждания, включително в населените места. Повечето примери от страната са добри. Има много добре работещи модели за комуникация с хората в населените места в голямата община и в населените места за приоритизиране на техните потребности. Много общини имат специални програми за финансиране на населените места. Те се приемат от общинските съвети и се следи как се изпълняват. От кметовете на кметства и от кмета на общината. Важно е да отбележим, че една организация за да бъде национално призната, са необходими определени условия. Всички общини членуват в Националното сдружение на общините. Всяка една организация, която и да е тя, все пак трябва да е ясно кого представлява. Към момента ние отчитаме общо за страната, че в повечето общини има добро взаимодействие. Има действащи кметски съвети в населените места, които работят прекрасно и нямат проблеми. Има програми за финансиране на населените места, за които те могат да кандидатстват, като се конкурират помежду си. Имат контрол след това за разходване на ресурса. Смятам, че рамките на сега действащото законодателство има достатъчно примери за добро взаимодействие между голямата община и кметствата. Силвия Георгиева е изпълнителен директор на Националното сдружение на общините в България Завършва Софийския университет „Свети Климент Охридски“ със специалности „Политически науки“ и „Европейска публична администрация“ с профил „Местна власт и управление“ Има придобита следдипломна квалификация „Лидерство и местна демокрация“ от Централноевропейския университет в Будапеща, както и специализации по управление на проекти с европейско финансиране от България, Белгия и Гърция Георгиева е с над 15-годишен опит в местното самоуправление – като общински съветник; като управител на НСОРБ – Актив ЕООД от създаването й през 2006 г. досега, както и петгодишен опит в управление на неправителствена организация", "date": "2018.11.15", "title": "Силвия Георгиева: Промените в данъка за колите ще спрат злоупотребите"}
{"url": "https://www.monitor.bg:443/bg/a/view/germanija-i-francija-syzdavat-obshto-parlamentarno-predstavitelstvo-149569", "text": "От идната година се създава общо парламентарно представителство на Германия и Франция, предаде Дойче веле с позоваване на председателя на германския Бундестаг Волфганг Шойбле.   Той съобщи новината след срещата си в Париж с председателя на френския парламент Ришар Феран. По 50 депутати от двете страни ще заседават съвместно два пъти в годината. Местата в делегациите на двете страни ще се определят пропорционално на разпределението на мандатите между политическите сили в Бундестага и френското Национално събрание. Габриеле Цимер призова Меркел да не \"следва Макрон\" за създаването на \"военен съюз\". Шойбле смята, че редовните срещи между германски и френски депутати ще им позволят да намират допирни точки по много спорни въпроси. Като пример той посочва създаването на обща европейска армия, за което настояват германският канцлер Ангела Меркел и френският президент Еманюел Макрон. Депутатът от бундестага Андреас Юнг, който оглавява германско-френската група от парламентаристи заяви пред \"Франс прес\", че едни от въпросите, които ще се дискутират на съвместните заседания е атомната централа \"Фесенхам\". Германските власти отдавна настояват за закриването на най-старата френска АЕЦ, която е разположена на границата между двете страни. Френската страна се опасява, че ще бъдат закрити работни места, поради което отлага решението. Очаква се решението за създаване на общо парламентарно събрание да бъде подписано тържествено на 22 януари 2019 г., на 56-ата годишнина от сключването на Елисейския договор, който се превърна основа на съюзническите отношения между Германия и Франция. Очаква се на същия ден да бъде подписано ново споразумение между Берлин и Париж за задълбочаване на сътрудничеството в различни сфери.", "date": "2018.11.15", "title": "Германия и Франция създават общо парламентарно представителство "}
{"url": "https://www.monitor.bg:443/bg/a/view/vselenata-izbuhva-v-cvetove-v-ubilejnata-izlojba-na-valentin-donchevski-149565", "text": "След юбилейната си изложба в Стара Загора художникът Валентин Дончевски излиза пред софийската публика с характерните за него големи формати и завладяваща пъстрота и цветност, калейдоскоп от форми и цветове, антропоморфни и геометрични фигури, които преливат и създават нови комбинации от оптични ефекти. Изложбата за 60-годишнината на Дончевски в столицата се открива тази вечер от 18 ч. в галерия „Райко Алексиев“ и ще може да се види до 30 ноември. В техническо отношение работите му са смайващо разнообразни – колажи, асамблажи, инкрустации, натрупвания и наслагване на класическа живописна тъкан или цветови ефекти от употреба на мъниста, елементи от бита, фотография... Ето какво пише изкуствоведът Борис Данаилов за неговото творчество: „Едва ли в момента има художник, който така „яростно” се опитва да обедини и съгради една художествена аналогия на вселената, така както прави в своите работи Валентин Дончевски. Но ще бъде неточно, ако твърдим, че този авторов копнеж и градеж на едно битие подобно на вселенското обхваща единствено света, който ни заобикаля. По-скоро обратното - авторът си дава сметка, че той също е една вселена и в този смисъл се опитва равнопоставено да ситуира себе си както спрямо външното, така и спрямо вътрешното...“ “Накъсаните спомени са достатъчен материал за конструиране на огромни духовни пространства. Даже и манипулирана, същността ни може да излъчва любовна градивност в протуберансите на Космоса“, вярва художникът. „Човекът – уникален, фантастичен, звярът с три шестици, любимото дете, играчка, продължение, ученик в карантинна реалност, отражение, животно с душа, променлива вселена, жалко подобие на абсолюта, велико бъдещо проявление, лъжа, истина и лъжеистина, роб и бог, божествен, блуден, бавен, банален, безкраен, безподобен, белязан, безмерен и много още... Оплетен с много гордиеви възли. Три от тях – кои сме, къде сме и къде отиваме? Никога няма да разберем. Защото, ако разберем, филмът ще се свлече от прожекционния екран като змийска кожа и трансмутацията, станала явност, ще се превърне в малко черно джудже, засмукало в черната си дупка светлина с плътността на ядрена бомба с горящ фитил, граничещ с изригването на ново начало. Това се опитах да изразя като художник чрез смесване на фотодокументалистика и колажи от български черги в моите разнопосочни пластични експерименти през годините“, обяснява Валентин Дончевски.  ", "date": "2018.11.15", "title": "Вселената избухва в цветове в юбилейната изложба на Валентин Дончевски"}
{"url": "https://www.monitor.bg:443/bg/a/view/doc-vanja-urukova-potiskaneto-na-kashlicata-moje-da-e-opasno-149548", "text": "Много полезна за децата е инхалаторната терапия, коментира в интервю пред \"Монитор\" специалистът по вътрешни и белодробни болести. - Преди всичко трябва да знаем, че кашлицата е защитен механизъм на дихателните пътища. Реално тя алармира, че има дразнител, с който организмът се опитва да се справи. Може да бъде суха или влажна. Също така тя е остра - с продължителност до 4 седмици, и хронична - над 4 седмици. Първата настъпва в детска възраст в резултат на остри респираторни вирусни инфекции. Децата може да кашлят продължително време. Освен сухата кашлица, която може да бъде на пристъпи, тя може да е съпроводена и със секрети и малките деца се затрудняват да ги отделят. Реално ги поглъщат. Сухата кашлица заедно със свиренето в гърдите пък може да е проява на бронхиална астма. Тя е придружена със затруднено дишане. Това състояние се нарича бронхоспазъм и може да е предизвикано от остра вирусна инфекция. На по-късен етап не е изключено това да е първи симптом, че детето е предразположено към бронхиална астма. - Ако детето кашля, родителите не бива да провеждат самолечение. Причината е, че много често се дават лекарства, които потискат кашлицата. А това в някои състояния може да бъде дори опасно. Неслучайно изтъкнах, че това е защитен механизъм и организмът се опитва да отстрани дразнителя. Може да се дължи на вирусна инфекция, след това да премине в бактериална или синуит. Когато секретите не се стичат, детето не може да диша добре и кашля повече в легнало положение, защото тези пътища не се дренират. Не бива да забравяме и че често в детска възраст кашлицата е следствие на чуждо тяло. Друг вид пък е т.нар. лаеща кашлица, която се наблюдава при коклюш. Може да има и по-продуктивна кашлица, когато има инфекции на долните дихателни пътища. - Трябва да има данни за бактериална инфекция и антибиотичното лечение да е предписано от специалист. Много полезна в детска възраст е т.нар. инхалаторна терапия. Те са предназначени за домашно приложение, инхалаторът трябва да е добре почистен, дезинфекциран. Най-безобидно е да се правят с физиологичен разтвор. Те подобряват дишането. Може да се включат и медикаменти с противовъзпалително лечение. Но те трябва да бъдат предписани от специалист. По преценка могат да се включат и бронходилататори. Те разширяват бронхиалните пътища, но тази терапия е само по преценка на лекаря специалист. Понякога се прави изследване на дишането, за да се изключи бронхиална астма, рентгенография и др. - Децата са изключително податливи на инфекции. Когато има струпване на много хора, са предразположени и донасят инфекции и в семейството. Затова при вирусна инфекция е добре родителят да спре детето от градина и училище. Ако едно дете обаче наистина боледува често, е добре да се подложи на имуностимулация. Но това трябва да се обсъди със специалист. Трябва да си изградят и култура на кихане и кашляне. Противогрипната ваксина би могла да е вариант, но тя е по-скоро за възрастни пациенти. Една нелекувана инфекция може да остане хронична и да се превърне в слабо място.", "date": "2018.11.15", "title": "Доц. Ваня Юрукова: Потискането на кашлицата може да е опасно"}
{"url": "https://www.monitor.bg:443/bg/a/view/aleks-i-dani-petkanovi-provaljat-koleda-149555", "text": "В ново амплоа ще влязат Алекс и Дани Петканови само след броени дни. Младото семейство, което е в очакване на първата си рожба, пробва уменията си в дублажа, а от 23 ноември ще ги чуем в дългоочакваната анимация „Гринч“. И двамата изпълняват по няколко роли в рисувания филм. За бившия талисман на баскетболистите ни, участието й в „Гринч“ е и генерална репетиция за майчинството. Причината – един от персонажите, на които дава гласа си назаем е именно майка, която често смъмря детето си. Въпреки че прочутият косматко е върл противник на Коледа, Петканови са далеч от тази нагласа. Двамата вече се гласят за празниците, а периодът е специален за тях и заради скорошното пристигане на сина им. Бебето се очаква да се появи на бял свят до около месец след Нова година. Междувременно риалити младоженците поставиха основите и на друг бизнес. Заедно с Наум Шопов-младши и приятелката му Теа, те ще въртят собствена рекламна агенция. „Ако искате да развиете своя профил в Инстаграм, заповядайте в нашия отбор. Ние ще изпратим двама от вас, заедно с целия ни екип, до Хавай.“, гласи съобщението им.", "date": "2018.11.15", "title": "Алекс и Дани Петканови провалят Коледа"}
{"url": "https://www.monitor.bg:443/bg/a/view/antibiotici-ni-udrjat-s-alergii-149545", "text": "Антибиотици провокират тежки алергии, ако се пият често и продължително. Това важи както за конкретен препарат, така и за цяла група. Много по-често се среща т.нар. кръстосана алергия – по отношение на антибиотици от няколко родствени групи. Понякога тя се проявява доста интензивно и ако не се окаже помощ навреме, човек може да получи шок и да умре. Това предупредиха микробиолози в Световната седмица на осведомеността за отговорно прилагане на антибиотиците. „Антибиотиците действат именно върху бактериите, а не върху вирусите. Затова те не бива да се самопредписват. Когато лекарите ни дават рецепта за тях, те го правят, за да не развием бактериална инфекция, а не за да унищожат вирусите“, заяви проф. Тодор Кантарджиев, национален консултант по микробиология и директор на Националния център за заразни и паразитни болести. Със стопроцентова сигурност може да се каже, че продължителният курс с антибиотици погубва не само паразитите, но и унищожава полезните колонии сапрофити – те са необходими на червата, на кожата и на лигавиците. А там, където няма нормална флора, се появява опасна фауна. Дисбактериозата допринася за възникване на гъбични увреждания. Затова, ако човек започне да страда от гъбички по краката и ноктите, кожата на лицето му се изсушава и започне да се люпи, една от причините може да бъде предозирането с антибиотици. Унищожаването на чревната биоценоза в резултат на тези силни препарати гарантира проблеми с храносмилането. По тази причина те се приемат с пробиотици или в комбинация с кисело мляко, за което сме сигурни, че е с лактус бацилус булгарикус или кефир. Освен всичко друго препаратите от различните групи антибиотици могат да увредят бъбречните тъкани. Те могат да се отразят негативно на нервната система, да намалят слуха и да понижат съсирването на кръвта. И не на последно място – антибиотиците могат да се намесят в развитието на костите и ставите. Много антибактериални препарати са категорично противопоказни за бременни жени и деца. Колкото по-често и по-продължително пием антибиотици, толкова по-често се разболяваме и по-дълго боледуваме, единодушни са микробиолозите. те препоръчват пациентът да изисква от своя лекар да му направи антибиотикограма преди да му предпише силния препарат. По този начин ще се избегне грешката болният да бъде тъпкан с медикамент, който не му помага, а после да бъде заменян с друг от същия вид и така да се стигне до предозиране. Свръхупотребата на тези лекарства води до резистентност. От тази гледна точка те стават опасни, тъй като вече не могат да унищожат причинителя на бактериалната инфекция. Според данни на Световната здравна организация само в Европа 33 000 души умират годишно в резултат на антибиотична резистентност, тъй като микроорганизмите стават устойчиви при честа употреба на тези лекарствени средства. В световен мащаб броят им достигна 700 000. Ако не се вземат мерки, очаква се този проблем да отнеме живота на милиони хора към 2050 година. Според епидемиолози голямо предизвикателство е да се убедят хората да не ползват антибиотиците на всяка цена и при най-леките настинки. „В болниците изписват на пациентите антибиотици без нужда, за да не прихванат някоя вътрешноболнична инфекция. Така се процедира с не по-малко от 60% от хоспитализираните от първия до последния ден на клиничната пътека“. Това съобщи проф. Тодор Кантарджиев. Думите му реално означават признание за неправилна свръхупотреба. Той посочи, че лекарите рядко правят антибиотикограми, по които се отчита какъв тип точно от въпросния медикамент е необходим за даденото заболяване. Това са единствените лекарства, които предизвикват трайни екологични последици. Преди да започнете да приемате антибиотика, който трябва да е само по лекарско предписание, обърнете внимание дали той е с широк спектър на действие върху голям брой микроорганизми и най-добрият за момента. Обикновено и цената му е по-висока. С препаратите от този вид се постига за възможно най-кратко време максимална концентрация в кръвта и поразените от бактериите органи и системи. Те са с ниска токсичност и минимални странични ефекти при деца и възрастни. За да е ефикасно лечението, пийте капсулите с повече течности, но не с мляко, фреш от портокал или грейпфрут, тъй като те намаляват действието им. Добре е да ограничите количеството и калориите на храната си, за да запазите енергията, изразходвана за преработката й за борба с причинителя. 30–40 минути преди приема на лекарството хапнете кисело мляко или изпийте чаша кефир. Можете да вземете и пробиотик. По този начин ще запазите полезните микроорганизми в стомашната флора. Добре е да се придържате точно към предписаната схема на прием. Ако се налага да приемате и други лекарства, задължително уточнете комбинациите и интервалите между приемите с лекуващия лекар. Забравете за алкохола по време на лечението. Той може да неутрализира ефекта на лекарството или да доведе до нежелани реакции. Ако при предишно лечение с антибиотик или друго лекарство сте развили алергия, информирайте лекаря си, за да прецени назначеното лечение.", "date": "2018.11.15", "title": " Антибиотици ни удрят с алергии "}
{"url": "https://www.monitor.bg:443/bg/a/view/neejednevie-na-dafina-mollova-preotkriva-poezijata-na-poznatite-neshta-149564", "text": "Изложба на художничката Дафина Моллова, наречена „Неежедневие“ може да се види до 19 ноември в галерия „Място 167“ на столичната улица ‘‘Раковски‘‘ № 167. В търсене на необикновеното в делничното работите от експозицията перифразират гледки, с които съзнанието ни е привикнало. Старателно подбрани от дълги пътувания, това са илюстрации на “вече видени” пространства, в които се прокрадва тяхната потайна магичност. В абстрактно обобщените им образи, дърветата и полeтата, реките и моретата се подчиняват на порива да се предаде конкретното усещане от близостта с тях. Наративът на работите е роден от спокойствието и удоволствието от съзерцанието. Бъбриви и уютни, кротките фигури, “живеещи” вътре, разказват за лекотата и красота на света, към който принадлежим. Ето как Дафина Моллова обяснява смисъла на „Неежедневие“: „Често когато човек изминава един и същ маршрут много пъти, спира да го забеляза. Очертанията на познатите места сякаш се размиват, първите ни впечатления се заличават и се превръщат само в една необходима условност. Разнообразието става еднообразие. Повторението ни прави безразлични и инертни, отвиква ни да забелязваме. Това се случва не само с физическия свят, но и с взаимоотношенията ни с другите. По време на пътуванията си открих, че това не само не е задължително, а може да е точно обратното. Съзирането на едни и същи места, пейзажи и хора ме предизвика по-осезателно да се вгледам в тях, да открия скритите им чудатости и пробуди въображението ми. Обградена от добре познатия ми свят, се оказвах погълната от едно затаено и лично изживяване. С тази изложба искам да припомня за пренебрегнатото във всекидневието, да подтикна към нов прочит на познатото, да подсетя за изначалното‘‘.", "date": "2018.11.15", "title": "„Неежедневие“ на Дафина Моллова преоткрива поезията на познатите неща"}
{"url": "https://www.monitor.bg:443/bg/a/view/imotnite-brokeri-otbeljazvat-profesionalnijat-si-praznik-s-uyrkshop-v-ndk-149566", "text": "Имотните брокери отбелязват професионалният си празник с уъркшоп в НДК днес и утре, съобщиха от Национално сдружение „Недвижими имоти”. На събитието те ще заявят своята активна позиция като граждани и професионалисти по въпроси, свързани с глобалната трансформация на жилищните политики и тенденции, а така също и новата Национална жилищна стратегия на България. Форумът е съвместна инициатива с ООН, подкрепена от МРРБ, министерство на енергетиката, АУЕР и най-активните организации в страната в сферата на недвижимите имоти, строителство, проектиране, градско планиране, енергийна ефективност. На него ще се обсъждат някои от основните цели за устойчиво развитие за UN-Habitat, свързани с жилищните политики, поддръжката и управлението на сградите, енергийната ефективност, кадастъра, социалните и достъпни жилища, индексите за устойчиво развитие, а също и ролята на държавата, общините и бизнеса и публично-частното партньорство.", "date": "2018.11.15", "title": "Имотните брокери отбелязват професионалния си празник с уъркшоп в НДК"}
{"url": "https://www.monitor.bg:443/bg/a/view/bradli-kupyr-dava-ton-za-pesen-na-nagradite-oskar-149563", "text": "Холивудският ас Брадли Купър дава заявка, че иска да се качи на сцената по време на церемонията на наградите “Оскар”, но – в амплоато си на певец. Актьорът, който показа завиден певчески талант в режисьорския си дебют “Роди се звезда”, вече обсъжда опцията да изпълни Shallow заедно с екранната си половинка – Лейди Гага. “Кой знае – може да намерим някой готин и необикновен начин, по който да представим песента. Вече говорим за това, дори започвам да се вманиачавам”, обясни Купър пред The Guardian. Церемонията по връчването на статуетките на Американската филмова академия ще се състои на 24 февруари. Междувременно Купър разкри, че е застанал и пред камерата на “Роди се звезда” вследствие на натиск от страна на продуцентите си от Warner Bros.  За ролята на кънтри звездата Джак, режисьорът имал друг фаворит – Джак Уайт от рок дуото White Stripes. Купър провел няколко срещи с 43-годишния певец, който обаче не получил одобрението на студиото. “Видях в него точно човека, когото исках за ролята. Още повече – той е наистина музикант”, така авторът на “Роди се звезда” обосновава първоначалния си избор. Заглавието му вече трупа успехи. Саундтракът към лентата се изкачи на върховете на няколко класации, сред които и британския чарт за албуми. Самият филм пък е смятан за един от основните фаворити на следващите оскари.", "date": "2018.11.15", "title": "Брадли Купър дава тон за песен на наградите “Оскар”"}
