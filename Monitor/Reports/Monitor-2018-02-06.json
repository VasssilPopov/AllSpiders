{"url": "http://www.monitor.bg/a/view/76629-%D0%A1%D1%8A%D0%B4%D0%B8%D0%B8%D1%82%D0%B5-%D0%B2%D1%8A%D0%B2-%D0%92%D0%A1%D0%A1-%D0%BF%D0%BE%D1%80%D1%8F%D0%B7%D0%B0%D1%85%D0%B0-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2-%D0%B7%D0%B0-%D1%80%D0%BE%D0%BA%D0%B0%D0%B4%D0%B8-%D0%B2%D1%8A%D0%B2-%D0%92%D0%9A%D0%A1/", "text": "Заместникът му Влахов сам подаде оставка и обяви: Срамувам се да съм част от екипа му\n                    Съдийската колегия на ВСС категорично поряза настоятелното желание на председателя на ВКС Лозан Панов да освободи заместника му Красимир Влахов от поста, както и на председател на Гражданската колегия там, и на негово място да назначи Светла Димитрова. С 10 гласа „против“ и 4 „за“кадровиците на Темида не се съгласиха с доводите на Панов, че тази кадрова смяна е необходима.Близо 3-часовият дебат по темата започна с пространно изявление на Панов как вече между него и Влахов „няма синергия“, как той „не изпълнява концепцията му“, как бил вече 9 г. на ръководни длъжности, стигнал до „изчерпване и инертност“, а и не се бил явявал на конкурс за ВКС. Панов ядоса болшинството от съдийската колегия с оценки за Влахов, които направи, наричайки го номенклатура, обявявайки, че обича да се харесва и се е вкопчил в поста. Панов не пропусна да се оплаче от медиите, които написаха за недопустимия му натиск над Влахов през октомври м.г. да си подаде оставката, обвинявайки ги в спекулации и съобщаване на „полуистини“.„Съдия Влахов едно говореше пред мен, друго вършеше. Това разруши доверието между нас. Двамата имаме ценностни различия помежду си“, заяви Панов и допълни, че затова започнал да търси колега, който би го подкрепил да изпълни концепцията си. Верните поддръжнички на Панов Олга Керелска, Атанаска Дишева и Цветинка Пашкунова по няколко пъти взеха думата, за да кажат, че има право да сформира свой екип. Те се възмутиха защо Влахов е поискал от съдиите в Гражданската колегия на ВКС да кажат дали му дават доверието си, подминавайки факта, че това стана след натиска на Панов да подаде оставката си през октомври.„Г-н Панов има право да си избере заместник, но кому беше нужно да се говори така за съдия Влахов тук и сега, кому са необходими тези обвинения за съдебна номенклатура, властолюбие и т.н. Достатъчно добре познаваме колегата Влахов и неговите качества. Потресена съм, считам, че не беше колегиално. Тук ще цитирам Исус пред фарисеите: „Който е безгрешен, нека пръв хвърли камъка“, заяви Даниела Марчева. Тя призова Панов да не устройва другарски съд. Той обаче остана на мнението си, че било „необходимо да каже тези неща“.„Ще гласувам „против“ не защото Светла Димитрова няма качества, а заради начина, по който се прави смяната. Днес председателят на ВКС каза какво ли не за Красимир Влахов. Ако мен ме освободят по този начин, аз бих се обидил“, каза Севдалин Мавров. „Нямате право да да унижавате така никого. Съдия Влахов има и административни, и морално-етични качества. Ясно, че има дълбоко и непоправимо разстройство на отношенията ви. Това, което правите е прецедент. Ако ВКС дава такъв тон, какво да правят тези надолу? Недопустимо е. Не казвайте, че съдия Влахов е съдебна номенклатура, такава сте вие, такава съм и аз. Недейте да превръщате такава смяна в морален казус“, заяви Боряна Димитрова. „Никой във ВКС не е изразил становище, че съдия Влахов не се справя с работата си“, бе категорична пък Вероника Имова.„Да, в правомощието на председателя е да си избере екип. Само че заместник се избира не за да прокара концепцията на председателя, а заради професионалните качества и познания. Koгaтo ги имa, нo нe споделя ĸoнцeпциятa, тoвa нe e ocнoвaниe зa ocвoбoждaвaнe“, обяви представляващият ВСС Бoян Maгдaлинчeв.Няколко часа след като кадровиците на Темида освободиха Влахов той сам подаде оставка в деловодството на ВСС. \"Преди всичко, държа да е ясно, че това не е оставката, която се опитаха да ме принудят да подам. Аз съм независим съдия, който не взема решенията си под натиск и който се подчинява само на закона и на собствената си съвест. Това, което депозирам пред Вас, е моята собствена оставка, в основата на която са поставени моите, а не чужди мотиви\", пише зам.-председателят на ВКС. Съдия Влахов заявява още, че единството и отношенията между магистратите във ВКС е по-важно за него от заемането на една административна длъжност. „Срамувам се да съм част от екипа на човек, който няма съзнанието за високата отговорност, с която го задължава заеманата от него позиция на върха на съдебната власт; който възприема Върховния касационен съд като трибуна за отправяне на спорни публични послания, без да проявява особен интерес нито към правораздавателната и тълкувателна дейност на съда, нито към хората, които ги осъществяват (ще си позволя да цитирам думите на мой изключително уважаван колега- дългогодишен върховен съдия: \"Човекът се интересува от марката ВКС, а не от субстрата ВКС\"); който занимава обществото с личните си страхове, sms-и и части за автомобили, но не е формулирал нито едно смислено послание, което да консолидира съдийската общност и да ни внуши гордост от работата, която вършим. Срамувам се пред моите колеги, на които не мога да обясня, че не съм в състояние да поставя интересуващите ни въпроси на вниманието на председателя на съда - главно поради специфичното му разбиране за работно време и работно място, но също така и защото приоритетите му очевидно не са свързани с работата\", заявява Влахов. Той завършва изложението си с аргумента, че не разбира понятието \"екипност\" като задължение да служи \"като параван на нечие нищоправене и поемане на отговорност за чужди решения\".\n\n\n                    ", "date": "2018.02.06", "title": "Съдиите във ВСС порязаха Лозан Панов за рокади във ВКС"}
{"url": "http://www.monitor.bg/a/view/86722-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81%D1%8A%D1%81-%D0%B7%D0%B0%D0%BC%D0%BF%D0%BE%D0%BC%D0%BE%D1%89%D0%BD%D0%B8%D0%BA-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%A1%D0%90%D0%A9/", "text": "\n                    Приоритетите на БГ председателсвото и Западните Балкани бяха част от темите, които обсъдиха по време на работна среща председателят на ПГ на ГЕРБ Цветан Цветанов и зам.-помощник държавният секретар на САЩ Матю Палмър. Цветанов е на визита зад Окена и ще присъства на традиционната молитвена закуска, която организира американският президент Доналд Тръмп.В рамките на посещението си в САЩ, Цветанов, който оглавява и вътрешната комисия в НС, успя да разговаря и с Палмър. По време на срещата в Държавния департамент на САЩ във Вашингтон били обсъдени въпроси на глобалната и регионалната сигурност, съобщиха от пресслубата на ГЕРБ. Цветанов запознал американците с приоритетите на БГ председателството на ЕС, а специално внимание било обърнато и на срещата през март в София по въпросите за праоохраната. И двамата били единодушни, че европейската перспектива пред страните от Западните Балкани е от изключителна важност за сигурността на региона и единствено чрез взаимно сътрудничество могат да бъдат постигнати трайни и необратими резултати на демократичните процеси. Палмър приветствал подписването на договора за приятелство с Македония.По-късно през деня Цветанов проведе и други политически срещи в централата на Националния демократически институт във Вашингтон. Разговарял със старши директора за Централна и Източна Европа Робърт Бенджамин и с програмния директор за Централна и Източна Европа Кент Фогг. С тях той обсъдил егионалното сътрудничество, в това число и засилването на сътрудничеството с партиите от “център-дясно” от страните от Западните Балкани. \n\n\n                    ", "date": "2018.02.06", "title": "Цветанов се срещна със зам.-помощник държавния секретар на САЩ Матю Палмър"}
{"url": "http://www.monitor.bg/a/view/49360-%D0%9F%D0%B5%D0%B5%D0%B2%D1%81%D0%BA%D0%B8-%D0%92%D0%BD%D0%B5%D1%81%D0%BE%D1%85%D0%BC%D0%B5-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82-%D1%81-%D0%BA%D0%BE%D0%B9%D1%82%D0%BE-%D1%89%D0%B5-%D0%BF%D1%80%D0%B5%D1%81%D0%B5%D1%87%D0%B5%D0%BC-%D1%81%D0%BF%D0%B5%D0%BA%D1%83%D0%BB%D0%B0%D1%86%D0%B8%D0%B8%D1%82%D0%B5-%D0%BD%D0%B0-%D0%BC%D0%B5%D0%B4%D0%B8%D0%B8-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B8-%D0%BE%D1%82-%D0%BF%D0%BE%D0%B4%D1%81%D1%8A%D0%B4%D0%B8%D0%BC%D0%B8-%D0%BB%D0%B8%D1%86%D0%B0-%D0%B8%D0%BB%D0%B8-%D0%B3%D1%80%D0%B0%D0%BD%D1%82%D0%BE%D0%B2%D0%B5/", "text": "\n                    С колегите Йордан Цонев, Хамид Хамид и Велислава Кръстева внесохме за обсъждане в Народното събрание законопроект, с който ще се преустановят спекулациите на определен кръг медии, финансирани основно от подсъдими лица или чуждестранни грантове, че в България медийната среда е непрозрачна. Това обяви депутатът Делян Пеевски в свое изявление до медиите, публикувано от „Блиц“.   Уважаеми Госпожи и Господа, днес, заедно с колегите ми Йордан Цонев, Хамид Хамид и Велислава Кръстева, внесохме за обсъждане в Народното събрание законопроект за изменение и допълнение на Закона за задължителното депозиране на печатни и други произведения. Внесеният законопроект ще отговори на общественото очакване за максимално прозрачна медийна среда, тъй като предвижда задължително оповестяване на действителната собственост и на непазарното финансиране на всички печатни и електронни медии, включително и на онлайн изданията, чиято роля за информираността на обществото все повече нараства. Законопроектът ще преустанови и спекулациите на определен кръг медии, финансирани основно от подсъдими лица или чуждестранни грантове, че в България медийната среда е непрозрачна и че собствеността в медиите била неясна. Същият кръг от медии, вече повече от десет години непрестанно генерира фалшиви новини за мен и издателския ми бизнес, с единствената цел да манипулира обществото чрез постоянното повтаряне на неистини. Независимо от тенденциозно изграждания ми през годините негативен образ, моята позиция винаги е била ясна и последователна – да разкривам манипулациите и лъжите, като изнасям цялата истина за авторите им и техните зависимости. Истината за участниците в престъпната приватизация, ограбила националния капитал, истината за разграбването на активите, финансирани с парите на вложителите в КТБ, истината за кукловодите на българския преход, оплели държавата чрез икономически зависимости и медиини манипулации, които години наред си бяха присвоили ролята на обществен ментор и целенасочено заблуждаваха хората. Именно тази позиция е в основата и на внесения законопроект. Обществото трябва да знае, кой кое е на медииния пазар и как се финансират медиите. Всеки трябва да може да прецени достоверността и независимостта на информацията и мненията, изразени в медиите, именно през призмата на прозрачната собственост и пазарното икономическо същестуване. Защото не може някои медии да се самообявяват за „независими“, на каквито примери сме свидетели днес, когато крият действителния си собственик или се финансират непазарно и обслужват конюнктурните интереси на своите български или чуждестранни финансови благодетели. Хората, потребители на медиината информация, трябва да знаят това, а участниците на медийния пазар им го дължат\".\n\n\n                    ", "date": "2018.02.06", "title": "Пеевски: Внесохме законопроект, с който ще пресечем спекулациите на медии, финансирани от подсъдими лица или грантове, че медийната среда е непрозрачна"}
{"url": "http://www.monitor.bg/a/view/72539-%D0%9F%D0%B0%D0%B4%D0%BD%D0%B0-%D1%82%D0%B0%D0%B2%D0%B0%D0%BD%D0%B0-%D0%BD%D0%B0-%D0%AE%D0%B3%D0%BE%D0%B7%D0%B0%D0%BF%D0%B0%D0%B4%D0%BD%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82/", "text": "\n                    Ураганният вятър е срутил около 60 кв.м метален окачен таван в Първи учебен корпус на Югозападния университет „Неофит Рилски“, стана ясно днес.В събота около обед силният вятър не подмина и Благоевград. За късмет обаче по време на инцидента в университета под окачения таван не е минавал никой и пострадали няма. Паднали са и няколко алуминиеви пана от терасата с южно изложение в корпуса на учебното заведение. Отломките са паднали пред портала, който води към закритата спортна зала на университета. Съоръжението е в гаранция и ще бъде ремонтирано от фирмата изпълнител. От ръководството на университета обаче изразяват недоволство от некачестваната работа на фирмата-в разстояние на 2 години окаченият таван падал за втори път.\n\n\n                    ", "date": "2018.02.06", "title": "Падна таван в Югозападния университет"}
{"url": "http://www.monitor.bg/a/view/82264-%D0%91%D0%90%D0%91%D0%A5-%D1%81%D0%BF%D1%80%D1%8F-%D0%B1%D1%83%D1%81-%D1%81-30-%D0%BA%D1%83%D1%87%D0%B5%D1%82%D0%B0-%D0%B8-%D0%BA%D0%BE%D1%82%D0%BA%D0%B8-%D0%BD%D1%8F%D0%BC%D0%B0%D0%BB%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B4%D0%B0-%D0%BF%D1%8A%D1%82%D1%83%D0%B2%D0%B0%D1%82-%D0%B7%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Бус, натоварен с 30 домашни любимци – кучета и котки, спря Българската агенция по безопасност на храните.\n\nЖивотните са отглеждани в частни домове на граждани и приюти в София, Несебър, Варна, Хасково и пътували за Германия. При проверката е установено, че животните нямат или е направена, но не в срок регистрация в националната база данни. Отделно 99% от животните не са собственост на германските граждани “осиновители”. По документи животинките са все още собственост на приюти или български граждани с адрес в България. Данните по паспортите и декларациите не кореспондират с данните в националната база данни, която отразява и гарантира произхода и здравния статус на животните. В България като държава членка на Европейския съюз се изпълняват всички действащи законодателни актове на ЕС, приложими за движение на домашни любимци от и извън територията на ЕС. Затова и няма как с тези документи котките и кучетата да стигнат до Германия.\n                    ", "date": "2018.02.06", "title": "БАБХ спря бус с 30 кучета и котки, нямали документи да пътуват за Германия"}
{"url": "http://www.monitor.bg/a/view/54018-%D0%9F%D0%BE%D1%89%D0%B5%D0%BD%D1%81%D0%BA%D0%B0-%D0%BA%D1%83%D1%82%D0%B8%D1%8F-%D1%81%D1%80%D0%B5%D1%89%D1%83-%D1%82%D0%BE%D1%80%D0%BC%D0%BE%D0%B7%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Пощенска кутия за оплаквания вече е сложена в 119 – то СУ „Академик Михаил Арнаудов“. Идеята е учениците да имат възможността да споделят писмено случаите, при които са били тормозени от страна на учителите, ако изобщо има такива, обясни пред „Монитор“ директорът на училището Диян Стаматов.Така децата, които се притесняват да говорят на тази тема, могат напишат какво ги е смутило, за да се вземат мерки. Писмото им може да бъде и анонимно, в случай,че ученикът не желае да застава с името си. Пощенската кутия ще посрещне учениците утре, когато те ще се завърнат в класните стаи след грипната и междусрочна ваканция. Те ще могат да я намерят на втория етаж на училището, обясни Стаматов. Кутията периодично ще бъде проверявана от педагогическия съветник на 119 - о СУ.  Мярката идва след случаите на насилие от страна на учителки към хлапета от детската градина „Брезичка“ в Бургас.Образователният министър Красимир Вълчев обясни, че от просветното министерство ще изпратят до училищата примери за добри практики на взаимодействие между учители и родители. На някои места се организират срещу на по кафе между директора и родителите, а на други пък двете страни подписват споразумение за спазване на определени права и задължения.\n\n\n                    ", "date": "2018.02.06", "title": "Пощенска кутия срещу  тормоза в училище "}
{"url": "http://www.monitor.bg/a/view/7169-%D0%9F%D0%B5%D1%82%D0%B8%D1%86%D0%B8%D1%8F-%D0%B7%D0%B0-%D1%81%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D0%B8%D1%82%D0%B1%D1%83%D0%BB%D0%B0-%D0%A6%D0%B5%D0%B7%D0%B0%D1%80-%D0%B2%D1%8A%D1%80%D0%B2%D0%B8-%D0%B2%D1%8A%D0%B2-%D0%A4%D0%B5%D0%B9%D1%81%D0%B1%D1%83%D0%BA/", "text": "\n                    Петиция за спасяването на кучето Цезар, което на 30 януари тази година умъртви 3-годишния Тошко Стоянов от пазарджишкото село Мокрище, стартира във Фейсбук. Природозащитниците искат животинката да бъде пожалена и да бъде или осиновена, или настанена в кучешки приют. Към момента над  1100 души са положили подпис под искането.  До момента обаче Цезар не е проявявал никаква агресия и е под наблюдение в продължение на 2 седмици от ветеринарен специалист от Областната дирекция по безопасност на храните в Пазарджик. Докато трае 14-дневната карантина питбулът трябва да бъде следен дали няма да развие признаци на бяс и дали проявява агресивност и към други хора в къщата на Атанаска и Димитър, които са леля и чичо на загиналото дете. Самият Димитър Михайлов, който е собственик на питбула Цезар, бе освободен от пазарджишкия съд без никаква допълнителна мярка за неотклонение-подписка или парична гаранция. Както заяви тогава пред магистратите в залата Димитър кучето най-вероятно е било провокирано от детето и затова е последвала трагедията с малкия Тошко. Природозащитниците, пуснали подписката в социалната мрежа, молят властимащите да позволят Цезар да бъде осиновен и да не бъде умъртвен, след като изтече 14-дневният карантинен срок.\n                    ", "date": "2018.02.06", "title": "Петиция за спасяване на питбула Цезар върви във Фейсбук"}
{"url": "http://www.monitor.bg/a/view/23217-%D0%92%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%95%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%97%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%92%D1%80%D0%B5%D0%BC%D0%B5-%D0%B5-%D0%B7%D0%B0-%D1%81%D0%B1%D0%BB%D0%B8%D0%B6%D0%B0%D0%B2%D0%B0%D0%BD%D0%B5-%D0%BC%D0%B5%D0%B6%D0%B4%D1%83-%D0%A2%D1%83%D1%80%D1%86%D0%B8%D1%8F-%D0%B8-%D0%95%D0%A1/", "text": "\n                    \"Политиците от ЕС и Турция трябва да разговарят повече помежду си. Брюксел и Анкара имат общи интереси и е време е за сближаването им.\". Това заяви вицепремиерът и министър на външните работи иЕкатерина Захариева в интервю за германския ежедневник Die Welt.„Важно е политиците от ЕС и Турция да говорят повече помежду си - пряко, а не чрез медиите. Това важи и за двете страни и би могло да доведе до ситуация, която да е печеливша“, коментира Захариева по отношение на напрегнатите отношения между Брюксел и Анкара. И добавя: „Въпреки всички проблеми с Турция относно нарушаването на основните демократични права, ние също трябва да държим под око нашите общи интереси. ЕС и Турция имат общи интереси в политиката за сигурност, борбата срещу тероризма, проблема с бежанците и енергийните въпроси. Турция е не само основен търговски партньор за европейците, но и надежден съюзник в миграционната криза и важен партньор на Алианса в защитата на страните от НАТО. Трябва да говорим и за тези положителни аспекти. Време е за сближаване между ЕС и Турция. Призовавам и двете страни да направят повече“.Захариева коментира и настояванията на Анкара за безвизово пътуване в страните от ЕС. „От 72 необходими условия досега не са изпълнени пет. През последните седмици обаче получих сигнали от Анкара, че останалите условия, включително спорното законодателство за борба с тероризма, скоро ще бъдат променени\", отбелязва дипломат номер 1.\n                    ", "date": "2018.02.06", "title": "Външният министър Екатерина Захариева: Време е за сближаване между Турция и ЕС"}
{"url": "http://www.monitor.bg/a/view/68938-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D0%BC%D0%B5-%D0%B7%D0%B0-%D0%B4%D0%B2%D0%BE%D0%B5%D0%BD-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%B8-%D0%BF%D0%B5%D1%80%D0%B8%D0%BB%D0%BD%D0%B8-%D0%BF%D1%80%D0%B5%D0%BF%D0%B0%D1%80%D0%B0%D1%82%D0%B8-%D0%B8-%D0%BA%D0%BE%D0%B7%D0%BC%D0%B5%D1%82%D0%B8%D0%BA%D0%B0/", "text": "В рамките на ЕС председателството на 30 април обсъждаме проблемите на голям форум\n                    До края на април ще бъдат направени нови проверки за двоен стандарт при храните, като към тях ще бъдат включени и перилните препарати и козметиката. Това се очаква да бъде предложено днес от омбудсмана на България Мая Манолова в рамките на форум организиран в рамките на българското председателство, съобщиха за „Монитор“ от ръководената от нея институция.В края на април пък ще бъде проведен голям европейски форум за двойните стандарти, организиран от омбудсмана на републиката, министрите на икономиката, на земеделието, Българска агенция за безопасност на храните (БАБХ), Комисията за защита на потребителите (КДП). Проявата ще бъде под патронажа на премиера Борисов.„Общо взето се наблюдават отклонения от стандартите не само при храните, но и при други потребителски стоки, сред които са често използваните козметика и перилни препарати, каза за „Монитор“ евродепутатът от ЕНП Емил Радев. „Там нашият потребител също вижда големи разлики в купеното от Западна Европа и предлаганото в България“, каза той. „Трябва да има кардинално решение в рамките на ЕС на проблема с двойните стандарти и при храните, и за козметиката и за автомобилите“, добави евродепутатът. „От Европарламента постоянно притискаме ЕК да изготвят законодателно предложение срещу двойните стандарти, защото без промени на законите на ниво ЕС, без даване на изрични пълномощия на европейски орган проблемът няма да намери нужното решение. Всяка страна по отделно със своя контрол на национално ниво по-трудно би могла да засече двойните стандарти и да налага санкции, особено ако става дума за голяма компания. Да не говорим, че за събирането на доказателства сега съществуват много процедурни пречки. За премахване на проблема трябва да се работи на ниво ЕС“, категоричен е българският евродепутат.На въпрос дали е оптимист, той припомни, че вече десета година се говори за проблема с двойния стандарт. „С течение на времето обаче отношението на ЕК се променя. Докато преди 10 години се отричаше наличието на двойни стандарти, от около 4 години вече се заговори за тях, а от 2017 г. стана дума и за законодателни промени. Макар и бавно нещата се променят и все пак ЕК ще изготви законодателно предложение, което пък много бързо ще се придвижи в ЕП, защото ще намери огромна подкрепа сред евродепутатите“, добави Емил Радев.Според Богомил Николов, председател на „Активни потребители“ инициативата е похвална и заслужава подкрепа. „Колкото повече продукти се изследват е толкова по-добре за потребителите, които по този начин ще получават повече информация какво купуват“, каза той за „Монитор“. „В случай, че въпросът с двойните стандарти не се реши законодателно на ниво в ЕС или пък много се забави, информацията ще е единственото спасение за потребителите. На базата на информираността си те могат да въздействат на пазара чрез отказа си да купуват една или друга стока. Лично аз така постъпвам. Видя ли нелоялно отношение от някоя фирма спирам да купувам стоките й. Нямаме ли резултати от подобни изследвания вярваме само на марката. Разберем ли обаче, че в нашите магазини тя ни предлага по-ниско качество, то е редно да се замислим дали да я предпочитаме“, смята Николов. Той добави, че през лятото на миналата година в Хърватия са правени проверки за двоен стандарт и на перилни препарати и са били установени разлики. По думите му от „Активни потребители“ засега не са тествали такива продукти, защото изследванията са много скъпи. „По-реалистично е да успеем да направим пробите заедно с другите потребителски организации от страните от ЕС. Засега обаче такива не се планират, защото сродните организации от големите западни държави не проявяват интерес. За това трябва сами да се оправяме с този проблем“, добави Николов.През октомври миналата година страните от Вишеградската четворка Словакия, Чехия, Унгария и Полша се разбраха да продължат натиска над големите компании за решаване на проблема с двойния стандарт на храните в Източна и Западна Европа. На среща на високо равнище в Братислава, ЕК предложи да направи независими изследвания за разликата в качеството на храните, напитките и козметиката в различните европейски държави.От офиса на българския евродепутат от групата на социалистите-демократи Момчил Неков обясниха за „Монитор“, че на 21 февруари следобед той ще представи становището си по въпроса за двойния стандарт при храните пред земеделската комисия на Европарламента.\n\n\n                    ", "date": "2018.02.06", "title": "Проверяваме за двоен стандарт и перилни препарати и козметика"}
{"url": "http://www.monitor.bg/a/view/15252-%D0%A1%D1%8A%D1%81%D0%B5%D0%B4%D0%B8%D1%82%D0%B5-%D0%BD%D0%B0-%D0%B5%D0%BA%D0%B7%D0%B5%D0%BA%D1%83%D1%82%D0%B8%D1%80%D0%B0%D0%BD%D0%B8%D1%8F-%D0%B4%D1%8F%D0%B4%D0%BE-%D0%BE%D1%82-%D0%90%D0%B9%D1%82%D0%BE%D1%81-%D0%91%D0%B5%D1%88%D0%B5-%D0%B4%D0%BE%D0%B1%D1%8A%D1%80-%D1%87%D0%BE%D0%B2%D0%B5%D0%BA-%D0%BF%D0%BE%D0%BC%D0%B0%D0%B3%D0%B0%D1%88%D0%B5-%D0%BD%D0%B0-%D0%B2%D1%81%D0%B8%D0%BA%D0%B8/", "text": "\n                    70-годишният клошар Асен Пуров от Айтос, който си отиде от този свят с 32 прободни рани, е бил спокоен и добър човек. Всички в ромската махала го обичали, защото преди да обеднее, той е помагал на хората. Това разказаха пред bTV негови познати от махалата.Мъжът, който е известен с прякора доктора, е нападнат докато спи от двама хулигани. Те му нанесли прободните рани с нож, който си подавали, а след това продължили да го налагат с юмруци. „Асен беше много спокоен човек. Нуждаеше се от помощ, но имаше време, когато помагаше на хората. Някои му даваха храна, други – пари. Не познавам убийците. Не знам с какво ги е предизвикал. Съдба! Съжалявам! Той бе приятел на дядо ми“, споделя млад мъж. Убийците Желязко Данчев (на 20 години) и непълнолетният Ясен Стойчев са от многодетни семейства. Единият е девето дете, а другият – пето или шесто. Не са посещавали училище, разказват хора от квартала. „Не знам защо са го направили, но предполагам, че заради бедността и мизерията. Може момчетата, които го наръгаха, да са били дрогирани или пияни“, каза техен познат. Друг мъж пък разказа, че те често посещавали кръчма в съседната махала. „Това е тъжна история. Кварталът ни е много спокоен. Ако някой беше казал, че ще стане такова убийство, нямаше да повярвам. Нашите младежи са спокойни“, каза Мариана Зъбова. Тя е здравен медиатор в Община Айтос. Според нея виновни за трагедията са родителите на двамата младежи. „В квартала има много отпаднали деца от училище. Ние ги търсим и ги връщаме, но някои от тях тръгват на работа. Родителите им настояват да работят, за да изкарват прехраната“, добави Зъбова. \n\n\n                    ", "date": "2018.02.06", "title": "Съседите на екзекутирания дядо от Айтос: Беше добър човек, помагаше на всики"}
{"url": "http://www.monitor.bg/a/view/20054-%D0%A5%D1%83%D0%BB%D0%B8%D0%B3%D0%B0%D0%BD%D0%B8-%D0%BF%D1%80%D0%B0%D1%82%D0%B8%D1%85%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Полицейски служител лежи в болница след като беше нападнат и бит от банда хулигани.\n\nЕкшънът се разиграл в понеделник около 22,00 часа в град Златарица. Тогава в местната полиция е получен сигнал от млада жена, че група мъже удрят и ритат автомобила и. На мястото веднага са изпратени полицейски служители. При отиването те устоняват четирима мъже на възраст между 25 и 33 години, част от които криминално проявени и осъждани. При опита да бъдат задържани хулиганите оказват съпротива, а един от тях удря единият от полицаите с юмрук в главата. Накрая четиримата все пак са арестувани и срещу тях ще бъде образувано бързо производство. А пострадалият полицай е откаран и настанен в областната болница във Велико Търново с мозъчно сътресение и е под постоянно наблюдение.\n                    ", "date": "2018.02.06", "title": "Хулигани пратиха полицай в болница"}
{"url": "http://www.monitor.bg/a/view/57808-%D0%97%D1%83%D0%BA%D1%8A%D1%80%D0%B1%D1%8A%D1%80%D0%B3-%D1%81%D0%B5-%D0%B8%D0%B7%D0%BF%D0%BE%D0%B2%D1%8F%D0%B4%D0%B0-%D0%9F%D1%80%D0%B0%D0%B2%D0%B8%D0%BB-%D1%81%D1%8A%D0%BC-%D0%BC%D0%BD%D0%BE%D0%B3%D0%BE-%D0%B3%D1%80%D0%B5%D1%88%D0%BA%D0%B8/", "text": "\n                    Съоснователят и собственик на Фейсбук Марк Зукърбърг отново си направи самокритика на 14-ата годишнина на социалната мрежа и заяви, че е направил много грешки, предаде Франс прес.\n\"През годините съм направил почти всички грешки, които можете да си представите. Направих десетки технически грешки и лоши трансакции. Доверих се на лоши хора и назначих талантливи хора на неподходящи постове. Пропуснах важни тенденции и реагирах бавно на други. Пусках продукти, които носеха провал след провал\", написа той на личната си страница.\nПосланието му за 14-те години, изминали от създаването на Фейсбук, когато той беше студент в престижния американски Харвардски университет, до превръщането днес на Фейсбук в в най-голямата световна социална мрежа с около 2 милиарда потребители, е последното в поредица негови признания за допуснати грешки. Фейсбук е критикуван за разпространението на фалшиви новини и се опитва да се справи с този проблем, отбелязва АФП.\nНовото послание на Зукърбърг изглежда означава, че социалната мрежа постоянно ще прави оценка на функционирането си. \"Причината, поради която нашата общност съществува, не е защото сме избягвали да правим грешки. Тя е нашето убеждение, че онова, което правим, е достатъчно важно, за да продължим опитите да се справяме с предизвикателствата, пред които сме изправени, знаейки много добре, че ще имаме още провали, но това е единственият начин да вървим напред\", пише в заключение Марк Зукърбърг.\n                    ", "date": "2018.02.06", "title": "Зукърбърг се изповяда: Правил съм много грешки"}
{"url": "http://www.monitor.bg/a/view/32184-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-6-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Струва си да се постараете повече в днешния ден, да вложите таланти, сили и средства в нов проект и да стиковате програмата си с хора от паралелни дейности и производства. Пътувайте, търсете нови снабдители и клиенти, участвйте в конкурси, организирайте изложения и изложби, постарайте се да влезете в нова среда и да заявите претенциите си в нова пазарна ниша. Сега е момента да вложите целия устрем на Овена-водач и да привлечете съмишленици. Може и да не успеете във всяка една посока, но поне в една ще се докажете.Работа-5Пари-6Любов-6Късмет-5Здраве-5 Днес всеки е тръгнал с голямата кошница и не е склонен да отстъпва. Ще срещате хора бозкомпромисни в действия и изяви. Трудно ще намерите съюзник, още по-трудно ще спечелите конкурс или проект със странично финансиране. Проблемите ще са повече за родените в първата декада. Ако искате да успеете кооперирайте сили и таланти с доказани партньори. Денят се свързва с табуна волни коне, с желанието да си в екипа, но и да се чувстваш освободен от задръжки и ограничения. Опитайте, може да ви се получи.Работа-5Пари-4Любов-4Късмет-5Здраве-4 Денят е благоприятен за пътувания, за творчески и бизнес командировки, за среща на представители от областите, в които искате да се внедрите или да имате взаимни инициативи и участия. Денят е чудесен за покупко-продажби и предприемаческа дейност на границата с риска. Сега е момента да направите крачката, от която сте се притеснявали, особено ако вече няма какво да губите. Някой ще направи личен рекорд, ще получи повишения и похвали. Бъдете честни и справедливи, което е много трудно в тези безкомпромисни времена.Работа-6Пари-6Любов-6Късмет-5Здраве-5 Този път късметът е на страната на родените в първата декада. Ще получете предложения и може да сключите най-успешният си договор. Водете преговори, търсете спонсори за проектите и продуктите, които предлагате. Някъде по веригата от познанства ще светне лампичката за вас, ще се плучат положителни отзиви и оферти. Вложете цялото си старание, преговаряйте. Днес може да продадете нещо непродаваемо или полуфабрикат. Съдбата среща този, който има, с този който търси. Ще намерите търсеното изцеление или лекарство.Работа-5Пари-5Любов-5Късмет-5Здраве-5 Нищо няма да ви се деде лесно. Конкуренцията е убийствена. Родените в първата декада може да получат откази или да се наложи да водят тежки битки, за да останат в силна позиция. Обединете сили и ресурси с доказани партньори, с близките и децата. Ще е трудно да се справите сами, независимо силата и възможностите ви. Конкуренцията стяга редиците и готви съвместен ход против вашите амбиции и намерения. Ден на доброволната жертва в името на бъдещето. Дава се клетва за вярност и се подписват общи договори.Работа-5Пари-4Любов-4Късмет-5Здраве-4 Ден на революционни проустройства. Ще си проличат тези, които знаят как да побеждават, които си гонят интереса до дупка и не си оставят „магарето в калта”. Почукайте на вратата на бъдещи спонсори, партньори или работодатели. Явете се на конкурси, представате продуктите на труда си, рекламирайте се. Добре е за бизнес командировки и преговори на място. Срещите ви в момента ще ви вкарат в нова среда, ще ви срещнат с бъдещи съюзници, работодатели и партньори. Денят носи физическо и душевно изцеление.Работа-6Пари-5Любов-5Късмет-5Здраве-4 Днес не може да си пасивен, да се колебаеш и да оставяш друг да взима решения вместо теб. Активизирайте се, ако искате да успеете, да си докарате печалби, да получите спонсорска и лична подкрепа. Станете рано и действайте по задачите. До края на работното време си уредете среща с благодетел. Може да направите успешна сделка, да продадете непродаваемото и да постигнете споразумения носещи ползи. Ден на революционни преустройства. Вземете и семейнте юзди в свои ръце, разпределете ролите и отговорностите.Работа-5Пари-6Любов-6Късмет-5Здраве-4 Ден на важни преговори, които ще определят бъдещото развитие на бизнеса, на личните ви и професионални проекти. Търете спонсори и съмишленици. До вечерта проведете разговорите, на които може да поставите условията си и да се разпореждате. Тежките ви битки са утре, когато друг ще опита да се разпорежда в живота ви. Подгответе се, защитете си гърба, използвайте днешния ден за концентриране на сили и средства. Навлизате в период, в който много може да спечелите, но и да загубите, ако не си гоните интереса.Работа-6Пари-5Любов-5Късмет-5Здраве-5 Ден на победи и постижения. Някой ще постигне и личен рекорд в битката за по-добър живот и постижения в дадена област. Действайте екипно и семейно. Бъдете сигурни, че ще имате шанс и в места, където до момента не сте успели или друг е доминирал. Предстоят рокади и смяна на позиции на работното ви място, от които може да се възползвате. Днес си стискаме ръцете с нови съюзници, дава се клетва за вярност, поставя се началото на дълготрайни съвместни връзки, съюзи и инициативи. Действайте без протакане.Работа-6Пари-6Любов-6Късмет-5Здраве-5 Днес може да уредите неща, които в миналото са били невъзможни и за които е имало странични претенции. Може да намерите нова работа и да постигнете споразумението, което ви трябва, за да живеете по-добре и да работите самостоятелно. Бъдете честни към себе си и другите. Постарайте се да се разберете с работодатели и роднини по спорни въпроси. Днес всеки се стреми да направи крачка напред в бизнеса и търговската инициатива. Ще се оформят нови творчески екипи, ще се търсят носи съюзници и съмишленци. Активизирайте се.Работа-5Пари-5Любов-5Късмет-5Здраве-4 Ден с големи изисквания и натоварвания, особено за родените в първата декада. Нищо няма да ви се даде даром или без усилие. Ще се наложи да правите компромиси, да се обвързвате с желани и нежелани партньори, за да постигнете целите си. Ще ви е трудно, но ще извлечете полза от всичко, което уредите днес. Каквото оставите или планирате за утре ще пропадне и ще ви вкара в губеща ситуация. Макър и трудно днес може да постигнете успешно договаряне. Действайте без протакане, сключете днес важните договори.Работа-5Пари-5Любов-5Късмет-4Здраве-4 Днес плувате в свои води, срещате свои хора или такива, които ще станат в бъдеще важни ваши партньори, приятели и любими. Ще получавате подкрепа и съдействие в посока на големите си амбиции. До вечерта може да намерите спонсор и да получите дължими суми. Ден за подвизи и лични рекорди, за неукротимо движение напред и нагоре към важни цели и амбиции. Не оставайте където сте, където се чувствате неуютно и неудобно. В този ден ще уредите поне един проблем, ще намерите нова работа и нужното ви лекарство.Работа-6Пари-5Любов-5Късмет-5Здраве-5 Личната ви година е еденица. Сега е момента да направите важна стъпка напред към нова работа и нов начин на живот. Активизирайте се максимално, започнете нова или допълнителна работа, преместете се на ново място, поставете на нова база личния си живот и гонете далечни цели.Днес ще се раждат победители, хора за които няма ограничения и невъзможни неща. Дайте им добро образование. Ще се гордеете с тях и ще си подсигурите старините.Днес ще се зачеват поети и рицари, на които може и да им е минало времето, но тези деца ще донесат ведрина, щастие и любов в семейството ви. Те ще ни върнат към истинските ценности.\n\n\n                    ", "date": "2018.02.06", "title": "Хороскоп за 6 февруари, вторник"}
{"url": "http://www.monitor.bg/a/view/75308-%D0%A0%D0%B5%D0%B6%D0%B8%D1%81%D1%8C%D0%BE%D1%80-%D0%BF%D1%80%D0%B5%D0%BC%D0%B0%D1%85%D0%BD%D0%B0-%D0%94%D0%B6%D0%B5%D1%81%D0%B8%D0%BA%D0%B0-%D0%A7%D0%B0%D1%81%D1%82%D0%B5%D0%B9%D0%BD-%D0%BE%D1%82-%D1%84%D0%B8%D0%BB%D0%BC%D0%B0-%D1%81%D0%B8/", "text": "\n                    Канадският режисьор Ксавие Долан премахна сцените, заснети с холивудската звезда Джесика Частейн, от новия си филм The Death And Life Of John F Donovan. За решението си авторът проговори в социалните мрежи. \"След дълги размисли накрая прецених, че трябва да изрежа Джесика Частейн от филма\", написа Долан в Инстаграм. Той е категоричен, че изрязването на сцените с участието на актрисата от „Интерстелар“ е следствие на редакцията на лентата, чиято първоначална продължителност била над 4 часа. По думите на режисьора, персонажът, изигран от Частейн, не се вписвал напълно в сюжета. \"Наистина съм разочарован от факта, че заради дълбокия смисъл на кинотворбата, нашето сътрудничество с Джесика няма да може да се появи на екрана\", обясни още той.\n\nДолан счел за справедливо той да информира феновете за решението си с цел да отбегне появата на неверни спекулации.\n                    ", "date": "2018.02.06", "title": "Режисьор премахна Джесика Частейн от филма си"}
{"url": "http://www.monitor.bg/a/view/11411-%D0%A2%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%9F%D0%A1%D0%96-%D0%BF%D1%80%D0%B8%D0%B1%D0%B8%D1%80%D0%B0-450-000-%D0%B5%D0%B2%D1%80%D0%BE-%D0%BD%D0%B0-%D0%BC%D0%B5%D1%81%D0%B5%D1%86/", "text": "\n                    Френската Лига 1 публикува информация за заплатите на треньорите във футболното първенството. Очаквано на първо място е наставникът на гранда ПСЖ Унай Емери. Испанецът получава зашеметяващите 450 000 евро на месец, пише \"Блиц\".На второ място е наставникът на действащия шампион Монако Леонардо Жардим, който получава 350 000. Срещу малко по-малко се разписва треньорът на Нант Клаудио Раниери - 340 000. Прави впечатление и деветата позиция в класацията на треньора на Лион Бруно Женезио, прибиращ \"скромните\" 100 000 евро на месец.\n\n\n                    ", "date": "2018.02.06", "title": "Треньорът на ПСЖ прибира 450 000 евро на месец"}
{"url": "http://www.monitor.bg/a/view/62415-%D0%9F%D0%BE%D0%BA%D0%B0%D0%BD%D0%B8%D1%85%D0%B0-%D0%93%D1%80%D0%B8%D1%88%D0%BE-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%BD%D0%B0-%D0%B3%D1%80%D0%B0%D1%86%D0%B8%D0%B8%D1%82%D0%B5/", "text": "\n                    Първата ни ракета Григор Димитров, който отказа „София Оупън“ заради травма, получи покана да присъства на турнира за Световната купа по художествена гимнастика, който ще се проведе в София в края на март. Поканата отправи лично шефката на грациите Илияна Раева по време на партито на тенисистите в понеделник вечерта. Грациите бяха сред най-елегантните гости на събитието, на което от играчите присъстваха Жил Мюлер, Филип Колшрайбер и Виктор Троицки.„Един турнир не може да зависи от участието на един, двама или трима тенисисти. Разбира се, съжалявам за контузията на Григор Димитров, но това е част от спорта. Такива турнири се правят на места, където има фенове и интерес към подобни събития. А България доказа, че има заинтересовани и разбиращи фенове на тениса. Собствениците на седмицата от Dubai Duty Free са доволни. С тях водим разговори от няколко месеца и планираме в края на март да проведем финални преговори за удължаване на договора”, коментира спортният министър Красен Кралев, който също бе гост на партито.\n\n\n                    ", "date": "2018.02.06", "title": "Поканиха Гришо на турнира на грациите"}
{"url": "http://www.monitor.bg/a/view/46440-%D0%94%D0%B2%D0%B0%D0%BC%D0%B0-%D0%BA%D0%B2%D0%B0%D0%BB%D0%B8%D1%84%D0%B8%D0%BA%D0%B0%D0%BD%D1%82%D0%B8-%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%B2%D1%82%D0%BE%D1%80%D0%B8%D1%8F-%D0%BA%D1%80%D1%8A%D0%B3/", "text": "\n                    Квалификантите Мирза Башич (БХ) и Йозеф Ковалик (Слвк) се класираха за втория кръг на турнира по тенис „София Оупън“. Башич се справи с 6:4, 6:1 с бившия номер 18 в света Флориан Майер (Герм), който се включи като \"щастлив губещ\" от квалификациите.Майер научи, че ще участва в основната схема само няколко часа преди да излезе за мача си, след като в последния момент украинецът Серхий Стаховски се отказа заради здравословни проблеми. Двубоят вървеше равностойно до 4:4, след което 129-ият в света босненец взе осем от следващите девет гейма, за да триумфира след час игра в зала \"Арена Армеец\". За място на четвъртфиналите Башич ще играе срещу поставения под номер 4 Филип Колшрайбер (Гер).Ковалик, 187-и в класацията на АТР, пък надделя над молдовеца Раду Албот с 6:3, 6:3 за 78 минути. Словакът взе първия сет с единствен пробив за 5:3, а във втората част той направи серия от четири поредни гейма, за да триумфира. Следващият му съперник ще е неговия сънародник Лукаш Лацко, който ден по-рано елиминира осмия в схемата Евгени Донской (Рус) с 6:4, 6:4.\n\n\n                    ", "date": "2018.02.06", "title": "Двама квалификанти стигнаха втория кръг"}
{"url": "http://www.monitor.bg/a/view/78632-%D0%9A%D0%BE%D1%86%D0%B5%D1%82%D0%BE-%D0%B8-%D0%9D%D0%B0%D0%B4%D1%8F-%D0%B2%D0%B4%D0%B8%D0%B3%D0%B0%D1%82-%D0%B2%D1%82%D0%BE%D1%80%D0%B0-%D1%81%D0%B2%D0%B0%D1%82%D0%B1%D0%B0/", "text": "Като стана скучаещ милиардер на 50 може и да разнообразя живота си с още един наследник\n                    Певецът Константин и половинката му Надя планират втора сватба тази година. За разлика от първата, която събра в Пловдивски хотел елита на родния хай-лайф и се превърна в нещо като национален празник за фолк гилдията, тази ще мине без излишни салюти. „Когато се оженихме, нямаше как да се венчаем в църква, а ние го искаме, тъй като сме вярващи, и ни се ще и Бог да благослови нашата любов. Със сигурност венчавката ще е в тесен кръг”, признава Константин пред сп. Love Style. Изпълнителят на шлагера „Само осми клас“ обаче не напира за трето дете, въпреки че дъщеря им\n\n \n\n\n\n \n\nили сестриче. „Може като стана скучаещ милионер на 50, да си разнообразя живота с още един наследник”, обяснява певецът.\n\nМариана е първокласничка и влязла в елитно софийско училище след сериозен изпит по математика, издаде наскоро гордата й майка. Тя свири на пиано и е осезаемо с просто ухо, че има музикален талант. Момиченцето помага в грижите за брат си Александър, който скоро ще стане на 3. Константин признава, че с любимата си не само, че не са си омръзнали за десет години, а се обичат още повече. Сексуално също се желаят все повече и повече и дори той се притеснява накъде още. Надя пък споделя, че най-тежкият момент от семейния им живот бил, когато певецът влязъл в “Биг Брадър: Most Wanted”.Това\n\n \n\n\n\n \n\nПървият бе, когато бях бременна, а той имаше турне в Щатите. Сега обаче ми беше по-тежко, защото нямахме никаква връзка един с друг.“, казва тя и тушира слуховете, че се е поболяла от ревност покрай закачката между мъжа и модела Зорница Линдарева в риалитито.“Още преди Коце да влезе в Къщата, ме беше предупредил да съм готова на всичко, защото това е шоу. А и за десет години той не ми е давал реален повод за ревност. Не ме е карал да се чувствам необичана, нежелана или нехаресвана”, категорична е Надя.\n                    ", "date": "2018.02.06", "title": "Коцето и  Надя вдигат втора сватба"}
{"url": "http://www.monitor.bg/a/view/28097-%D0%91%D0%BE%D0%BD%D0%B1%D0%BE%D0%BD-%D1%81%D1%8A%D0%B1%D1%80%D0%B0%D1%85%D0%B0-7000-%D0%BB%D0%B2-%D0%B7%D0%B0-%D0%9C%D1%83%D0%B7%D0%B8%D0%BA%D0%B0%D0%BB%D0%BD%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Общо 7000 лв дариха децата от вокална група „Бон-бон“ на музикалното училище „Любомир Пипков“. Парите бяха събрани от продажбата на билети за концерта им на 22 декември в зала „България“ и ще бъдат инвестирани в закупуването на редкия инструмент маримба. “Тази година се навършват 90 години от рождението на проф. д-р Добри Палиев – създателя на невероятната школа по ударни инструменти в България, изпълнител, композитор и педагог. Много сме горди, че можем да помогнем на децата от музикалното училище да имат хубави инструменти за да развиват таланта си и като първоучителя си да прославят перкусионната школа на България по света”, споделя вокалния педагог и продуцент в „Бон-бон мюзик“ Рози Караславова.\n\nВ момента учениците подготвят  голям концерт в чест на проф. д-р Добри Палиев.. На 18 февруари в Камерна зала България малките музиканти ще изнесат детски перкусионен концерт, с който ще бъде отбелязана годишнината.\n\nДецата от “Бон-Бон” също ще бъдат част от събитието.\n                    ", "date": "2018.02.06", "title": "“Бон-бон“ събраха 7000 лв за Музикалното училище"}
{"url": "http://www.monitor.bg/a/view/44764-%D0%9C%D0%B0%D1%80%D0%B3%D0%BE-%D0%A0%D0%BE%D0%B1%D0%B8-%D1%81%D1%82%D1%80%D0%B5%D0%BB%D1%8F-%D0%BF%D0%BE-%D0%BC%D1%8A%D0%B6%D0%B0-%D1%81%D0%B8-%D1%81-%D0%BF%D1%83%D1%88%D0%BA%D0%B0-%D0%B8-%D0%BF%D1%81%D1%83%D0%B2%D0%BD%D0%B8/", "text": "\n                    С темперамент на гангстер и речник на хулиган в „Аз, Тоня“, Марго Роби разбива клишетата, че й подхождат роли само на секси мадами, чиято функция във филмите е да красят фона. 27-годишната актриса скочи в кънките на Тоня Хардинг – име, което олицетворява един от най-големите скандали в историята на спорта. За да се превъплъти в момичето, отгледано от майка с твърда ръка, Роби няколко пъти се среща с бившата спортискта, за да увладее мимиките и говора й. Псувните, които излизат от устата й вместо за „Добър ден“ и размяната на шамари за „Обичам те“ с екранния й съпруг Себастиан Стан, носят на чаровната блондинка номинация за „Оскар“ за най-добра актриса. За статуетка от Академията за най-добра поддържаща женска роля пък ще се бори Алисън Джани, която раздава правосъдие с обилни дози сарказъм в лицето на майката на Хардинг – ЛаВона Голдън.Биографичната черна комедия проследява живота на Тоня Хардинг от тежкото детство до края на кариерата й. Тя е единствената американска състезателка, която се осмелява да изпълнява троен аксел на спортно състезание, но никога не получава реални точки от журито заради вулгарния си език и евтините костюми. Героинята вярва, че заслужава да я третират лошо, поради което търпи съпруга си насилник, докато той не изпраща биячи да счупят коляното на нейната най-голяма съперничка – Нанси Кериган, преди Олимпийските игри през 1994 г. И до днес няма ясна версия кой наистина е виновен за нападението, но Хардинг получава забрана от съда никога повече да не се съзтезава. Случаят предизвиква истински бум в медиите, а участниците в аферата се превръщат в най-мразените хора на света. Тоня напуска съпруга си Джеф, но животът без насилие й е чужд и започва кариера в бокса. „Те искат някой да обичат, но и някой да мразят. Винаги ми казват: „Тоня, разкажи ни итината“. Няма такова нещо като истина. Това е лайнария. Всеки си има своята истина“, гласи финалният цитат, който може да обобщи гледната точка на Хардинг относно целия скандал.\n\n\n                    ", "date": "2018.02.06", "title": "Марго Роби стреля по мъжа си с пушка и псувни"}
{"url": "http://www.monitor.bg/a/view/82148-%D0%9F%D1%80%D0%B5%D1%82%D0%B5%D0%BD%D0%B4%D0%B5%D0%BD%D1%82%D0%B8%D1%82%D0%B5-%D0%B7%D0%B0-%D0%9E%D1%81%D0%BA%D0%B0%D1%80-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0-%D0%BD%D0%B0-%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%B8%D1%8F-%D0%BE%D0%B1%D1%8F%D0%B4/", "text": "\n                    Над 170 от номинираните за тазгодишните награди „Оскар“ се събраха за традиционния обяд в хотел „Бевърли Хилтън“ месец преди церемонията. Сред присъстващите се отличиха звезди от ранга на Мерил Стрийп, Гари Олдман, Сали Хокинс, Марго Роби, Мери Джей Блайдж и др. \"Бързайте към сцената. Ако се нуждаете от гориво, помислете за вперените във вас изпепеляващи и дори убийствени погледи на колегите ви. Запомнете също, че спъването и падането вече са \"запазена марка\" на Дженифър Лорънс. Бъдете стегнати. Не казвайте, че не сте очаквали да спечелите. Избягвайте да благодарите на мениджърите и агентите си, за да не се налага после да обяснявате на внуците защо сте го направили. Не е нужно да се сгъвате над микрофона. Спомнете си за наперената стойка на Фреди Меркюри. В крайна сметка бъдете искрени и съдържателни\", каза комикът Патън Осуалд по време на официалната част на обяда.\n\nСред акцентите на събитието бе присъствието на бившата баскетболна звезда Коби Брайънт, който получи номинация като сценарист и разказвач на късометражния анимационен филм Dear Basketball. \"Не знам какво се случва, но ми харесва\", обясни 39-годишният Брайънт, който лъчезарно позираше за селфи с всеки желаещ в хотела. Френската режисьорка Агнес Варда също се превърна в център на внимание, макар и да не присъстваше на терен. Авторката на Faces Places, номиниран за „Оскар“ за най-добър документален филм, бе изпратила няколко свои картонени фигури, които дори позираха за официалната снимка на събитието. Впечатление на мнозина в „Бевърли Хилтън“ направи и нескопосаният опит на рапъра Комън да прикрие синина под окото със слънчеви очила. Музикантът ще се бори за отличие от Американската филмова академия за песента Stand Up for Something от лентата Marshall. Като причина за травмата си Комън посочи конфликт с хулигани на баскетболно игрище.\n                    ", "date": "2018.02.06", "title": "Претендентите за „Оскар“ се събраха на традиционния обяд"}
{"url": "http://www.monitor.bg/a/view/63144-%D0%92%D0%B8%D0%BC-%D0%92%D0%B5%D0%BD%D0%B4%D0%B5%D1%80%D1%81-%D0%B2%D0%BE%D0%B4%D0%B8-%D0%BC%D0%B0%D1%81%D1%82%D1%8A%D1%80%D0%BA%D0%BB%D0%B0%D1%81-%D0%B2-%D0%A1%D0%BE%D1%84%D0%B8%D1%8F/", "text": "Десет години след последната си визита у нас, режисьорът ще представи новия си филм „Потапяне“ на СФФ\n                    Емблемата на световното независимо кино Вим Вендерс ще се завърне в София десет години след последното си посещение у нас. Повод за визитата на признатия режисьор в България ще даде фестивалът София Филм Фест. Като гост на събитието Вендерс ще проведе мастърклас, като ще представи пред родните любители на седмото изкуство и най-новия си филм „Потапяне“, с който\n\n \n\nоткри и 65-то издание на кинофестивала в Сан Себастиан.\n\n \n\nЛентата отвежда зрителя в напълно различните светове на двама влюбени Даниел Фландърс (Алисия Викандер) и Джеймс Мор (Джеймс Макавой). Сюжетът поставя главният си персонаж в пленничество на джихадисти. Представяйки се за експерт по състоянието на водните запаси, Джеймс отразява активността на Ал-Кайда в околността, а след залавянето му е инсценирана и екзекуция. На хиляди километри от там, в морето край Гренландия, Даниел Фландърс се подготвя за потапяне в морските дълбини. Тя е биоматематик, с френско-австралийски произход, обсебена от живота в най-големите морски дълбини. Киноразказът връща зрителя във времето до предишната Коледа, когато двамата герои се срещат случайно във френски хотел на атлантическото крайбрежие и се влюбват един в друг.\n\n„Потапяне“ е създаден по едноименния роман на Дж. М. Леджърд, а сценарист е Ерин Дигнъм (сценарист и на последния филм, режисиран от Шон Пен The Last Face). Сред останалите актьори с ключови роли в „Потапяне” са Шарлот Рамплинг, Александър Сидиг и Одри Кутури.\n\n22-то издание на София Филм Фест ще бъде открито на 8 март и ще продължи до 29 март. В този промеждутък от време\n\n \n\nфенове ще имат възможността да се насладят на още шест филма,\n\n \n\nоставили траен отпечатък в биографията на Вендерс. Сред тях са „Париж, щата Тексас“, „Солта на земята“, „Пина“, „Катедрали на културата“ и др. СФФ ще бъде първият фестивал в света след Берлин, на който ще бъде показана дигитално възстановената версия на „Криле на желанието” (с оригиналното заглавие „Небето над Берлин”).\n                    ", "date": "2018.02.06", "title": "Вим Вендерс води мастърклас в София"}
{"url": "http://www.monitor.bg/a/view/8550-%D0%A2%D0%B8%D0%BC%D0%B0%D1%82%D0%B8-%D0%B8%D0%B4%D0%B2%D0%B0-%D1%81-%D0%BF%D0%BE%D0%B4%D0%B3%D0%BB%D0%B0%D1%81%D0%BD%D0%B8%D1%87%D0%BA%D0%B0-%D0%BD%D0%B0-%D0%9C%D0%B8%D1%81-%D0%A0%D1%83%D1%81%D0%B8%D1%8F/", "text": "\n                    Хип-хоп идолът на братушките Тимати ще пристигне у нас с частен самолет в деня на концерта си – 16 февруари, и в компанията на настоящата си приятелка Анастасия Решетова, която е втора подгласничка на Мис Русия 2014. Специално за изпълнителят и антуража му ще бъдат отделени цели два етажа в един от най-престижните хотели в София. В рамките на 90 минутния си лайв в 'Универсиада“ Тимати ще заложи на най-големите си хитове, сред които „Где ты, где я“, „Ключи от рая“, „Поколение“ и други. Билети се продават в eventim.bg на цена от 45 до 110 лв.\n\n \n\n \n                    ", "date": "2018.02.06", "title": " Тимати идва с подгласничка на Мис Русия"}
{"url": "http://www.monitor.bg/a/view/16919-%D0%90%D1%80%D0%BC%D0%B5%D0%B9%D1%86%D0%B8%D1%82%D0%B5-%D0%BE%D1%82-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2-%D0%BD%D0%B0%D0%B1%D0%B8%D0%B2%D0%B0%D1%82-%D0%BA%D1%80%D0%B0%D0%BA-%D0%B2-%D0%9D%D0%94%D0%9A/", "text": "\n                    Сто и двадесет души, сред които певци, танцьори и музиканти, ще трамбоват с маршова стъпка сцената в зала 1 на НДК на 29 юни. България е сред първите спирки на европейското турне, с което легендарният ансамбъл на руската армия „Александров“ ще отбележи 90-годишнината от създаването си. След трагедията в края на 2016 г., когато при самолетна катастрофа край Сочи загинаха 64 души, трупата е с попълнен и обновен състав. Първата им спирка у нас е на 26-юни в ДКЦ Варна, следват Бургас (27-ми, Летен театър) и Пловдив (28-ми, зала СИЛА). Спектаклите ще съчетаят най-популярния репертоар от руски народни и военни песни с ефектни народни танци, като арсенала на оркестъра се простира от балалайки, байяни и хармоники до разнообразие от дървени и месингови инструменти. „Навсякъде по света Академичният ансамбъл за песни и танци на Руската армия, носещ името на своя основател на Александър В. Александров, се смята за една от марките, славещи Русия, каквото са Болшой театър, Ермитажа, Третяковската галерия, Диамантения фонд на Московския Кремъл. Хорът е признат за един от най-добрите мъжки в света. Той съчетава хармонията и чистотата на звука на академичната капела с ярката емоционалност и непосредственост, присъщи на популярните изпълнения“, коментират организаторите от „БГ Саунд Стейдж“. Билети се продават в eventim.bg.\n\n \n                    ", "date": "2018.02.06", "title": "Армейците от „Александров“ набиват крак в НДК"}
{"url": "http://www.monitor.bg/a/view/52447-%D0%9C%D0%B8%D0%BB%D0%B5%D0%BD%D0%B0-%D1%81%D1%8A%D0%B4%D0%B8-%D1%88%D0%B5%D1%84-%D0%9F%D0%B5%D1%82%D1%80%D0%BE%D0%B2-%D0%B7%D0%B0-%D0%BD%D0%B0%D1%82%D1%8A%D1%80%D1%82%D0%B5%D0%BD-%D0%B2%D1%80%D0%B0%D1%82/", "text": "\n                    Рок дамата на България Милена Славова обмисля опцията да съди шеф Петров за телесни повреди вследствие на верижната катастрофа, която той предизвика миналата седмица в района на Южния парк в София. Припомняме, че инцидентът се случи вследствие на смалена дистанция, която шофьорите спазват, за да не бъдат прередени на светофар. Борис Петров спрял буквално в багажника на колата, която карала приятелката на Милена, но от удара една в друга се нанизали още седем автомобила. След случката в социалните мрежи се разрази задочен спор между певицата и кулинаря - тя се възмути от арогантното му поведение и реплики от типа на „Нищо ви няма, 1000 лв. ще ви е ремонтът“, а той я обвини, че си прави евтин пиар на негов гръб. „Моята приятелка е с шина на врата заради разместени прешлени след сблъсъка, Аз имам наранявания по ребрата и като нея си ударих и изкълчих врата, но моята фаза е по-лека, Направих си пълни изследвания – слава Богу, нямам пукнатини, но имам натъртване на врата, главата и ребрата, както и прехапан език. Смятам да се консултирам с адвоката на моята приятелка, за да видя какво мога да направя с този момент“, казва Милена.\n\nИзпълнителката на „Истина“ негодува и от факта, че Петров вместо да се извини, след инцидента започнал да говори колко скъп му бил джипът, да омаловажава щетите, които излезли на стойност 12 000 лв. и да внушава на хората, че тя е била пияна и без колан на пасажерското място.\n\n \n                    ", "date": "2018.02.06", "title": "Милена съди шеф Петров за натъртен врат"}
{"url": "http://www.monitor.bg/a/view/48790-%D0%A4%D0%B5%D0%BD%D0%BE%D0%B2%D0%B5-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%B3%D0%BB%D0%B0%D1%81%D0%B0-%D0%BD%D0%B0-%D0%BD%D0%BE%D0%B2%D0%B8%D1%8F-%D0%A5%D0%B0%D0%BD-%D0%A1%D0%BE%D0%BB%D0%BE/", "text": "\n                    Първият трейлър на дългоочаквания „Соло: История от Междузвездни войни“ предизвика противоречиви реакции само два дни след официалния си релийз по врема на Суперкупата. Мнозина одобриха промо клипа, даващ ни поглед „зад завесите“ на ранните приключения на галактическия контрабандист. Сред отзивите обаче се открои и недоволство от избора на 28-годишния Алдън Ерънрайх за главната роля. \"Изборът за Хан Соло е тотално сбъркан. По-добре да бяха заложили на имитатор на Харисън Форд от Ютюб\", пише недоволен фен в Туитър.\n\"Трейлърът ми хареса и тръпна в очакване филмът да излезе на екран. Щеше ми се обаче Олдън Ерънрайк да звучи повече като Харисън Форд\", гласи друг туит. Други почитатели на сагата „Междузвездни войни“ пък вече обявиха, че няма да гледат „Соло: История от Междузвездни войни“ на голям екран.\n\nФилмът представя как чрез поредица от дръзки подвизи в тъмния престъпен свят, Хан Соло се запознава със своя бъдещ помощник пилот – могъщия Чубака, и се сблъсква с прословутия комарджия Ландо Калризиан в приключение, което ще зададе курса на един от най-нетипичните герои от сагата Междузвездни войни. Освен Ерънрайх, в проекта участие взимат актьорите Доналд Глоувър, Уди Харелсън, Фийби Уолър-Бридж, Емилия Кларк, Танди Нютън, Уоруик Дейвис, Пол Бетани и др. Лентата е режисирана от Рон Хауърд и ще направи световната си премиера на 25 май.\n                    ", "date": "2018.02.06", "title": "Фенове скочиха срещу гласа на новия Хан Соло"}
{"url": "http://www.monitor.bg/a/view/77874-%D0%A1%D1%80%D0%B8%D0%B2-%D0%BD%D0%B0-%D0%A3%D0%BE%D0%BB%D1%81%D1%82%D1%80%D0%B8%D0%B9%D1%82/", "text": "\n                    Паника настъпи на Уолстрийт във вторник вечерта, след като индустриалният фондов индекс Дау Джоунс се срина за по-малко от час с 1500 пункта след месеци еуфория, изтъквана редовно от президента Доналд Тръмп.Предаван на живо по телевизията, сривът на Дау Джоунс прикова вниманието на минувачите в Ню Йорк. След леко повишаване, последвало срива, до затварянето на борсата Дау Джоунс загуби 4,6 процента - най-големият спад след финансовата криза от септември 2008 г.Паниката се прехвърли и на азиатските пазари. Коментатори отбелязват, че съществува притеснение на инвеститорите, че Федералният резерв на САЩ ще повиши лихвените проценти по-бързо от очакваното. Тези опасения бяха породени от данните за заетостта в САЩ, които показаха стабилен ръст на заплатите, което може да означава и по-бърза инфлация. Когато лихвените проценти нарастват рязко, акциите на борсите често падат. По-високите ставки могат да унищожат голям част от корпоративните печалби. Растящите лихви и инфлация също така могат да предизвикат трусове на пазарите на облигации.През последните месеци много експерти предупредиха, че пазарите на акции и облигации растат прекалено бързо, като някои анализатори заявиха, че настоящите загуби могат да бъдат за добро.В момента, когато Дау Джоунс се срина, президентът Тръмп говореше на събитие в щата Охайо, но не каза нито дума за борсите. Тръмп не е пропускал да се похвали винаги, когато индексите се повишават, отбелязва Ройтерс. От друга страна сътресението съвпадна с встъпването в длъжност на Джеръм Пауъл, новия президент на Управлението за федерален резерв - централната банка на САЩ, отбелязва ДПА. След като положи клетва, Пауъл каза, че американската финансова система е по-силна и по-устойчива, отколкото е била преди финансовата криза през 2008 г.След сътресението, Белият дом обяви, че вниманието на президента Тръмп е насочено към дългосрочните фундаментални показатели на икономиката, която остава изключително силна, предаде АП. Вниманието на президента е насочено към нашите фундаментални икономически показатели - силният растеж на американската икономика, исторически ниската безработица и растящите заплати\", каза говорителката на Белия дом Сара Сандърс. Тя добави, че неотдавна подписаният от президента закон за намаляване на данъците и усилията му за елиминиране на регулациите допълнително укрепват икономиката и засилват благосъстоянието на американците.Междувременно стана ясно, че трима от всеки четирима републиканци смятат, че Федералното бюро за разследване (ФБР) и министерството на правосъдието се опитват да злепоставят президента Доналд Тръмп, показва анкета на Ройтерс - Ипсос. Това е рязък завой в нагласите на Републиканската партия, чиято историческа традиция бе да подкрепя правоналагащите агенции, отбелязва Ройтерс.Наред с това по-голямата част от обществото - 52% от пълнолетните американци, участвали в анкетата - продължават да смятат, че Тръмп или хора от кампанията му са работили с Русия, за да повлияят на президентските избори в САЩ през 2016 г. - нещо, което Москва и Тръмп твърдо отричат. Мнозинството анкетирани са на мнение, че властите ще намерят доказателства за незаконни отношения между правителството на Тръмп и Русия.Самият Тръмп обвини демократите в \"неамериканско поведение\" и дори в измяна, защото не аплодирали речта му \"За състоянието на съюза\" миналата седмица, предаде АП. Американският президент заяви, че демократите излъчвали \"лоша енергия\", докато той говорел в Конгреса и не ръкопляскали дори когато той поднасял добрите икономически новини. Тръмп нарече поведението на демократите \"неамериканско\" и попита: \"Да наречем ли това измяна? Защо не?\" И добави: \"Със сигурност те сякаш много не обичат нашата страна\".\n \n\n\n                    ", "date": "2018.02.06", "title": "Срив на Уолстрийт "}
{"url": "http://www.monitor.bg/a/view/86038-%D0%98%D0%B2%D0%B0%D0%BD%D0%BA%D0%B0-%D0%A2%D1%80%D1%8A%D0%BC%D0%BF-%D0%B7%D0%B0%D0%BA%D1%80%D0%B8%D0%B2%D0%B0-%D0%9E%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0/", "text": "\n                    Дъщерята на американският президент Доналд Тръмп и негов старши съветник Иванка Тръмп ще оглави американската делегация на церемонията по закриването на Зимните олимпийски игри в южнокорейския град Пьонгчанг.\n\nТова съобщи Си Ен Ен, позовавайки се на източник от Белия дом.\n\nСпоред информацията Доналд Тръмп лично се е обърнал към дъщеря си с тази молба. Тя също така смята да присъства на някои от състезанията, в които ще участват американски спортисти.\n\nПо-рано пресслужбата на Белия дом съобщи, че на церемонията по откриването на Игрите, американската делегация ще бъде оглавявана от вицепрезидента на САЩ Майкъл Пенс.\n\nЗимната олимпиада ще се проведе в Пьонгчанг от 9 до 25 февруари, а Параолимпиадата – от 9 до 19 март\n                    ", "date": "2018.02.06", "title": "Иванка Тръмп закрива Олимпиадата "}
{"url": "http://www.monitor.bg/a/view/67206-%D0%98%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%BD%D0%B0-%D0%9C%D0%B0%D0%BB%D0%B4%D0%B8%D0%B2%D0%B8%D1%82%D0%B5/", "text": "\n                    Президентът на Малдивите Абдула Ямин обяви извънредно положение в страната, което ще продължи 15 дни.\n\nИзвънредното положение засилва правомощията на силите за сигурност да арестуват предполагаеми престъпници. Въвеждат се ограничения в свободата на събиране. Правителството ще има и допълнителни правомощия да разпорежда претърсвания и запориране на имущество.\n\nОбявеното извънредно положение задълбочава кризата в архипелага, намиращ се в Индийския океан. Миналата седмица Върховният съд анулира присъдите за тероризъм, корупция, измяна и отклоняване на средства, наложени през 2015 г. на девет опозиционери и на бившия президент на Малдивите Мохамед Нашид, който живее в изгнание във Великобритания. Съдът настоя за освобождаването на онези, които се намират в ареста. Мотивите му за това решение бяха, че присъдите са били политически.\n\nПрезидентът на Малдивите обаче отказа да изпълни заповедта на съда и отправи предупреждение срещу всякакъв опит да бъде свален или арестуван. Държавният глава прати и три писма до Върховния съд, в които го призовава да промени решението си за освобождаването на опозиционерите.\n\nВърховният съд освен това постанови миналата седмица в парламента да се върнат 12 депутати, отстранени, след като се отцепиха от партията на Ямин. Това решение позволява теоретично на опозицията да си върне абсолютното мнозинство в парламента, наброяващ 85 депутати. Така тя може да свали правителството и президента.\n\nРепресиите, извършвани от президента над опозицията в последните години, навредиха на имиджа на Малдивите като райска и луксозна туристическа дестинация. Архипелагът наброява 400 000 жители, отбелязва Франс прес.\n\nМалко след като бе обявено извънредното положение вчера, силите за сигурност на Малдивите влязоха в сградата на Върховния съд, предаде Ройтерс, като се позова говорителя на съда Файзал Адам.\n\nСлед обявяването на извънредното положение бе задържан бившият президент на Малдивите - Мамун Абдул Гаюм, предадоха световните агенции, като се позоваха на негови близки.\n\nБившият президент, който е на 80 години, управлява страната 30 години до първите демократични избори, произведени през 2008 г. После застана на страната на настоящата опозиция. Той е бил арестуван в дома си в столицата на Малдивите - Мале, написа в Тwitter неговата дъщеря Юмна Мамун. Заедно с него е бил задържан и зет му.\n\nПо повод нарастващото напрежение на Малдивите Белият дом призова властите да уважават демократичните институции. Америка е на страната на народа на Малдивите, се казва в туит на Съвета за национална сигурност на Белия дом.\n\nПравителството и армията на Малдивите трябва да уважават правото, свободата на слово и демократичните институции. Целият свят ви гледа, се допълва в съобщението.\n\n \n                    ", "date": "2018.02.06", "title": "Извънредно положение на Малдивите "}
{"url": "http://www.monitor.bg/a/view/1996-%D0%A1%D0%B0%D0%BD-%D0%A0%D0%B5%D0%BC%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D1%81%D1%8A%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D0%B7%D0%B0-%D0%BC%D0%BD%D0%BE%D0%B3%D0%BE-%D0%BF%D0%B0%D1%80%D0%B8/", "text": "\n                    По отколешна традиция началото на петдневния фестивал на италианската забавна песен в Сан Ремо ще започна тази вечер под знака на скандала. Той се завихри преди седмица, когато милионите почитатели на музикалната проява научиха какви хонорари ще заджобят водещите на излъчваното пряко по държавната телевизия РАИ шоу – известната тв-гърла Мишел Хунцикер, позалезлият певец Клаудио Бальони и актьорът Перфранческо Фавино. Като социалните мрежи направо се взривиха от протести срещу дадените на Мишел 400 хил. евро чиста пара, просто защото тя е взета „на заем“ от частните телевизии на фамилията Берлускони, от където смуче всяка година седемцифрени суми.\n\nВъв времето на повсеместно затягане на коланите мощно бе също така недоволството от гушнатите 600 хилядарки от изявяващия се и като артистичен директор на фестивала Бальони. Унищожителните критики май пожалиха единствено Фавино - той ще си тръгне от Сан Ремо с 300 хилядарки, но за разлика от другите двама колеги, досега май не е виждал толкова пари на куп. Като цяло песенният маратон ще струва на РАИ 16,5 млн. евро, но сякаш подплашени от скандала с хонорарите, шефовете й увериха данкъоплатците, че парата ще бъде върната от рекламодателите и то с много, ама много голяма печалба.\n\nДоколкото до двайсетте песни от конкурсната програма, които по принцип досега би трябвало да е слушал само 66-годишният артистичен директор Клаудио Бальони, то според слуховете в избра си той бил заложил изключително на „стари пушки“. Става дума за оседемдесетгодишната и страхотно популярна на времето Орнела Ванони, за прехвърлилите петдесетте Ред Канциан, Елио, Лука Барбароса, Марио Бионди и т.н. Що се отнася пък до парчето – победител, то музикалните букбейкъри в града на цветята Сан Ремо залагат засега на парчето на Рон „Поне мисли за мен“. Просто защото според изтекла от кухнята на фестивала информация песента била написана от починалия през 2012 г. гений на италианската естрада Лучо Дала.\n\nА скептично настроените към фестивала журналисти очакват до неделя нови скандали, забъркани най-вече от итало-швейцарката Мишел Хунцикер. Ами симпатичната четирийсетгодишна блондинка прави гаф след гаф, като за радост поне засега изцепките й са невинни – вчера на пресконференция нарече „шампанско“ местния пенлив елексир „просеко“, което е голяма обида за италианците. Бърка наред имена, хили се когато трябва и не трябва, но както писаха заядливото пишещо братство, блондинката все пак трябва да си изкара по някакав начин 400-те хилядарки...\n                    ", "date": "2018.02.06", "title": "„Сан Ремо“ започва със скандал за много пари"}
{"url": "http://www.monitor.bg/a/view/15607-%D0%9F%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Преговорите между консервативния блок ХДС/ХСС на канцлерката Ангела Меркел и социалдемократите бяха прекъснати късно снощи и ще продължат в централата на ХДС днес, предаде ДПА.\nНерешените въпроси са в секторите финанси, здравеопазване, заетост и външна политика, каза заместник-лидерът на ХДС Юлия Кльокнер.\n\"Волята е налице, според мен от всички страни\", каза лидерът на ХДС в парламента Александер Добринт. \"Но пречките все още са значителни.\nСоциалдемократите искат радикална реформа в здравното осигуряване, така че лекарите да получават еднакво заплащане за грижи за пациентите и с частни, и с държавни осигуровки, както и затягане на правилата за краткосрочните трудови договори.\nДнес се очаква Меркел, лидерът на ХСС Хорст Зеехофер и на социалдемократите Мартин Шулц да подпишат временно и да представят коалиционното споразумение.\nСлед триседмични преговори партиите постигнаха споразумение за жилищното строителство, контрола над наемите, приемането на бежанци и в други сфери.\n440-те хиляди редови членове на СДП трябва да гласуват за коалиционното споразумение, прието от партийните лидери, но все повече членове на СДП се отнасят скептично към нова голяма коалиция с канцлерката Меркел, отбелязва ДПА.\nГермания е без правителство след парламентарните избори през септември, които не излъчиха ясно парламентарно мнозинство.\n                    ", "date": "2018.02.06", "title": "Продължават преговорите за коалицията в Германия "}
{"url": "http://www.monitor.bg/a/view/82910-%D0%95%D0%9A-%D0%BE%D0%B1%D1%8F%D0%B2%D1%8F%D0%B2%D0%B0-%D0%B4%D0%BD%D0%B5%D1%81-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%B7%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                    \nЕвропейската комисия ще обяви днес стратегията си за Западните Балкани, която има за цел да подсили европейската перспектива за Албания, Босна и Херцеговина, Косово, Черна гора, Македония и Сърбия и да ускори евроитеграцията им.\n\nСпоред чернова на стратегията, видяна от EUobserver, новата политика на Еврокомисията за Западните Балкани трябва се прилага за всички \"шест балкански партньора\" на ЕС. В нея се предлага на Сърбия и Черна гора перспективата за влизане в ЕС до 2025 г. Дотогава трябва да се реши въпросът за непризнаването на Косово от Сърбия, коментира източник от европейските институции,цитиран от изданието.\n\nВ документа, наред с други идеи за ускоряване на интеграцията, се споменава, че всички шест държави трябва да вземат участие в министерските срещи на ЕС и да присъстват на срещата на високо равнище за разширяването в България през месец май.\n                    ", "date": "2018.02.06", "title": "ЕК обявява днес стратегията за Западните Балкани"}
{"url": "http://www.monitor.bg/a/view/17764-%D0%9A%D0%BE%D1%80%D1%83%D0%BF%D1%86%D0%B8%D0%BE%D0%BD%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D1%82%D1%80%D0%B5%D1%81%D0%B5-%D0%93%D1%8A%D1%80%D1%86%D0%B8%D1%8F/", "text": "\n                    В гръцкия парламент днес влиза съдебна преписка във връзка с корупционен скандал, в който се предполага, че са замесени двама бивши премиери и осем бивши министри, съобщават електронните издания.\nСкандалът, който се вихри от миналата година, предизвика нови страсти на политическата сцена. Съдебната преписка влиза в парламента по нареждане на премиера Алексис Ципрас, който свиква днес на извънредно съвещание своя кабинет.\nМагистратите са се добрали до факти, че швейцарската фармацевтична компания Новартис, която е в процес на разследване в Атина, вероятно е подкупвала \"хиляди\" лекари и служители, за да рекламират нейните продукти в Гърция.\nОпозицията реагира остро заради обвиненията, отправени по адрес на нейни представители.\nРазследването на магистратите е показало наличието на факти, че десет политици са замесени в този скандал в периода от 2006 до 2015 г. За тях прокуратурата е изпратила съдебна преписка, за да бъде обсъдена в парламента и от политиците да се потърси отговорност по смисъла на закона.\nСмята се, че в скандала са замесени министри на здравеопазването, финансите, икономиката и развитието, които са взимали подкупи от въпросната швейцарска компания.\nСред споменатите фигурират имената на двамата бивши премиери Андонис Самарас и Панайотис Пикраменос, както и на министрите Янис Стурнарас /сега гуверньор на централната банка/, Димитрис Аврамопулос /в момента еврокомисар/, Адонис Георгиадис, Евангелос Венизелос, Андреас Ликурезос, Мариос Салмас, Андреас Ловердос и Йоргос Кутруманис.\nВсички те отричат да са взимали подкупи.\nВъпросните политици, а също хиляди служители и лекари, са били подкупвани, за да рекламират лекарства по незаконен начин.\nВъв връзка със скандала срещу Новартис, който се вихри от миналата година, властите са разпитали много хора и са извършили обиски в помещения на швейцарската фирма близо до Атина.\nПреди година един от отговорните представители на компанията в Гърция, който бе разпитан в рамките на разследването, опита да се самоубие.\nМагистратите обвиняват Новартис, че е продължила да продава лекарства на много високи цени в Гърция, въпреки икономическата криза, която пречи на много гърци да имат достъп до здравни грижи.\nНа компанията Новартис вече бе наложена глоба от 390 милиона долара в САЩ през ноември заради насърчаване на вериги аптеки да препоръчват на пациенти нейни лекарства вместо други.\n                    ", "date": "2018.02.06", "title": "Корупционен скандал с лекарства тресе Гърция"}
{"url": "http://www.monitor.bg/a/view/65496-%D0%9C%D0%B0%D0%BA%D1%80%D0%BE%D0%BD-%D0%B2-%D0%9A%D0%BE%D1%80%D1%81%D0%B8%D0%BA%D0%B0-%D1%89%D0%B5-%D1%80%D0%B5%D0%B6%D0%B5-120-000-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B2-%D0%9F%D0%B0%D1%80%D0%B8%D0%B6/", "text": "\n                    Френският президент Еманюел Макрон ще посети днес остров Корсика, предаде Франс прес.\nВизитата ще се състои месец след като корсиканските националисти поеха официално властта на острова и двайсет години след убийството на местния префект Клод Ериняк, застрелян на 6 февруари 1998 г. на улица в центъра на Ажаксио. За виновен за убийството бе признат корсиканският националист Иван Колона. През 2011 г. той бе осъден на доживотен затвор.\nКорсика в продължения на десетилетия бе сцена на насилие. Там бяха извършени над 4500 атентата, за които отговорност поемаха главно активистите от Фронта за национално освобождение на Корсика. Организацията се отказа от въоръжената борба през 2014 г.\nПрез декември националистите спечелиха с голяма преднина местните избори. Националистическият коалиционен блок, наречен \"За Корсика\" победи с 56,5 процента от гласовете, което му осигури значително мнозинство от 63-те места в новия местен парламент. В началото на януари коалиционният съюз на корсиканските лидери Жан-Ги Таламони и Жил Симеони официално пое властта на острова.\nМакар въпросът за независимостта на Корсика да не е на дневен ред за корсиканските националисти, те се надяват да постигнат напредък по основните си искания, като разширяване на автономията до три години, амнистия за политическите затворници и статут на официален език за корсиканския наред с френския език.\nМакрон е в Корсика на фона на обявения безпрецедентен план за доброволни напускания на работа на държавни служители, за да проведе реформата в държавния сектор, обещана от президента Еманюел Макрон.\nВ предизборната си кампания центристът Макрон заяви, че иска да закрие 120 000 места до края на петгодишния си мандат, за да намали бюджетния дефицит и да даде възможност Франция да изпълни европейските си ангажименти по бюджета, припомня АФП.\nТова е особено парлива тема във Франция, защото 5,4-те милиона държавни служители са близо 20 на сто от заетите в страната.\nСтава дума да се измисли схема с държавните служители за план за доброволни напускания за хората, които биха искали да направят това, като последица от държавната реформа, коментира миналата седмица министърът на държавните дейности и финансите Жералд Дарманен.\nРеакцията на редица синдикати бе светкавична: те заклеймиха това това решение като \"атака\", и дори като опит да се взриви държавния сектор.\n\"Имаме работа с президент на републиката и с правителство, които са на път да атакуват фронтално държавните служби, за да се изпълнят прогнозите на Еманюел Макрон за закриване на 120 000 позиции в държавния сектор\", коментира Жан-Марк Канон от Общата конфедерация на труда.\n\"За нас това е противоречие с принципите на функционирането на държавата\", гневно заяви и Люк Фаре от Националния съюз на автономните синдикати.\nОт 2008 година държавните служители във Франция могат да се възползват от обезщетение при доброволно напускане при определени условия, които да приемат. Този план за колективни напускания обаче ще бъде \"безпрецедентен\", подчертават синдикатите.\nСпоред правителствен източник част от 700-те милиона евро, заделени от правителството за реформиране на държавния сектор, би могла да се използва за финансирането на този план за доброволни колективни напускания.\n                    ", "date": "2018.02.06", "title": "Макрон в Корсика, ще реже 120 000 държавни служители в Париж "}
{"url": "http://www.monitor.bg/a/view/296-%D0%A0%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%B4%D0%B5%D1%86%D0%B0%D1%82%D0%B0-%D0%B8%D0%BC-%D0%B4%D0%B0-%D1%81%D0%B0-%D1%87%D0%B5%D0%BA%D0%B8%D1%81%D1%82%D0%B8/", "text": "\n                    Почти половината руснаци искат децата им да станат чекисти, когато пораснат. Това сочат резултатите от допитване на фонда „Обществено мнение“, чиито социолози припомнят, че през 2001 г. делът на желаещите наследниците им да са тайни агенти е бил едва 29 на сто.В свой коментар в. „Ведомости“ констатира, че нарастващата популярност на спецслужбите в Русия практически съвпада с периода на управление на президента Владимир Путин. Той, както и редица други ръководни фигури, идват от службите за сигурност, в които хората виждат „асансьор за кариерен ръст“. „Шумните дела срещу губернатори, висши служители и силови шефове убедиха хората в страната, че Федералната служба за сигурност е победила съперниците си в негласната схватка за висша позиция в йерархията“, пише „Ведомости“. Според изданието хората виждат, че именно чекистите, а не бизнесмените или висшите чиновници са истинските господари на положението в страната. Затова искат и наследниците им да постигнат същия успех в живота, констатира вестникът. Според журналистите, рейтингът на чекистите расте и заради ескалиращата в последните години конфронтация между Москва и Запада.На фона на коментарите относно нагласите в руското общество се появи новината, че бивша учителка на Путин е завещала апартамента си в Тел Авив на Руската Федерация. Информацията дойде от руското посолство в Израел. Мина Юдицка е починала през декември 2017 г. в Тел Авив на 97-годишна възраст. Навремето тя е била преподавател по немски език в училище №281 в Ленинград, където през 60-те години на миналия век е учил руският президент. През 1973 г. Мина имигрира в Израел, като през 2005 г. се среща с Путин, когато той е на посещение в Израел. Тогава държавният глава урежда покупката на жилище на преподавателката си. Според агенциите най-вероятно става дума именно за този имот, тъй като друга недвижимост в Израел Юдицка няма.Междувременно Централната избирателна комисия на Русия регистрира във вторник кандидатурата на действащия държавен глава за изборите за президент на страната, насрочени за 18 март т.г.. Това информира ТАСС, цитирайки постановление на ЦИК.  В съобщението на комисията се отбелязва, че всички нейни членове за гласували единодушно за регистрацията на Путин за участие в предстоящия вот. Съответното удостоверение на вече официалния кандидат било връчено на довереното лице на президента Сергей Кабишев, който оглавява юридическата служба на предизборния му щаб. Кабишев уточни, че Путин няма да излиза в отпуск след регистрацията си като кандидат-президент, за да провежда кампания. „Той е действащ държавен глава и ще продължи да изпълнява задълженията си“, подчерта юристът, уточнявайки, че законът позволява подобни изключение за лица, заемащи държавни длъжности. По-рано щабът предаде в ЦИК 315 000 подписа в подкрепа на Путин, който на тези избори се явява като независим кандидат. За недействителни са били признати само 232 парафа, посочи пред ТАСС членът на ЦИК Александър Клюкин.Така Путин стана третият официален претендент за Кремъл. Преди това успешно преминаха процедурата по регистрация лидерът на либералдемократите Владимир Жириновски и кандидатът на комуниститеПавел Грудинин. На тях не се наложи да прилагат подписи, тъй като са подкрепени от парламентарно представени политически сили. Решението на ЦИК очакват още 5 претендента за президентския пост - Григорий Явлинский („Яблоко\"), Борис Титов („Партия на растежа“), Сергей Бабурин („Руски общонаредон съюз“), Ксения Собчак („Гражданска инициатива\") и Максим Сурайкин („Комунистите на Русия“).В края на миналата седмица председателката на избирателната комисия Ела Памфилова направи забележка на говорителя на Путин Дмитрий Песков за неправомерна агитация „за един от кандидатите за президент“, предаде РИА Новости. На 29 януари бе публикувано изказване на прессекретаря, в което той заяви, че „действащият държавен глава е абсолютен лидер на политическия Олимп и на този етап едва ли някой може сериозно да го конкурира“. В отговор Песков обеща в бъдеще да бъде „по-внимателен в изказванията си“. \n\n\n                    ", "date": "2018.02.06", "title": "Руснаците искат децата им да са чекисти  "}
{"url": "http://www.monitor.bg/a/view/4048-%D0%A1%D0%90%D0%A9-%D0%B8-%D0%9A%D0%9D%D0%94%D0%A0-%D1%81%D0%B8-%D1%80%D0%B0%D0%B7%D0%BC%D0%B5%D0%BD%D0%B8%D1%85%D0%B0-%D0%B7%D0%B0%D0%BF%D0%BB%D0%B0%D1%85%D0%B8-%D0%B7%D0%B0-%D1%80%D0%B0%D0%BA%D0%B5%D1%82%D0%BD%D0%B8-%D1%83%D0%B4%D0%B0%D1%80%D0%B8/", "text": "\n                    САЩ заявиха днес, че Северна Корея може би само след месеци ще е способна да нанесе удар с ядрена балистична ракета срещу континенталната им територия, а Пхенян каза, че Вашингтон обмисля изпреварващо нападение срещу него, предаде Ройтерс.\nВзаимните предупреждения бяха отправени на Конференцията по разоръжаването в Женева, дни след като правителството на американския президент Доналд Тръмп заяви, че ще увеличи ядрения потенциал на САЩ.\nСамо след няколко месеца Северна Корея вероятно ще е в състояние да нанесе удар с балистични ракети с ядрен заряд срещу САЩ, каза американският постоянен представител към конференцията Робърт Уд.\nТой също така заяви, че арсеналите на Китай и Русия се увеличават. Изказването му бе разкритикувано от делегациите на двете страни.\n\"Русия, Китай и Северна Корея увеличават своите арсенали, като засилват ролята на ядрените оръжия в своите стратегии за сигурност, а в някои случаи се стремят да разработват нови ядрени способности, за да заплашват другите мирни държави\", каза Уд.\nСеверна Корея обвини САЩ, че се опитват да влошат ситуацията на Корейския полуостров, като \"разполагат големи ядрени активи\" близо до границите й и подготвят почвата за евентуален изпреварващ удар срещу нея. Като се има предвид естеството и мащабът на засиленото американско военно присъствие (в района), това се прави с намерение за нанасяне на изпреварващ удар срещу КНДР, каза севернокорейският дипломат Джу Йон-чхол.\n\"Американски служители, включително министърът на отбраната и директорът на ЦРУ, многократно са говорили за ядрена и ракетна заплаха от КНДР, за да оправдаят своя аргумент за военен вариант, а в американското правителство се обсъжда нова концепция за т.нар. разкървавен нос, ограничен изпреварващ удар срещу КНДР\", заяви той.\nУд отвърна, като каза: \"Ако твърдите, че искате мир, прекратете опитите си с ядрени и балистични ракети и спрете провокативното си поведение и заплахи.\"\n                    ", "date": "2018.02.06", "title": "САЩ и КНДР си размениха заплахи за ракетни удари"}
{"url": "http://www.monitor.bg/a/view/19665-%D0%AE%D0%BD%D0%BA%D0%B5%D1%80-%D0%A1%D1%8A%D1%80%D0%B1%D0%B8%D1%8F-%D0%B8-%D0%A7%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B2%D0%BB%D1%8F%D0%B7%D0%B0%D1%82-%D0%B2-%D0%95%D0%A1-%D0%B4%D0%BE-2025-%D0%B3/", "text": "\n                    Сърбия и Черна гора може би ще могат да се присъединят към Европейския съюз до 2025 година, заяви председателят на Европейската комисия Жан-Клод Юнкер, отбелязвайки, че \"индикативната дата\" има за цел да окуражи страните към присъединяване, предаде ДПА.\n\nЮнкер говори пред Европейския парламент само часове преди Европейската комисия да оповести новата си стратегия за Западните Балкани с оглед на интегрирането на шест страни от региона - Сърбия, Босна и Херцеговина, Черна гора, Косово, Македония и Албания.\n\nОт тези страни ЕС смята Сърбия и Черна гора за най-напреднали в присъединяването и новата стратегия се очаква да постави пред тях 2025 г. като дата за присъединяване, ако изпълнят всички критерии. Юнкер отбеляза, че ЕС трябва да помогне на страните от Западните Балкани да се движат към присъединяване.\n\nВсички са все още далеч от изпълнение на критериите, заяви Юнкер. Но ние трябва да протегнем ръце към нашите партньори в Западните Балкани, ние трябва да им помогнем да поемат по този труден път, каза той.\n\nЮнкер призова още за решаване на хърватско-словенския граничен спор. Той посочи, че спорът е едновременно и двустранен, и европейски въпрос.\n\nПредседателят на ЕК също така подкрепи планирания строеж на моста Пелешац, чрез който Хърватия иска да свърже континенталната си част с полуостров Пелешац, заобикаляйки босненската територия. Юнкер изтъкна, че проектите в Далмация са важни за Хърватия и Европа.\n\nВ геополитически план ЕС се стреми да се разшири към Западните Балкани, за да не позволи на други регионални играчи като Русия и Турция да разширят влиянието си там, но настоява, че тези, които искат да се присъединят, първо трябва да се справят с въпроси, свързани с корупцията, върховенството на закона, както и с териториални спорове.\n\nСърбия и Косово остават в конфликт близо 20 години след войната, която доведе до независимост на Косово, а кавгата между Македония и членката на ЕС Гърция заради името на Македония предизвика огромни протести в Атина миналата неделя. ЕС има и лош спомен от приемането на нови членове, които не са разрешили всичките си проблеми морски спор между Хърватия, която се присъедини през 2014 г., и Словения.\n\nМиналата година Юнкер каза, че желае Сърбия и Черна гора да се присъединят до 2025 г., но предупреди срещу прекалено голяма „възбуда” около тази перспектива.\n\nПрез май лидерите на ЕС ще имат среща на високо равнище в България заедно с лидерите на шестте балкански държави, включени в доклада.\n\nЮнкер изключи всякакво разширяване по време на неговия 5-годишен мандат, когато пое ръководството на изпълнителната власт на ЕС през 2014 – и на практика блокът е на път да загуби един член – Великобритания, догодина.\n                    ", "date": "2018.02.06", "title": "Юнкер: Сърбия и Черна гора може да влязат в ЕС до 2025 г. "}
{"url": "http://www.monitor.bg/a/view/4625-2-%D0%B3%D0%BE%D0%B4%D0%B8%D0%BD%D0%B8-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B5%D1%86-%D0%BD%D0%B0-%D0%BA%D1%80%D0%B0%D0%B4%D0%B5%D0%BD%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8/", "text": "\n                    Задържан в края на октомври 2017 година 43-годишен жител на Несебър, срещу когото е повдигнато обвинение за укривателство на крадени автомобили и продажбата им на трети лица се призна за виновен и сключи споразумение с наблюдаващия досъдебното производство прокурор.\n\n Непознатият до скоро на криминалистите безработен Димо Димов беше закопчан на 24 октомври в хода на спецполицейска акция на територията на Казанлък, Стара Загора и Русе за противодействие на престъпления, свързани с кражба на леки коли.\n\nВ хода на акцията бяха намерени и иззети пет автомобила, за които има данни, че са с интервенция на идентификационните номера и че са били регистрирани с фалшифицирани документи. Димов беше  привлечен като обвиняем за това че във времето от януари 2016 г. до 25 октомври м.г., в условията на продължавано престъпление, с цел да набави за себе си имотна облага, укрил и спомогнал да бъдат отчуждени общо 5 автомобила с марките „Нисан-Х“,„Ауди-А4“, „Мерцедес CLK“,  „Мазда – CХ5“ и  „Ауди-Q5“ на обща стойност над 208 000 лв.\n\nМъжът е знаел, че автомобилите са крадени когато е приел да ги укрие и в последствие продаде на трети лица.По силата на споразумението несебърлията е получил 2 години затвор при 4-годишно отлагане изпълнението на наказанието.Решението на съда е  окончателно, от размера на присъдата се приспада времето , през което Димов е бил с постоянна мярка за неотклонение „задържане под стража“.Той ще трябва да заплати и 1541 лв за направените разходи по досъдебното производство.\n                    ", "date": "2018.02.06", "title": "2 години условно за търговец на крадени автомобили"}
{"url": "http://www.monitor.bg/a/view/18367-%D0%98%D0%B7%D0%B4%D1%8A%D1%85%D0%BD%D0%B0-%D0%BF%D1%80%D0%B5%D0%B1%D0%B8%D1%82%D0%B8%D1%8F%D1%82-%D0%B2-%D0%91%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%BE%D1%80/", "text": "\n                    Философът, преводач и поет проф. Димитър Зашев, който е пребит в Борисовата градина в столицата е починал вследствие на травмите. Скръбната вест разгласи във Фейсбук преподавателят в Софийския университет Филип Петров.\"Освен многобройните си трудове, които няма как да изброявам, защото и не познавам в детайли, това с което ще бъде запомнен завинаги е превода на Мартин Хайдегер \"Битие и време\" на български език. Който е чел нещо от Хайдегер ще знае, че това не е някаква обикновена техническа задача на човек, който познава езика-това е епичен труд сам по себе си. Мир на праха му\", написа той.Проф. Зашев е издъхнал вследствие на побоя, нанесен му от неизвестни нападатели на 1 февруари, малко преди да навърши 70 години.\n\n\n                    ", "date": "2018.02.06", "title": "Издъхна пребит в Борисовата градина професор"}
{"url": "http://www.monitor.bg/a/view/33786-%D0%9A%D0%B8%D1%82%D0%B0%D0%B9%D1%81%D0%BA%D0%B8-%D1%87%D0%B0%D0%B9-%D1%83%D0%B1%D0%B8-%D1%83%D1%87%D0%B5%D0%BD%D0%B8%D0%BA/", "text": "Тийнейджърът прекалил с легалната дрога в последните две денонощия от живота си\n                    Ударно пушене на китайски чай е убило 18-годишният Кристиян Братоевски от Враца. Това сочи хистологичната експертиза, направена след внезапната смърт на абитуриента от гимназията по търговия и ресторантьорство в града.\n\nТийнейджърът е бил открит мъртъв на 27 ноември миналата година от баба му, на която гостувал в село Борован. Преди това изкарал с компания два дена в къща за гости във Вършец. А като се прибрал в Борован, отскочил с приятел до Бяла Слатина, за да се зареди със синтетичния наркотик.\n\nСпоред хистологичната експертиза, именно последните 48 часа са били фатални за Кристиян, тъй като не е спирал да пуши от дизайнерската дрога.\nКитайският чай, който се продава напълно легално предизвиква силна възбудимост, заради амфетамина, с който се обработват листата му. Той може да е фатален за хора със здравословни проблеми като им причини инфаркт или поражения на бъбреците и белите дробове. Аутопсията на ученика е показала още, че белият му дроб е бил увреден от дрогата, която е пушил поне от година и половина. Но го е убила активната употреба от 24 до 26 ноември.\n                    ", "date": "2018.02.06", "title": "Китайски чай уби ученик"}
{"url": "http://www.monitor.bg/a/view/44078-%D0%A2%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D1%81%D0%BC%D0%BB%D1%8F%D1%85%D0%B0-%D0%BE%D1%82-%D0%B1%D0%BE%D0%B9-%D1%81%D0%B2%D0%BE%D0%B9-%D0%B2%D1%80%D1%8A%D1%81%D1%82%D0%BD%D0%B8%D0%BA/", "text": "Направили и клипче, което качили в тайна група\n                    Тийнейджъри смляха от бой момче на тяхната възраст в Русе. Бруталната сцена е заснета в 17-секундно клипче, което се появи в интернет. На кадрите може да се разпознае, че саморазправата над беззащитната жертва е станала до Мол Русе от западната му страна. Лицата на биячите и на поваленото на земята момче обаче трудно се различават, тъй като побоят е станал в тъмната част на денонощието.На бруталните кадри се вижда как главният бияч от групата буквално скача върху главата на клетата си жертва. Други двама също нанасят удари по тялото, а четвърто момче се опитва да дръпне единия от аверите си, вероятно защото е преценило, че боят е достатъчен. Клипът е заснет от близко разстояние от пети човек, може би, също от групата. Улицата е безлюдна, което показва, че саморазправата е станала след затварянето на мола. Магазините в търговския център спират да работят в 19,30 часа, а киното - в 1:00 часа. Недалеч от мястото се вижда един автомобил със запалени фарове.За жестоката саморазправа стана ясно, след като клипът бе публикуван в местна електронна медия. От там твърдят, че кадрите са им изпратени на електронната поща в понеделник от възмутен гражданин, който обаче не е сигнализирал в полицията.Пред „Монитор“ от областната дирекция на МВР казаха, че са започнали проверка незабавно, след като са видели клипа в интернет. Категорични са, че при тях не е постъпвал сигнал нито от пострадалото лице, нито от гражданин за нарушаване на обществения ред. Служителите проверяват и как гражданинът е попаднал на клипа с бруталната сцена.От Русенската районна прокуратура също съобщиха, че са се самосезирали по случая и молят за съдействие граждани, които знаят нещо за побоя.„Монитор“ научи, че клипът с побоя е бил качен в тайна фейсбук група преди седмица. В нея достъп до съдържанието имат само членовете на групата, което обаче не изключва възможността кадрите да се изтеглят на компютър и така да станат достояние и на други хора.\n\n\n                    ", "date": "2018.02.06", "title": "Тийнейджъри смляха от бой свой връстник"}
{"url": "http://www.monitor.bg/a/view/68497-%D0%9D%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-10-%D1%82%D0%BE%D0%BD%D0%B0-%D1%82%D1%80%D1%8A%D0%B1%D0%B8-%D0%BE%D1%82-%D1%82%D1%83%D1%80%D1%81%D0%BA%D0%B0-%D1%84%D0%B0%D0%B1%D1%80%D0%B8%D0%BA%D0%B0/", "text": "\n                    Над 10 тона водопроводни тръби (2250 броя) са били задигнати от двора на фабрика за производство на дървесни плоскости, собственост на турската компания „Кастамону България“ в село Горно Сахране.Сигналът за дръзки обир е бил подаден на 5 февруари в полицейския участък на град Павел баня. При оглед на място се изяснило , че тръбите са били измъкнати след разбиване тухлената стена на складово помещение. Предполага се, че те са били натоварени и изнесени поне с два камиона, но поради падналия проливен дъжд липсвали следи от гумите.Тепърва ще се уточнява размера на щетата, няма обяснение и защо обирът е станал незабелязан от въоръжените пазачи на фабричния двор. Работи се по няколко версии, включително  и за замесени вътрешни лица, коментираха запознати с хода на образуваното досъдебно производство.Дългогодишни криминалисти припомнят, че аналогичен случай на обир на медни проводници в огромни размери имаше преди години от площадката на изграждащата се тогава американска топлоцентрала АЕS край Гълъбово.Тогава бяха задигнати 73 т меден проводник на стойност над 1 млн евро. Рулоните бяха в склад на турската компания ТГО, един от подизпълнителите при изграждането на централата.Обирът тогава остана недоразкрит, част от метала беше намерен препродаден за скрап в завод край София.\n\n\n                    ", "date": "2018.02.06", "title": "Неизвестни задигнаха 10 тона тръби от турска фабрика  "}
{"url": "http://www.monitor.bg/a/view/21908-%D0%9A%D0%B5%D1%80%D0%BC%D0%B5%D0%BD%D1%81%D0%BA%D0%B8%D1%8F%D1%82-%D1%83%D0%B4%D1%83%D1%88%D0%B2%D0%B0%D1%87-%D0%B8%D1%81%D0%BA%D0%B0%D0%BB-%D1%81%D0%B5%D0%BA%D1%81-%D0%BE%D1%82-%D0%B6%D0%B5%D1%80%D1%82%D0%B2%D0%B0%D1%82%D0%B0-%D1%81%D0%B8-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                    Задържаният за смъртта на 55-годишната Таня Йорданова от град Кермен Стоян Тенев е искал да прави секс с жертвата си, съобщиха запознати с хода на досъдебното производство.За смъртта на жената сигнал е подал в неделя съпругът й Иван Йорданов, която я намерил вече изстинала в една от стаите на семейното жилище.При първоначалния оглед не са били установени следи от насилие, но в последствие при аутопсията съдебните лекари разбрали, че смъртта е в резултат на задушаване.За броени часове криминалистите от Сливен открили, че последно с Йорданова е разговарял Тенев, когото тя повикала в дома си под претекст, че търси помощ за нацепване на дърва за огрев.След като свършили работата по двора двамата изпили известно количество алкохол, тогава „гостът“ поискал и интимни ласки, но срещнал категоричен отказ. Вероятно задушаването е станало при сборичкването, Тенев е със сериозна физическа сила и като се ядосал губел контрол над действията си, коментираха негови познати от малкото градче. Обвиняемият е бил намерен в дома му в изключително неадекватно от изпития алкохол състояние, той е прибран с прокурорско разпореждане за 72 часа в ареста, предстои да бъде поискано постоянното си оставяне зад решетките.Убийството на жената хвърли в паника жителите на градчето, първоначално се заговорило, че то е дело на грабители от ромската махала.Тенев е трайно безработен, няма семейство и се издържа като оказва помощ на самотници, никой не знае да е лежал в затвора.\n\n\n                    ", "date": "2018.02.06", "title": "Керменският удушвач искал секс от жертвата си"}
{"url": "http://www.monitor.bg/a/view/63456-4-%D0%B3%D0%BE%D0%B4%D0%B8%D0%BD%D0%B8-%D1%80%D0%B5%D1%88%D0%B5%D1%82%D0%BA%D0%B8-%D0%B7%D0%B0-%D1%83%D0%B1%D0%B8%D0%B5%D1%86%D0%B0-%D0%BD%D0%B0-%D0%BF%D0%BE%D0%BC%D0%BE%D1%80%D0%B8%D0%B9%D1%81%D0%BA%D0%B8%D1%8F-%D0%BD%D0%B0%D1%80%D0%BA%D0%BE%D0%B1%D0%BE%D1%81-%D0%9A%D0%BE%D1%81%D1%82%D0%BE%D0%B2/", "text": "\"Внимавай!! Аз съм шефът на Фирмата!\", казал местният тартор на килъра\n                    \n\n\n\n\n\n\n\n\n                    ", "date": "2018.02.06", "title": "4 години решетки за убиеца на поморийския наркобос Костов"}
{"url": "http://www.monitor.bg/a/view/73343-%D0%9F%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-15%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%BD%D0%B0%D1%81%D0%B8%D0%BB%D0%BD%D0%B8%D0%BA-%D0%BE%D1%82-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Оставиха за постоянно в ареста 15-годишният насилник Христо Георгиев, който преби и ограби 46-годишна жена в дома й в Дупница.\n\nИскането за вземане на най-тежката мярка за неотклонение беше внесено от страна на Районна прокуратура – Дупница. Така Георгиев остава в ареста, след като от прокуратурата му е предявено обвинение за престъпление по чл. 198, ал.1 от Наказателния кодекс. Мотивите на магистратите са, че има опасност момчето да се укрие или да извърши друго престъпление. Георгиев попадна първоначално в ареста за 72 часа, след като преби и ограби 46-годишна жена в дома й в квартал „Горната махала“. Кървавият екшън се разигра на 2 февруари около 22 часа в Дупница, когато 15-годишното момче нахлуло в жилището на жертвата си. При вида на неканения гост жената започнала да крещи, което отключило агресията на насилника и той започнал да я налага с всички сили по главата. Извадил нож и се опитал да я заколи. След като пребил 46-годишната дупничанка до неузнаваемост, младежът задигнал дамската й чантичка с парична сума в размер на 200 лева и мобилен телефон марка „Самсунг“. Веднага след нападението 15-годишното момче се опита да се укрие, но без резултат. В Дупница коментират, че това не е първи случай на нападение от негова страна.Пострадалата все още е в критично състояние с опасност за живота в столичната клиника „Пирогов“. Постановената мярка може да бъде обжалвана пред Окръжен съд – Кюстендил.\n                    ", "date": "2018.02.06", "title": "Постоянен арест за 15-годишният насилник от Дупница"}
{"url": "http://www.monitor.bg/a/view/59152-%D0%9C%D0%BB%D0%B0%D0%B4%D0%B5%D0%B6%D0%B8%D1%82%D0%B5-%D0%BE%D0%B1%D0%B8%D1%80%D0%B0%D0%BB%D0%B8-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8-%D0%BF%D0%BE%D0%B4-%D0%BD%D0%B0%D0%B5%D0%BC-%D0%9D%D0%B0%D0%BF%D1%80%D0%B0%D0%B2%D0%B8%D1%85%D0%BC%D0%B5-%D0%B3%D0%BE-%D0%B7%D0%B0-%D0%B4%D0%B0-%D1%81%D0%B8-%D0%B2%D1%8A%D1%80%D0%BD%D0%B5%D0%BC-%D1%81%D1%82%D0%B0%D1%80-%D0%B4%D1%8A%D0%BB%D0%B3/", "text": "Докато МВР ги издирва, те се явяват по телевизионни участия\n                    Двамата младежи, обирали жилища, които преди това наемали от популярни платформи за резервация, са го правели, за да върнат стар дълг от 5 хил. лева. Това заяви едно от момчетата, които се издирват от МВР, но същевременно се явяват по телевизионни участия. Те все още са на свобода. От Първо районно управление в София, където е подаден сигналът, продължават да извършват следствени действия. Единият от младежите - Емилиян Йорданов, на 19 години, обаче каза, че има призовка от Четвърто РПУ. Там той има криминална регистрация.\n\n„Обрахме апартаментите, за да покажем какъв смешен народ сме. Защото всеки краде и то суми над 100 000 лв., а мен искат да ме вкарат в затвора за 100 лева“, заяви той пред Нова ТВ. Емилиян призна, че е откраднал телевизора от единия от домовете, защото са му трябвали пари за връщане на стари дългове.\n\n„5000 лева взехме, за да ги харчим. Харчихме откраднатите пари за всякакви работи. Близо три дни бяхме по заведения, дискотеки, хотели“, заяви неговият приятел, който остана със скрито лице. Момчето е на 18 години, още учи и тренира футбол.\n\nОт откраднатия телевизор двамата успели да спечелят 100 лева. Според наемодателя на обраното жилище, след като кражбата била оповестена чрез социалните мрежи, започнал да получава заплахи. Друг мъж твърди, че по тази схема същите момчета откраднали и неговия телевизор и оставали апартамента му в състояние, което му е трудно да опише „всичко надолу с главата“. Той допълва, че имало следи от наркотици.\n\nЕмилиян обаче обясни вчера, че не се занимава с наркотици. Преди опитвал марихуана, която била „натровена“ по някакъв начин и това му докарало паническо разстройство. По думите му това е първата му кражба. Преди това е попадал в полицията заради „дребни неща“ - не върнал колело, за отмъкнат телефон, както и за неплатена сметка за такси.\n\n„Засега никой не ни е потърсил от полицията за абсолютно нищо. Но получавам заплахи в интернет“, коментира Емилиян Йорданов.\nОт СДВР пък обясниха, че ги издирват и очакват да се предадат. В противен случай бързо щели да ги намерят.\n„Лицата са на свобода само временно. Те дават интервюта по телевизията, но не са били установени на адреса. Ако бягат пред вятъра, за да се направят на жертви, уверяваме ви, че се работи и ще бъде направено, каквото трябва“, каза шефът на СДВР Ивайло Иванов.\n                    ", "date": "2018.02.06", "title": "Младежите, обирали апартаменти под наем: Направихме го, за да си върнем стар дълг"}
{"url": "http://www.monitor.bg/a/view/65412-%D0%94%D0%BE-%D0%BC%D0%B5%D1%81%D0%B5%D1%86-%D0%BD%D0%B8-%D0%B2%D1%80%D1%8A%D1%89%D0%B0%D1%82-%D0%BD%D0%B0%D0%B4%D0%B2%D0%BD%D0%B5%D1%81%D0%B5%D0%BD%D0%B8%D1%8F-%D0%B4%D0%B0%D0%BD%D1%8A%D0%BA/", "text": "Превеждат ни парите по сметката, посочена в декларацията\n                    Възстановяването на надвнесен данък става в рамките на около месец, съобщиха за „Монитор“ от пресцентъра на Националната агенция за приходите (НАП). За да се стигне до момент, в който не ние, а данъчните трябва да ни дават пари, то в годишната ни данъчна декларация трябва изрично да упоменем, че искаме да се възползваме от данъчно облекчение.Някои от случаите, при които може да възникне подобна ситуация, са ако ползваме право на данъчното облекчение за лица с намалена работоспособност, облекчение при доброволно осигуряване и застраховане, облекчение за лични вноски за осигурителен стаж при пенсиониране, дарения и данъчното облекчение за млади семейства.Според изискванията в декларацията има определено място, където можем да посочим от каква отстъпка и за какво искаме да ползваме. За да ни върнат от НАП парите обаче ще трябва да приложим всички необходими документи, които да доказват платените суми от нас. Такава бележка например може да бъде издадена от застрахователното дружество, с която да докажем колко пари сме платили застрахователна премия.Според Закона за данъците върху доходите на физическите лица (ЗДДФЛ) можем да намалим сумата (годишни данъчни основи), която държавата всяка година ни облага с 10% данък с внесените през годината лични вноски за доброволно здравно осигуряване и премии по договори за застраховки „Живот“. Това означава, че ако имате 5000 лв. годишна данъчна основа, а тази сума се получава, когато от всичките ви доходи се приспаднат осигуровките, които е трябвало да внесете за своя сметка - здравни и пенсионни, ще дължите 500 лв. данък на държавата.Ако обаче сте си направили животозастраховка и сте внесли 300 лв. годишна премия, сумата, която ще дължите на НАП, ще бъде в размер на 470 лева. Това е така, защото от 5000 лева се изважда застрахователната премия и с 10% данък ще бъде обложен само остатъкът, а именно 4700 лева.Тук обаче е тънкият момент. Ако са ни удържали данъци всеки месец, то накрая НАП трябва да ни даде пари. Ако пък плащаме налога си в момента, в който подаваме и декларацията си, то просто ще платим по-малка сума.Най-бързо и лесно по Интернет декларация се подава с персонален идентификационен код (ПИК), а крайният срок за подаването на документите e 30 април 2018 г.\n\n\n                    ", "date": "2018.02.06", "title": "До месец ни връщат надвнесения данък"}
{"url": "http://www.monitor.bg/a/view/32846-%D0%92%D0%95%D0%98%D1%82%D0%B0%D1%82%D0%B0-%D1%81%D1%8A%D1%89%D0%BE-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0-%D0%BE%D1%82-1-%D1%8E%D0%BB%D0%B8/", "text": "\n                    Освен когенерациите, за които бе предложено от 1 юли да излязат с всички произведени количества ток на свободния пазар, това ще стане и за ВЕИ-тата, съобщи председателят на енергийната комисия в парламента Делян Добрев след срещата на представители на работодателските организации с премиера Бойко Борисов, която се проведе днес в министерския съвет.Депутатът поясни, че сега въпросните производители с инсталирана мощност над 5 мегавата продават електроенергията на НЕК на префернциална цена, който има задължението да я изкупи. По думите му от следващия регулаторен период, който започва в средата на годината, те ще продават електроенергията на свободния пазар и ще имат договор за разлика. С него ще се компенсира разликата в цената постигната на борсата и субсидираната. „Тована електроенергия и ще гарантира, че получаваме реалната пазарна цена“, поясни той.Добрев поясни, че правителството ще има ангажимента да ускори разговорите с ЕК за американските централи, за да може в сравнително кратък срок да се прекратят дългосрочните договори за задължителното изкупуване на тока от тези тецове по преференциална цена и те също да излязат на свободния пазар. Депутатът допълни, че се надява законодателните промени за излизане на зелените производители на свободния пазарОсвен това той поясни, че още от другата седмица на държавните производители на електричество, без АЕЦ \"Козлодуй\", може да бъде разпоредено да започнат да продават на борсата електроенергия на 12-часови профили на дневна и нощна електроенергия. „Така купувачите ще имат право на избор“, смята Добрев.С петата предлагана промяна се въвежда правилото разпределителните дружества да купуват технологичните загуби на свободния пазар, а не те това да се прави по регулирана квота от КЕВР.Според Добрев предлаганите законови редакции почти напълно ще либерализират свободния пазар в България,Моделът не предвижда каквито и да са промени в регулирания пазар и в начина на определяне на цените му.След срещата председателят на КРИБ Кирил Домусчиев заяви от името на работодателите, че са доволни от срещата и постигнатите резултати. „С влизането в сила на законодателните промени се надяваме да бъдат решени дългосрочните проблеми. Трябва от една страна да имаме модерна енергетика, а от друга българската индустрия да получава електроенергия на пазарни цени, за да може да е конкурентна“, каза той и добави, че целта е да има повече продавачи на електроенергия на борсата.Председателят на БТПП Цветан Симеонов също изрази удовлетвореност от срещата и поясни, че няма да се налага и от палатата да искат оставката на министъра на енергетиката. „Не всички наши предложения, разбира се, могат да бъдат приети веднага и не всички са в правомощията на държавните институции. Има предложения, изискващи и по-активна работа от КЕВР“, каза той.\n\n\n                    ", "date": "2018.02.06", "title": "ВЕИ-тата също излизат на борсата от 1 юли"}
{"url": "http://www.monitor.bg/a/view/1099-%D0%A2%D1%83%D1%80%D1%81%D0%BA%D0%B8-%D0%BA%D0%BE%D0%BD%D1%81%D0%BE%D1%80%D1%86%D0%B8%D1%83%D0%BC-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%90%D0%95%D0%A6-%D0%90%D0%BA%D0%BA%D1%83%D1%8E/", "text": "\n                    Консорциумът от турските компании Cengiz, Kolin и Kalyon реши да излезе от проекта за изграждане на първата турска атомна централа АЕЦ \"Аккую\" поради търговски разногласия с „Росатом“, съобщи Анадолската агенция, цитирана от ТАСС.\n\nРъководството но консорциума е провело поредица преговори с руснаците, на които е трябвало да се приемат няколко окончателни условия по споразумението. Страните обаче не могли да преодолеят някои различия от търговски характер, поради което консорциумът решил да прекрати участието си в проекта, посочва негов говорител.\n\nПроектната компания Akkuyu Nuclear собственост на „Росатом“ и консорциумът Cengiz-Kolin-Kalyon, подписаха на 19 юни 2017 година договор за присъединяването им към проекта за АЕЦ \"Аккую\" с дял от 49%. Планирано беше турските компании да влязат в капитала на атомната централа след получаване на съответните разрешителни от турското правителство до края на 2017 г.\n\nАЕЦ \"Аккую\" се планира да има 4 енергоблока ВВЕР-1200 с обща мощност от 4,8 хиляди мегавата близо до пристанище Мерсин на брега на Средиземно море. Споразумението между Русия и Турция за изграждането на АЕЦ \"Аккую\" беше сключено през май 2010 г. Срокът на експлоатация ще бъде 60 години, а обемът на произведената електроенергия ще позволи покриване на 17% от вътрешното търсене, отчитайки равнището на текущото потребление. Общият обем на инвестициите се оценява на 22 млрд. долара.\n                    ", "date": "2018.02.06", "title": "Турски консорциум излезе от проекта за АЕЦ \"Аккую\""}
{"url": "http://www.monitor.bg/a/view/11711-%D0%9F%D0%B5%D1%87%D0%B5%D0%BB%D0%B8%D0%BC-%D0%B1%D1%8A%D1%80%D0%B7%D0%B8-%D0%BF%D0%B0%D1%80%D0%B8-%D1%81-%D0%BA%D0%B0%D1%81%D0%BE%D0%B2%D0%B8-%D0%B1%D0%B5%D0%BB%D0%B5%D0%B6%D0%BA%D0%B8/", "text": "Решаваме на момента дали да приберем сумата, или да я дарим\n                    Вече имаме възможност да печелим бързи пари и то само ако си вземем касовата бележка от магазина. Идеята е подобна на лотарията, която пусна преди няколко години НАП, но въвеждането на фискалните бонове става чрез мобилно приложение и то само за секунди. Освен това голямата награда е 100 000 лева.Програмата за телефон Tesserum е разработена от българска фирма и всеки може да си я инсталира напълно, нужна е само регистрация. Тя може да работи и с двете най-големи мобилни операционни системи - Android и iOS.Принципът на въвеждане на бележките също е улеснен за потребителите, като единствено трябва да снимаме бона и след това програмата веднага ни показва дали печелим, или не. В играта може да се включи всеки българин на възраст над 14 години, а другото ограничение е, че  Потребителят не е задължен да пази листчетата, когато наградата е под 1000 лв., посочиха още от фирмата. Ако пък сме късметлии и спечелим над хилядарка, то тогава организаторите могат да поискат да им покажем бележката.Сумите, които можем да грабнем започват от 1 лев до 100 000 лева. Така, например, само с един фискален бон играем за 1, 2, 5, 10, 20, 50, 100, 1500 и 3000 лева. Голямата награда от 100 бона обаче ще бъде изтеглена на 20 декември 2018 г. на живо във Фейсбук-страницата на приложението, а в надпреварата ще се включат всички, които са въвели поне една бележка от покупка на стока или услуга. А за тези, които не успеят да спечелят парички, бонусът са вдъхновяващи мъдрости и крилати фрази.Освен за обществената полза от приложението, а именно повече приходи в държавната хазна и борба със сивата икономика, създателите дават възможност на потребителите да се разпореждат по два начина с печалбите си – или да ги получат веднага, или да дарят средствата.Ако решим да си сложим парите в джоба, то сумата ще ни бъде преведена  Единственото, което ще трябва да направим е да отидем до най-близкия куриерски офис и да вземем спечелената сума. Трябва да имаме предвид обаче, че всякакъв вид печалба според закона се облага с 10% данък.Вторият вариант е да дарим парите на неправителствена организация, от списъка с бенефициенти. Можем  и различни DMS-кампании.От дружеството пък увериха, че ще се свържат с НАП, за да преговарят с тях, участниците в приложението да могат да участват и в кампанията на приходната агенция само с едно заснемане на касова бележка.Наградният фонд пък ще се осигурява от рекламодатели, тъй като докато чакаме снимката на бележката да се качи в програмата ще ни бъдат показвани различни клипчета. В момента за времето на изчакване се показва рекламното видео за българското европредседателство.„Основната функция на Tesserum е да кара потребителите да бъдат по-активни в искането на касови бележки, защото нашият дългогодишен опит в областта на фискалните продукти и информационните технологии ни показва, че всъщност това е един от най-сериозните проблеми при т. нар. „фискализация“, каза Гриша Пенков, който е един от създателите.По думите му каквито и технически средства да бъдат въведени те не са достатъчно ефективни и за това е нужно въвеждането на подобни продукти, стимулиращи потребителите.\n\n\n                    ", "date": "2018.02.06", "title": "Печелим бързи пари с касови бележки"}
{"url": "http://www.monitor.bg/a/view/31499-%D0%92%D0%BD%D0%B0%D1%81%D1%8F%D0%BC%D0%B5-%D0%BA%D0%B0%D0%B4%D1%80%D0%B8-%D0%B7%D0%B0-%D0%BA%D0%BE%D0%BB-%D1%86%D0%B5%D0%BD%D1%82%D1%80%D0%BE%D0%B2%D0%B5%D1%82%D0%B5-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0/", "text": "IT експертите с 6 пъти по-големи заплати от средните за страната\n                    Внасяме кадри за кол центрове и IT специалисти от Испания, Холандия и Германия. Причината е, че все повече талантливи българи заминават да се трудят зад граница и няма кой да работи у нас, което кара големите чужди фирми да вкарват работна ръка отвън. Това стана ясно от думите на Пламен Цеков от Българската аутсорсинг асоциация.\n\nЧужденците предпочитали България\n\n \n\n\n\n \n\nОказва се, че в нашата страна те получават почти същите заплати, както в останалите европейски държави, но при много по-добра покупателна способност. По думите на експертите българите и чужденците взимали еднакви възнаграждения за сходни позиции стига да отговарят на изискванията на компанията.\n\nКъм момента пък аутсорсинг секторът се нуждаел от 20 000 специалисти, но не само от хора, които знаят чужди езици и IT експерти, но и от специалисти в областта на финансите, счетоводството и човешките ресурси.\n\nЗа 2016 г. хората, които са заети в този бранш, са 47 800 в цялата страна. Очаква се до 2020 г.\n\n \n\n\n\n \n\nКъм средата на тази година ще стане ясно колко точно е броят на работещите, като се очаква той да се е повишил с около 10-12%.\n\nСпоред експертите средната заплата в бизнеса, част от аутсорсинг сектора, е 2-3 пъти по-висока от средното възнаграждение в страната. Компютърните специалисти пък взимат между 4 и 6 пъти повече в сравнение със средностатистическия българин.\n\nВ сектора има значителен превес на жените. Около 68% от заетите са от нежния пол, а 32 на сто са мъже. Само при компютърните специалисти броят на мъжете надхвърля този на жените.\n\nДанните сочат още, че за 2016 г. аутсорсинг индустрията е имала 3,6% дял от БВП или 1,5 млрд. лв. приход. Очакванията са до 2020 г. аутсорсингът да има дял от 4,2% в икономиката. В София обаче са концентрирани над 90% от предприятията. Въпреки това все повече\n\n \n\n\n\n \n\nОт изнесените от асоциацията данни става ясно, че 1,5% от всички платени данъци върху доходите в държавната хазна през 2016 г. идват от аутсорсинг индустрията. „0,9% от оперативните приходи на компаниите отиват за данъци. Този сектор е изцяло „бял“, няма сива икономика в него, всички са на трудови договори с реални възнаграждения. Съвсем спокойно можем да кажем също, че аутсорсинг индустрията формира гръбнака на средната класа в България и дава работа на много млади хора, които предпочитат да останат тук, а не в чужбина“, посочи Цеков.\n                    ", "date": "2018.02.06", "title": "Внасяме кадри за кол  центровете от чужбина"}
{"url": "http://www.monitor.bg/a/view/58821-%D0%95%D0%9F-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BF%D1%80%D0%B5%D0%BC%D0%B0%D1%85%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F%D1%82%D0%B0-%D0%BF%D1%80%D0%B8-%D0%BF%D0%B0%D0%B7%D0%B0%D1%80%D1%83%D0%B2%D0%B0%D0%BD%D0%B5-%D0%BE%D0%BD%D0%BB%D0%B0%D0%B9%D0%BD/", "text": "\n                    Европейският парламент подкрепи днес премахването на ограниченията при пазаруване онлайн. Новите правила ще забранят блокирането на купувачи, посещаващи сайтове на територията на други държави от ЕС, съобщи пресслужбата на ЕП.\n\nКупувачите ще могат да избират от кой сайт да купуват стоки или услуги, без достъпът им да бъде ограничаван или да бъдат автоматично пренасочени към друг сайт заради своята националност, място на пребиваване или временно местоположение.\n\nТърговците ще трябва да се отнасят еднакво с местните купувачи и клиентите от друга държава в ЕС. Това означава да им се предостави достъп до еднакви цени или условия на продажба при покупка на стоки (например домакински уреди, електроника, дрехи), които се доставят в държава в ЕС, в която търговецът предлага стоки по общите си условия. Търговците не са длъжни да доставят стоките си във всички държави от ЕС, но трябва да предлагат възможността клиентите да вземат стоката от място, съгласувано с тях. Правилата обхващат получаването на услуги, предоставяни по електронен път, които не са защитени с авторско право, като например облачни компютърни услуги, защитни стени, съхраняване на данни, хостинг на сайтове. Промените засягат покупката на услуга, която се предоставя в помещенията на търговеца или на физическо място, където търговецът извършва дейност. Това включва престои в хотел, спортни събития, наемане на автомобили, купуване на билети за музикални събития и други развлечения.\n\nЩе бъде забранено и различното отношение към купувачите според мястото на издаване на кредитната или дебитната им карта. Търговците остават свободни да приемат всякакви средства за плащане, но не могат да дискриминират по определена платежна марка, основана на националност.\n                    ", "date": "2018.02.06", "title": "ЕП подкрепи премахването на ограниченията при пазаруване онлайн"}
{"url": "http://www.monitor.bg/a/view/15332-%D0%A2%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D1%81%D1%82%D0%BE%D0%BC%D0%B0%D0%BD%D0%B0-%D0%B2-%D0%95%D0%A1-%D1%81%D0%B5-%D0%BE%D1%87%D0%B0%D0%BA%D0%B2%D0%B0-%D0%B4%D0%B0-%D0%BD%D0%B0%D1%80%D0%B0%D1%81%D0%BD%D0%B5/", "text": "\n                    Търсенето на стомана в ЕС се очаква да нарасне през 2018 г., прогнозират от Асоциацията на европейските производители на стомана (Еврофер), съобщи Reuters.\n\nПотреблението на стомана се очаква да се увеличи с 1,9 на сто в 28-те страни от ЕС тази година - колкото и през 2017 година, със солидно търсене от заводите и строителния сектор.\n\nПрез 2019 година растежът на потреблението на стомана ще се забави до 1,4 на сто, прогнозира Еврофер.\n\nАсоциацията изтъква, че износът е застрашен поради поскъпването на еврото. Вносът на стомана в ЕС е намалял с около 14% миналата година в резултат на защитните търговски мерки срещу субсидии, които ЕС определя като дъмпингови и нелоялни, и поради нарастването на цените на китайското производство, което го прави по-малко изгодно за износ за Европа.\n\nЗа цялата година китайският износ на стомана за ЕС е намалял с 41%, от Русия - с 32 %, а от Украйна - с 31 на сто. В същото време вносът на стомана от Индия се е увеличил с близо 100%, а от Турция - с 64%. Еврофер посочва, че заради търговските мерки се е появила празнина, която бързо се запълва от други страни. Асоциацията и нейните членове трескаво очакват решението на президента на САЩ Доналд Тръмп след разследването дали вносът на стомана застрашава националната сигурност.\n\nМакар мерките да целят основно намаляването на свръхпроизводството в Китай, Еврофер е на мнение, че това може да доведе до по-голям износ на стомана, пренасочван към Европа. Еврофер очаква растежът в секторите, използващи стомана в ЕС, да достигне 2,2 на сто през 2018 година и 1,8 на сто през 2019 година.\n                    ", "date": "2018.02.06", "title": "Търсенето на стомана в ЕС се очаква да нарасне"}
{"url": "http://www.monitor.bg/a/view/80235-%D0%9F%D0%BE%D0%B4%D0%B7%D0%B5%D0%BC%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%B2%D0%B7%D0%BE%D0%BB%D0%B5%D1%8F-%D1%81%D1%82%D0%B0%D0%B2%D0%B0%D1%82-%D0%BC%D1%83%D0%B7%D0%B5%D0%B9/", "text": "Три години Столичната община се бори с документите за собствеността\n                    \n\n\n                    ", "date": "2018.02.06", "title": "За 4 лв. разглеждаме подземията на мавзолея (ОБНОВЕНА)"}
{"url": "http://www.monitor.bg/a/view/63265-%D0%9F%D0%B0%D0%BA-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D0%93%D1%8A%D1%80%D0%BC%D0%B5%D0%BD-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%BE%D0%B1%D0%B5%D1%89%D0%B0%D0%BD%D0%B8%D1%8F-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC/", "text": "\n                    В Гърмен напрежението около незаконното строителство и заселване на стотици цигани в т.н. квартал \"Кремиковци\" над село Марчево отново се възражда. Обещаният референдум за законността на пребиваването на живущите и строителството на десетки бараки беше насрочено за 18 юни миналата година, но после беше отложено от Общинския съвет в Гърмен.\n\nОт Инициативния комитет на Сдружение „Бъдеще за община Гърмен“ възобновиха предложението си допитването да се проведе преди активния летен сезон. Веднъж вече датата на референдума бе отменена по вина на общинарите в Гърмен, които не гласуваха отпускането на пари за провеждането му.\n\nПрипомняме, че бившият областен управител на Благоевградска област Валери Сарандев, бе насрочил референдума на гърменци за 18 юни миналата година. Административният съд в Благоевград също допусна общественото допитване. Сега въпросът е поставен на дневен ред пред настоящия губернатор Бисер Михайлов.\n\nИскането за референдум е след множеството протести от страна на местните хора срещу ромите, които продължават да се заселват и сега. Според инициаторите от сдружението в квартал \"Кремиковци\" почти всички постройки са незаконни. ДНСК издаде заповед за събарянето им, но от от Хелзинкския комитет спряха процедурата, като изтъкнаха нехуманност и нарушени човешки права.\n\nВъпросът за референдума, формулиран от Сдружение \"Бъдеще за община Гърмен\", е: \"Съгласни ли сте Общинска администрация-Гърмен да не разрешава изработване, приемане и прилагане на ПУП-ПРЗ на поземлени имоти, находящи се в масиви 46 и 47 в местността „Падарката“, съгласно картата за възстановена собственост на землището на село Марчево, община Гърмен, с предназначение за жилищно строителство?\".\n\nМестните хора се опасяват, че се планира узаконяване на ромските постройки, от общината обаче отричат.\n                    ", "date": "2018.02.06", "title": "Пак напрежение в Гърмен, местните искат обещания референдум"}
{"url": "http://www.monitor.bg/a/view/75111-%D0%A0%D0%B5%D1%81%D1%82%D0%BE%D1%80%D0%B0%D0%BD%D1%82%D1%8A%D1%82-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%90%D1%8F%D0%B7%D0%BC%D0%BE%D1%82%D0%BE-%D0%B7%D0%B0%D1%81%D0%B5%D0%B3%D0%B0-%D0%BE%D1%81%D1%82%D0%B0%D0%B2%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8/", "text": "\n                     \n\nРуините на някога култовия ресторант „Аязмото“ насред едноименния старозагорски парк ще останат  общинска собственост и през следващите поне 3 месеца.  Само седмица, след като местните съветници решиха да дарят обекта на старозагорската митрополия епархийският съвет и владиката Киприан отложиха подписването на договора.\n\nМотивът за отлагането е „подготовката на идеен проект“  за реконструкцията на сградата и превръщането й в музей .В специално обръщение митрополитът  обясни, че отлагането е „заради готовност да се вслушат в разума“. От  текста на решението, взето от епархийските настоятели на 6 февруари става ясно, че са  чути и другите мнения , според които дарението  се извършва при изключително много неясноти. Както за това какво ще се прави с терена, така и с финансирането на бъдещия музей на митрополитите с природо-научна част.\n\n„Това наше искане /за отлагане  подписването на договора /е да покажем на широката старозагорска общественост, че както старозагорската света митрополия,така и община Стара Загора са готови да приемат не само мнението на православните християни и гражданите,но и винаги да се вслушат в гласа на разума.“, се казва още в решението.\n\nСтарозагорският владика  Киприан  мотивира още преди близо година искането за дарението с наближаващата 180-та годишнина от рождението на митрополит Методи Кусев, който е  инициатор за създаването на парка върху обезлесения  в края на ХІХ в Ахмак баир.Той припомни, че ресторантът е изграден върху основите на първия митрополитски дом, в съседство са  параклисът „Свети Теодор Тирон“ и гробът  на дядо Методи.\n\n285 000 лв струваше на старозагорската община откупуването на имота, който беше изваден на търг от банка-кредитор на бившия му собственик, бизнесменът Стойчо Кълвачев преди 4 години. Ресторант „Аязмото“ е бил преди това част от активите на държавното дружество „Балкантурист“ , приватизирано през 90-те години на ХХ в чрез РМД.\n\nВ хода на  първоначалната дискусия преди вземането на решението от 31 януари съветниците в Стара Загора настояха то да бъде „под условие“ и предложиха 10-годишен срок за реализацията му.С аргумента, че „богохулства“ беше отнета думата на представяща  друго мнение представителка на група граждани. В крайна сметка за дарението „под условие“ се обявиха 45 съветници, а двама се въздържаха.\n\nОтсъствието си от заседанието на местния парламент при гласуването на дарението  митрополит Киприан обясни с командировка в Истанбул, където е служил в Желязната черква.\n\nПотребители в социалните мрежи не пропуснаха да отбележат, че и след това отлагане остават „висящи“ множество въпроси. Сред тях са както регистрирането на  бъдещата музейна сбирка в съответствие със Закона за културното наследство, така и финансовата издръжка на новата културна институция. Специалисти – историци са категорични, че при реконструкцията на сградата трябва да се направи и проучване на терена, който е в  съседство с архитектурния резерват „Верея – Августа Траяна“.Те припомнят, че и в момента в двора на митрополитския дом има антични артефакти, които обаче не проучени и описани.\n\n„Няма краен срок за сключване на договора за дарението, отлагането няма да наложи ново гласуване!“, коментира лаконично председателят на ОбС в Стара Загора Таньо Брайков.\n                    ", "date": "2018.02.06", "title": "Ресторантът  на върха на Аязмото засега остава общински  "}
{"url": "http://www.monitor.bg/a/view/77397-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%BD%D0%B0-%D0%95%D0%9A-%D0%B7%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "Външно: 2025 г. е амбициозна цел, ЕК ще подкрепи страните от региона \n                    Приветствам приетата от ЕК Стратегия за Западните Балкани., това е заявил премиерът Бойко Борисов , става ясно от съобщение на пресслужбата на кабинета. Според Борисов с тази стратегия категорично се декларира желанието Европа да се развива като континент на стабилността, сигурността и просперитета. \"На шестте страни и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС\", обяснил Борисов. По думите му българското правителство ще подкрепя сраните от Западните Балкани в процеса им на подготовка за членството. \"Очакваме всички през май в София да обсъдим как заедно и най-ефективно да продължим във вярната посока\", заключил Борисов. Междувременно от външно министерство също излязоха с позиция по темата, като съобщиха, че редица от нашите идеи са намерили място в стратегията. В документа се признавало стратегическото значение на региона за Европа. \"Именно за това полагахме усилия да върнем региона в дневния ред на ЕС, което се случи за първи път от 15 години насам\", казват от МВнР. От ведомството припомнят, че след срещата на върха в Солун през 2003 година, сега за първи път през май у нас ще се съберат всички лидери от Европа и региона. Според външно министерство 2025 година за присъединяване на шестте страни от Западните Балкани към ЕС е ясна времева перспектива и амбициозна цел, чието изпълнение изисква мобилизация за решителни реформи в ключови области на политическия, икономически и обществен живот. Самата стратегия се отнасяла за всички шест държави, които трябва да ускорят реформите и да изградят добросъседски отношения. Напредъкът пък ще продължи да се основава на индивидуалните постижения на всяка отделна страна. Така „нито една държава, която е готова, няма да се налага да изчака друг\". \"Европейският съюз ясно заявява готовността си да окаже допълнителна подкрепа за успеха на реформите и подобряването на живота на гражданите. Това е и категоричната българска позиция, която страната ни защитава последователно\", се казва в становището на МВнР. В заключение се казва, че страната ни приветства готовността на ЕК да подкрепи държавите от Западните Балкани с шест нови инициативи за засилване на върховенството на закона, сигурността и миграцията, социално-икономическото развитие, транспортната и енергийната свързаност, дигиталния дневен ред и отпадането на роуминга, както и добросъседските отношения.\n\n\n                    ", "date": "2018.02.06", "title": "Борисов приветства стратегията на ЕК за Западните Балкани"}
{"url": "http://www.monitor.bg/a/view/82742-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%89%D0%B5-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0-200-%D0%BC%D0%BB%D0%BD-%D0%BB%D0%B2-%D0%BC%D1%80%D1%8A%D1%81%D0%BD%D0%B8-%D0%BF%D0%B0%D1%80%D0%B8-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2/", "text": "Внасят иска за отнемане на престъпното богатство на олигарха до края на месеца\n                    Държавата ще конфискува близо 200 млн. лв. мръсни пари с недоказан произход на олигарха Иво Прокопиев. До месец се очаква искът на бившата вече Комисия за отнемане на незаконно придобито имущество срещу разградския бос да бъде внесен в съда. Това съобщи в интервю за „Блиц“ доскорошният шеф на КОНПИ и настоящ временен ръководител на новосъздадената Комисията за противодействие на корупцията и за отнемане на незаконно придобитото имущество Пламен Георгиев.„Г-н Прокопиев трябва да представи декларация пред нашата комисия, в която да докаже законността на неговите доходи. Ако не може да го направи, то в края на месец февруари КОНПИ ще внесе иск за отнемане на имуществото му, което вече сме запорирали. Разбира се, ако г-н Прокопиев докаже, че има законни средства, тогава проверката срещу него ще бъде прекратена“, заявява Георгиев. Той обаче подчерта, че вече две съдебни инстанции са потвърдили искането за налагането на запор върху имането на Прокопиев,а решенията на магистратите напълно оборват защитните тези на олигарха, че парите му били чисти.„В решението на съда изключително добре беше написано, че всичко, което е свършила КОНПИ, е законосъобразно. За нас няма свещени крави. Г-н Прокопиев не е първият олигарх, на когото запорираме имущество, такъв беше и Цветан Василев. Има и други лица. Оттук нататък всеки трябва да се притеснява, ако има незаконно придобито имущество!“, категоричен е Георгиев. Настоящият шеф на КПКОНПИ обясни още, че не се притеснява от предстоящите медийни атаки на кръга „Капитал“, изданията от който всеки път скачат в защита на своя олигарх. Георгиев посочи още, че делото за отнемане на имането на банкера беглец Цветан Василев все още тече на първа инстанция.„Оттук нататък следват съдебни процедури, които са дълги и трудни, защото материалите по делото са стотици страници. Чакаме същинския съдебен процес, в който ще бъдат изслушани свидетели и ще бъдат разгледани експертизи. След това съдът ще вземе решение дали да отнеме това наистина гигантско имане, което сме запорирали“, заявява шефът на новото антикорупционно звено. Според него поведението на Василев и приближените му, които публично атакуват комисията, е естествена защитна реакция.„Най-нормалното е, когато ти е запорирана сума от близо 1 млрд. лв. да атакуваш този, който го е направил. Правят го и хора, на които са запорирани дори суми от порядъка на 5 или 10 хил. лева. Само ще ви дам един пример – преди 5 години, когато бях зам.-министър на правосъдието и посещавах затворите, над 90% от затворниците твърдяха, че са невинни. Всички обясняваха как са в затвора поради грешка в системата или по някаква друга причина, която е независеща от тях, или че са били набедени. Ние работим само с факти и доказателства, които представяме в съда. А другото е просто една говорилня“, категоричен е Георгиев. Пред Блиц той посочва още, че новата комисия тепърва ще работи по сигнали за корупционни практики сред кметове, бизнесмени или политици„Тепърва ще има операции и срещу местната власт и срещу по-високо ниво политически лица, а също така и по отношение на магистрати. Ние работим и по отношение на противодействие на корупцията сред магистратите, защото аз повтарям отдавна, че ако ние имаме една добре работеща съдебна система с честни хора, то тя ще може да изправи всички недъзи в обществото! Не сме забравили магистратите! Очаквайте скоро операции срещу тях“, заявява Георгиев, като отправя послание към гражданите да подават сигнали за корупция в комисията.\n\n\n                    ", "date": "2018.02.06", "title": "Държавата ще конфискува 200 млн. лв. мръсни пари на Прокопиев"}
{"url": "http://www.monitor.bg/a/view/56445-%D0%91%D1%80%D0%B0%D0%BD%D1%8F%D1%82-%D1%81%D1%8A%D1%81-%D1%81%D0%BE%D1%86%D0%BF%D0%BB%D0%B0%D0%BA%D0%B0%D1%82%D0%B8-%D1%83%D1%87%D0%B8%D1%82%D0%B5%D0%BB%D0%BA%D0%B8-%D0%B2-%D0%9E%D0%94%D0%97-%D0%91%D1%80%D0%B5%D0%B7%D0%B8%D1%87%D0%BA%D0%B0/", "text": "Тръгна и подписка в защита на персонала\n                    \n\n\n\n\n\n\n                    ", "date": "2018.02.06", "title": "Бранят със соцплакати учителки в ОДЗ \"Брезичка\""}
