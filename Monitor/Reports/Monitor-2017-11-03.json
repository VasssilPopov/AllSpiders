{"url": "http://www.monitor.bg/a/view/21559-%D0%93%D1%80%D0%BE%D0%B1%D0%B8%D1%89%D0%B0%D1%82%D0%B0-%D0%BF%D1%8A%D0%BB%D0%BD%D0%B8-%D1%81-%D1%87%D0%B8%D1%81%D1%82%D0%B0%D1%87%D0%B8-%D0%BF%D1%80%D0%B5%D0%B4%D0%B8-%D0%90%D1%80%D1%85%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D0%B7%D0%B0%D0%B4%D1%83%D1%88%D0%BD%D0%B8%D1%86%D0%B0/", "text": "Масово се купуват цветя и свещи още предния ден\n                    Ден преди Архангелова задушница стотици хора отидоха да почистят гробовете на своите близки. Алеите в гробищата се изпълниха с мъже и жени, които метат падналата шума и мъкнат стоварили се върху паметниците и около тях клони от дървета към контейнерите.„В католическите гробища, където е погребан съпругът ми, плащам по 25 лв. всеки месец и е уредено, а на Централните софийски гробища никой нищо не ми иска, но е такава мръсотия – листа, клони, непрекъснато „движещи“ се кошчета за боклук, откраднати синджири и бетонни колчета от гроба“, оплака се пред „Монитор“ възрастна жена. В съседен парцел дама на средна възраст успокояваше свекърва си по телефона, че надгробният паметник на нейния свекър не е в лошо състояние, но има много за чистене около него и по алеята.Въпреки че търговията с цветя и свещи не секва никога пред гробищните паркове, много хора бяха предпочели да купят предния ден, може би за да не губят време да се редят на ужасно дълги опашки в деня на Задушница. И така, отново се заформиха опашки като краваи за букети от есенни цветя и свещи.Архангеловата задушница е една от трите през годината, наричана Голяма задушница, тя е последната за годината преди настъпващите коледни пости. Отбелязва се в първата събота преди Архангеловден, защото събота е отредена от църквата за ден на покойниците. На този ден православните християни се молят за душата на мъртвите, а в храмовете се прави панихида за починалите. На Задушница се посещават гробовете на близки починали, палят се свещи и се оставят цветя. Гробът се прелива и с червено вино, раздава се варено жито.На Архангелова задушница се отдава и вечна признателност на офицерите и войниците, загинали за България – във войните, в операции за поддържане на мира и при изпълнение на воинския дълг в мирно време.За осигуряване нормален превоз на гражданите за Задушница са въведени промени в организацията на движението. Разкрива се временна автобусна линия номер 83А за гробищен комплекс \"Бакърена фабрика\". Разкрива се временна автобусна линия номер 108А за гробищен комплекс \"Бакърена фабрика\". Разкриват се временни автобусни линии за обслужване на гробищни комплекси \"Централни гробища\" и \"Малашевски гробища\" - линия 18А и линия 79А.Дежурните служители от КАТ ще насочват колите за паркиране около гробищните комплекси. Неправилно паркираните автомобили в районите на гробищата за времето от 8 до 16 ч. ще бъдат вдигани с паяк.\n\n\n                    ", "date": "2017.11.03", "title": "Гробищата пълни с чистачи преди Архангелова задушница"}
{"url": "http://www.monitor.bg/a/view/33159-%D0%94%D0%9F%D0%A1-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B5%D0%BC%D0%BE%D0%BD%D1%82%D0%B0%D0%B6-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%B2%D0%BB%D0%B0%D1%81%D1%82%D1%82%D0%B0/", "text": "\n                    \n\n\n                    ", "date": "2017.11.03", "title": "ДПС започва „демонтаж” на националистите от властта (ОБНОВЕНА)"}
{"url": "http://www.monitor.bg/a/view/3761-%D0%9C%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%9B%D0%B8%D0%BB%D1%8F%D0%BD%D0%B0-%D0%9F%D0%B0%D0%B2%D0%BB%D0%BE%D0%B2%D0%B0-%D0%92%D0%BE%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B2%D1%80%D0%B5%D0%B4%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Готвеният от опозицията вот на недоверие към правителството на страната ще навреди на България. Ако всички политици и партии са били искрени, че европредседателството на България е надпартийна кауза, то трябва да бъдем единни. Това заяви в курортния град Хисаря министърът на европредседателството Лиляна Павлова. „За мен, ако всички са били искрени в това, че председателството на България е надпартийна кауза, за която трябва да се обединим всички българи. Ако това е така, а не е лицемерие. Ако те наистина вярват, че България може да се покаже единна в този период, не би следвало да обслужват вота на недоверие. Защото европейските въпроси и външната ни политика са надпартийни теми”, заяви Павлова. По думите й ако опитът е през председателството да бъде дестабилизирано правителството, то такива сигнали за политическа нестабилност вредят на страната ни. „Те не вредят само на българското правителство и на ГЕРБ. Те вредят на България и на бъдещето на България, като стабилен партньор в период, в който бихме могли да отстояваме силни позиции в защита на европейското финансиране за страната ни, подкрепата за България за Шенген и за еврозоната, както и за всичко това, което уж от опозицията също подкрепят като приоритет”, бе категорична Лиляна Павлова. Тя заяви, че европредседателството ни е период на национално обединение и ако има проблеми в някои сектори, то опозицията е редно да критикува, а компетентните органи да проверят сигналите.\n\nЗаради предстоящото европредседателство предстоят над 20 срещи в регионите у нас, първата от която бе в Хисаря. Извън тези срещи ще има и над 100 в малките населени места по линия на комуникационната стратегия, каза Лиляна Павлова. „Ще работим и с общините. Всяка една община в момента има възможност да подаде проект за някаква своя местна инициатива за популяризиране на България, на своя регион по време на председателството”, каза тя, като призова българите към обединение, за да могат да покажат по време на председателството прекрасни артефакти и традиции от своите региони. Над 22 000 души от Европа ще са гостите на страната ни по време на европредседателството. Целта е на всички да бъдат промотирани български традиции и празници. Едни от гостите може да бъдат заведени на зарязване на лозя, на други да бъдат подарени мартеници, а трети да получат във вид на сувенири българската азбука. Българската шевица например ще бъде вградена в шалове и вратовръзки, които като подарък ще получат гостите. Друг подарък за тях може да бъде флаконче с розово масло или лавандула, мартеница. „Така че във всеки един месец имаме по някаква такава традиция – елегантно да я покажем, да я сложим като сувенир в подаръците”, обясни Павлова. Тя уточни, че европредседателството е възможност да бъде презентирано българското производство на храни, плодове, зеленчуци, сирена и кашкавали. Предстои представяне и на българската бира в Брюксел.\n\nДевет от събитията в официалния календар, включително и посещенията у нас на най-високо ниво и обиколки от страната – всички започват от Пловдив. Това не е случайно, каза още Лиляна Павлова. „Идеята е да покажем Пловдив и Стария град, като вид подгряване за Пловдив 2019. Важна част от културния, но и от официалния календар от събитията”, обясни тя.  \n                    ", "date": "2017.11.03", "title": "Министър Лиляна Павлова:  Вот на недоверие вреди на европредседателството на България"}
{"url": "http://www.monitor.bg/a/view/87246-%D0%A1%D0%BF%D0%B0%D1%81%D1%8F%D0%B2%D0%B0%D1%82-%D1%81%D1%82%D0%B5%D0%BD%D0%BE%D0%BF%D0%B8%D1%81%D0%B8-%D0%BE%D1%82-%D0%B2%D0%BB%D0%B0%D0%B3%D0%B0%D1%82%D0%B0/", "text": "\n                    С 13 000 лв., които са отпуснати от държавния бюджет, започна ремонт на храм-костницата в кюстендилското село Гюешево. Местните припомнят, че костницата е строена през 1925-1930 година с дарения и спомоществования от цяла България. В подземието му е изграден мраморен саркофаг, в който са положени кости на около 1 800 войника и 26 офицера, загинали във войните 1912 - 1915 г. Под влиянието на атмосфелните условия обаче се налага често да се ремонтира покривът и дренажно отводнителната система, заради влагата.\n\nПо думите на кмета на селото Татяна Георгиева парите се отпускат целево, за да се изолира влагата в помещенията, която може да унищожи стенописите в храма. „Ремонтът е дългоочакван. Аз алармирах за проблема преди повече от година. Надявам се, че Министерството на отбраната ще довърши започнатото. Самата реконструкция трябва да приключи до началото на зимата“, допълва кметът на населеното място.\n\nЖителите на Гюешево припомнят, че храмът „Света Троица” е издигнат в памет на загиналите български офицери и войници през Междусъюзническата (1913г.) и Първата световна война (1915-1918г.) в боевете, водени в околностите на Кюстендилско.\n                    ", "date": "2017.11.03", "title": "Спасяват стенописи от влагата"}
{"url": "http://www.monitor.bg/a/view/47087-%D0%9C%D1%83%D0%B7%D0%B5%D0%B9-%D0%BF%D0%BE%D0%BA%D0%B0%D0%B7%D0%B2%D0%B0-%D1%81%D0%BF%D0%B0%D1%81%D0%B5%D0%BD%D0%B8-%D0%BE%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BA%D1%83%D0%BB%D1%82%D1%83%D1%80%D0%BD%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8/", "text": "\n                    Културни ценности, които са били спасени благодарение на усилията на служителите от Главна дирекция „Борба с организираната престъпност“ и Главна дирекция „Криминална полиция“, както и на съответните структурни звена, които отговарят за територията на Пазарджишка област, са показани в изложба в Регионалния исторически музей в Пазарджик. Това съобщи директорът на културната институция Борис Хаджийски. Артефактите са експонирани в залата за временни изложби, а желаещите да ги видят могат да  посетят уникалната изложба до 1 декември. В резултат на успешните акции на правозащитните органи и след произнесени окончателни присъди, само в периода 2012-2017г. във фондовете на Регионален исторически музей - Пазарджик са постъпили около 1500 културни ценности и 1300 в Археологически музей „Проф. Мечислав Домарадски“, гр. Септември, част от които посетителите могат да видят в изложбената зала. Експонираните културни ценности-290 на брой, са археологически артефакти- керамични съдове, накити, фибули метални пластики, старинни монети на македонски и тракийски владетели, оръжия от 18-ти и 19-ти век, етнографски вещи и художествени предмети-6 изключително ценни икони, представени в състоянието, в което са предадени в музеите. Безспорно, най-голям интерес предизвиква бронзова статуетка на римлянка от 2-3 век, която е изключително ценна и качествена. Реликвите са намерени у иманяри и конфискувани от различни съдилища в полза на държавата. Практиката е тези ценности да отиват в тези регионални музеи, в чийто обхват са намерени културните ценности и подобно \"захранване\" на музейните фондове се случва ежегодно. Една от целите  е да се покаже успешната работа на службите за противодействие на кражбите и контрабандата на предмети с културно-историческа стойност, обясни шефът на пазарджишкия Регионален исторически музей Борис Хаджийски.  \n\n\n                    ", "date": "2017.11.03", "title": "Музей показва спасени от полицията културни ценности"}
{"url": "http://www.monitor.bg/a/view/79979-%D0%A3%D0%B2%D0%BE%D0%BB%D0%BD%D0%B8%D1%85%D0%B0-%D0%B2%D0%B8%D0%BD%D0%BE%D0%B2%D0%BD%D0%B8%D1%86%D0%B8%D1%82%D0%B5-%D0%B7%D0%B0-%D0%B7%D0%B0%D0%B1%D0%B0%D0%B2%D0%B5%D0%BD%D0%B8%D1%8F-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%A8%D0%B8%D0%BF%D1%87%D0%B5%D0%BD%D1%81%D0%BA%D0%B8-%D0%BF%D1%80%D0%BE%D1%85%D0%BE%D0%B4/", "text": "\n                    Ръководителите на ремонтите на столичните булеварди „Шипченски проход“ и „Асен Йорданов“ бяха уволнени. От „Пътища и съоръжения“ съобщиха, че освобождават изпълнителният директор инж. Николай Додеков и техническите ръководители на обектите Константин Георгиев и Христо Дживтерeв.\n\nДо уволненията се стига след като от Столичната община наложиха на фирмата 130 хил. лв глоба за забавяне и некачествен ремонт. От „Московска“ 33 не признаха и работа за 553 хил. лв. Фирмата беше връщана даже три пъти да си дооправя тротоарите. В становище на „Пътища и съоръжения“ се посочва, че фирмата не е толерирала и няма да толерира недобри строителни практики.\n\nПреди дни кметът на София Йорданка Фандъкова съобщи, че глобени фирми за некачествен ремонт, няма да се допускат до участие в търгове за големи инфраструктурни проекти в София. „Възползваме се от всяка възможност и налагаме най-строгите санкции. Контролът върху качеството на ремонтните дейности е изключително сериозен. Всички законови механизми са заложени в договорите“, категорична е Фандъкова. За последните 3 години на фирми ремонтиращи столицата, са наложени санкции за над 2 млн. лв.\n                    ", "date": "2017.11.03", "title": "Уволниха виновниците за забавения ремонт на „Шипченски проход“"}
{"url": "http://www.monitor.bg/a/view/15509-%D0%91%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%A0%D1%83%D1%81%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%BF%D1%80%D0%BE%D1%84-%D0%9D%D0%B8%D0%BA%D0%BE%D0%BB%D0%B0%D0%B9-%D0%9F%D0%B5%D1%82%D1%80%D0%BE%D0%B2/", "text": "\n                    Четири дни след като министърът на здравеопазването проф. Николай Петров подаде оставка от УМБАЛ - Русе разпространиха отворено писмо, в което изразяват подкрепата си за политиката на министерството и за проф. Петров. То е адресирано до Министерския съвет и до министерството на здравеопазването.\n\nВ текста, подписан от изпълнителния директор на русенското здравно заведение д-р Иван Стоянов, се казва, че подадената оставка е личен морален акт, но общественият интерес налага започнатото от екипа на министерството под ръководството на проф. Петров да бъде продължено. Посочват се основните проблеми в здравеопазването, очертани в политиката на екипа – утвърждаване на нови правила за управление на лечебните заведения, нови правила за финансиране на медицинската дейност и за контрол, запазване на медицинските специалисти.\n\nПризовава се правителството и Народното събрание да прояват отговорно държавническо поведение, като подкрепят екипа на проф. Петров и започнатата от него политика и реформа в здравеопазването.\n                    ", "date": "2017.11.03", "title": "Болницата в Русе подкрепя  проф. Николай Петров"}
{"url": "http://www.monitor.bg/a/view/68154-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%94%D0%B8%D1%80%D0%B8%D0%B3%D0%B5%D0%BD%D1%82%D1%8A%D1%82-%D0%B8-%D0%BF%D1%8A%D1%80%D0%B2%D0%B0%D1%82%D0%B0-%D1%86%D0%B8%D0%B3%D1%83%D0%BB%D0%BA%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5/", "text": "\n                     Между диригента и оркестъра трябва да има огромно доверие. Необходимо е да действат в пълен синхрон, иначе музикантите ще се догонват и ще се получи пълна какофония.Ако приемем, че Иво Прокопиев е диригентът на протестите (срещу правителството на Орешарски и не само), то съпругата му Галя е първата цигулка, с която се разбират само с поглед. Преди още да е вдигнал палката, тя вече се е изпънала в готовност да прокара лъка по струните. Ролята й е централна, но тя си остава човек от оркестъра. Колкото и да е талантлива, диригентът на оркестър „Капитал” никога не й дава възможност за солова изява. А може да е и още по-зле – когато диригентът няма доверие на оркестъра си, го превръща в трупа от буфосинхронисти. Държат инструментите и се правят, че свирят на тях. Това е като пеенето (на опорни точки) на плейбек. Няма издънки, всичко е предвидимо, но не е истинско и публиката бързо се разочарова и се разотива.Галя Валентинова Прокопиева (по баща Тодорова) е родена на 7 септември 1973 г. Любовта между нея и Иво Прокопиев пламва в редакцията. Женят се след тежка катастрофа, която са претърпели. Оттогава са неразделни. Имат 4 деца, но Галя Прокопиева е приемна майка и на всички онези малки „капиталчета”, на които семейство Прокопиеви са дали шанс в живота и кариерата. Нахъсани и нахални, много от тях са научили най-важния житейски урок – мачкай всички по пътя на шефа си, обслужвай интересите му, бий враговете му с опорните точки, които началникът е спуснал. Така действа добре смазаната машина на медийните бухалки от кръга „Капитал”, за която ще ви разкажем малко по-натам. Сега се връщаме обратно при „майката“ на „Капитал”, която кътка вестникарските си пиленца на протестите срещу правителството на Орешарски и заема страна – грубо нагазване на правилата в истинската журналистика, където водещо трябва да е придържането към фактите, а не манипулативното им представяне в интерес на определена прослойка от хора. Да приемем, че тя заема позиция в качеството на гражданин и не ангажира по никакъв начин изданията, които ръководи. Само че тази тънка червена линия е толкова незабележима, че разликата не може изобщо да се хване.„Статии пиша непрекъснато наум. Мисля ги, съмнявам се в това, което мисля, проверявам и питам. Буквално си представям случките в заглавия и въвеждащи изречения – дори рутинни житейски ситуации. Ефективно работя редактор – доста е различно. Старая се да не „инкрустирам“ себе си в статиите, които редактирам, и да уважавам авторите. Но пиша коментари – последният, който ми отне повече време, беше за новогодишния брой на „Капитал“. Тези, от които съм най-щастлива обаче, са спонтанни, по теми, които за мен са разделителни, макар и често не твърде комерсиални“, споделя през януари 2007 г. Галя Прокопиева пред списание „Тема“.Няколко години по-късно, през май 2014 г., бизнесменът, който твърди, че не се меси по никакъв начин в редакционната политика на изданията от кръга „Капитал“, спуска инструкции по темата за лицензите на ЕРП-тата, като набърква и медии, с които формално няма никаква връзка. В инструктажа има фрази като: „Подгответе серия от статии за „Дейли“ през седмицата и нещо обобщаващо за седмичния К. В „Дневник“ е хубаво да излезе сценарият в началото, после както Вели прецени, според развитието с мнения и коментари. Може би „Дневник“ да се фокусира върху политическата страна“, „Красен Станчев от инициативата \"Да спасим енергетиката\" ще говори със сигурност“, „Потърсете и политическите сили - ГЕРБ и РБ. За тях това също е възможност за изява и радикализация, предполагам поне РБ ще реагират, защото за тях няма потенциални вреди“, „Да се пробваме да намерим писмото на Йотингер до Стойнев. Може би евродепутатите от ГЕРБ и РБ го имат. Пробвайте и от офиса на Кристалина Георгиева да го потърсите...“След собствените му разсъждения по темата Прокопиев разпорежда „да се направи нужната организация“ за съответните огледални публикации.Тази „организация“ е видна и с невъоръжено око в изданията на олигархичната задруга. На опорните точки и тяхната употреба ще се спрем подробно в пета глава. Сега се пренасяме на площада, където граждани настояват правителството на Орешарски да си върви. Група журналисти от „Капитал“ са си направили изнесена планьорка, скупчени около главния редактор Галя Прокопиева. Тя стои със загрижено изражение и изглежда като човек, който обмисля „рутинни житейски ситуации“.Самото присъствие на Прокопиева на антиправителствените протести вече е знак. Тя не е случаен човек и когато по същото време вървят упорити слухове за сенчесто финансиране на „будната гражданска съвест“, всички съмнения трябва да бъдат изчистени.Съпругата на бизнесмена Иво Прокопиев и по съвместителство и шеф на изданията на групата коментира ситуацията в държавата по Нова тв по следния начин: „Проблемът е, че има осъзнаване на гражданите, но те нямат политическа алтернатива. Това, че тази алтернатива я няма, не значи, че не трябва да я търсим. Трябва да има летва на търпимост. Ако се запази тази взискателност към политиците, няма да бъде лошо.“ Тя уточнява, че „да се говори, че кръгът „Капитал” стои зад протестите и ги плаща, означава или че си неграмотен, или че нямаш достойнство“. Олигаршата има отношение и към контрапротестите: „Да влачиш едни стари хора по влакове и рейсове, после да ги пуснеш по жълтите павета, по които вървят протестиращите, това е жалко.“ С други думи – паветата са на младите. А вероятно и на „умните и красивите“. Но това е отделна тема.\n\n\n                    ", "date": "2017.11.03", "title": "Иво Прокопиев: Диригентът и първата цигулка на протестите"}
{"url": "http://www.monitor.bg/a/view/56948-%D0%A4%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%BE%D0%B4%D0%B0%D0%B2%D0%B0-473-%D0%BE%D1%82-%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-renault/", "text": "\n                    Правителството Франция обяви намерението си да продаде част от своя дял в Renault SA. Акциите бяха придобити от държавата преди 2 години, за да се попречи на промяната на правилата, предвиждаща на всяка акция да съответства само един глас в общото събрание на компанията, съобщава „Прайм”. По този начин останалите собственици на Renault са искали да заобиколят закона „Флоранж”, приет през 2015 г., според който притежавалите акции от едно дружество повече от 2 години имат двойно право на глас.От френското финансово министерство уточниха, че ще бъдат продадени 14 млн. акции, които са 4,73% съвкупния капитал на Renault. Ценните книги на автомобилостроителя ще бъдат пласирани през финансови посредници. След сделката държавата ще си остане с най-голям дял от 15%.Междувременно стана известно, че една десета от въпросния пакет ще бъде купен от самата фирма Renault. След това акциите ще бъдат предложени на бивши или настоящи работници и служители на компанията.На фона на новините около продажбата на дяловете акциите на Renault SA на борсата EPA поскъпнаха днес по обяд с 4,34% до 90,36 евро за ценна книга.\n\n\n                    ", "date": "2017.11.03", "title": "Франция продава 4,73% от акциите на Renault"}
{"url": "http://www.monitor.bg/a/view/20700-%D0%A2%D1%83%D1%80%D1%81%D0%BA%D0%B8%D1%82%D0%B5-%D0%B3%D1%80%D0%B0%D0%BD%D0%B8%D1%87%D0%B0%D1%80%D0%B8-%D1%81%D0%BC%D0%BB%D0%B5%D0%BB%D0%B8-%D0%BE%D1%82-%D0%B1%D0%BE%D0%B9-%D0%BD%D0%B0%D1%88%D0%B5%D0%BD%D0%B5%D1%86%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D0%B5%D1%87%D0%B0%D1%82/", "text": "\n                    Българинът, който беше пребит брутално на граничен пункт \"Лесово\" от турски граничари, е имал проблем с печат и по тази причина се е стигнало до инцидента, когато не е успял да влезе в южната ни съседка. Това разказа самият той в ефира на Нова ТВ.Вчера прокуратурата съобщи за кърваво меле на ГКПП \"Лесово\", където турски граничари от \"Хамзабейли\" са смлели от бой българин. \"Обърнахме колата на дестинация излизане. За да излезеш, трябва да минеш през 4 гишета. Наредихме се на първо гише, изчакахме си реда. Там снимат номера на колата и самия автомобил. Пропуснаха ни, отидохме на второто гише, където проверяват паспорти. На последното четвърто гише беше жена митничарка и вътре имаше трима граничари, които пиеха чай и пушеха цигари. След като ни обработиха документите, тя отвори прозорчето на гишето и ми каза \"Бай,бай\". Посочи ми, че имам право да напусна Турция\", разказа брутално пребитият наш сънародник, който пожела да остане анонимен. \"Докато чакахме реда на гише дезинфекция на влизане в България вратата се отвори внезапно и получих силен удар в лявото око. След като бях ударен ми се вкопчиха няколко ръце и ме издърпаха насила навън. Видях хората, които пиеха чай и пушиха цигари в гишето. Крещяха \"юрум, юрум\" и сочеха към турско. Единият ме удряше по гърба, другият в бедрата и краката, бях като парцал, дрехите и бельото ми бяха разкъсани\", разкри още потърпевшият. \"Момичетата на гише \"дезинфекция\" се уплашиха и излязоха. Те разказаха, че това не е първия подобен случай. Оказва се, че са пропуснали да ударят някакъв малък печат, който посочва, че колата трябва да напусне. Просто грешката е тяхна. Лявото ми око е засегнато много силно, имам разкъсване от вътрешната страна на устната, отронено парченце от зъб, дясната ми ръка беше на няколко пъти силно извивана\", посочи в допълнение той.Прокуратурата проверява случая с побой над българин от турски граничари на ГКПП „Лесово“, потвърди междувременно вицепремиерът и министър на външните работи Екатерина Захариева в ефира на bTV. „Веднага след този казус „Гранична полиция“ и шефът на митницата са поискали разговор с колегите си от турска страна. Получили са извинение и се надявам са предприели мерки срещу служителя, който е извършил това. Тече и разследване. Изключително неприятен казус. Има записи на камерите. В момента нашата прокуратура разследва, ще се изгледат нещата. Лично аз не съм ги гледала. Имаме и разследване на прокуратурата. Надявам се да не е честа практика“, коментира Захариева. По думите й със сигурност, ако има такива казуси, хората трябва да реагират веднага, както и „Гранична полиция“ на място. „Има проверка от прокуратурата, веднага са реагирали колегите от „Гранична полиция“, свързали са се с колегите в Турция и са получили уверение, че самите те също ще разгледат казуса и ако има такъв, служителят, който си е позволил физическото насилие, ще бъде наказан“, подчерта вицепремиерът.Турските граничари са се извинили за бития българин, коментира Захариева по-късно днес и в кулоарите на парламента.Турският граничен полицай, виновен за саморазправата ще бъде наказан, увери пък вътрешният министър Валентин Радев. Той обясни, че нашия съгражданин е искал да отиде на екскурзия в съседна Турция. Когато минавал на проверка през турското КПП обаче имало проблем с тяхната система и документите му не можели да се обработят бързо. „Той решил, че се отказва и направил обратен завой през КПП. Те обаче решили, че в колата има нещо съмнително и трябва да мине през рентген, обясни Радев. Така на 10-20 метра в наша територия, те го настигнали, където един от граничарите всъщност започнал да се държи грубо. Тези му действия били продиктувани от страха му, че ще бъде уволнен, ако не направи проверката. Българинът не бил проверен, но присъствал в тяхната система, Именно затова по думите на Радев тамошните власти искали данни за него и колата. „Има правила и те трябва да се спазват, независимо на кое КПП се намираме“, заяви Радев. По думите му българинът вече е разпитан,а цялата документация е предадена на прокуратурата в Ямбол.\n\n\n                    ", "date": "2017.11.03", "title": "Турските граничари смлели от бой нашенеца заради печат, извинили се за инцидента (ОБНОВЕНА)"}
{"url": "http://www.monitor.bg/a/view/16247-%D0%A7%D0%B5%D1%82%D0%B8%D1%80%D0%B8%D0%BC%D0%B0-%D1%80%D0%BE%D0%BC%D0%B8-%D0%BF%D1%80%D0%B5%D0%B4-%D0%A2%D0%B5%D0%BC%D0%B8%D0%B4%D0%B0-%D0%B7%D0%B0-%D0%BA%D1%8A%D1%80%D0%B2%D0%B0%D0%B2%D0%BE-%D0%BC%D0%B5%D0%BB%D0%B5-%D0%B2-%D0%A0%D0%B0%D0%B4%D0%BD%D0%B5%D0%B2%D0%BE/", "text": "\n                    Баща, син и двама братовчеди застанаха пред Темида в Стара Загора за кърваво меле на центъра на миньорския град Раднево отпреди 18 месеца. След поредица от връщания на обвинителния акт и самоотвод на съдия делото за жесток побой , нанесен от ромска фамилия над трима местни   младежи най-после тръгна.На подсъдимата скамейка са 39-годишният лихвар от ромския квартал Кантона Калчо Иванов,20 – годишният му син Стефан и неговите братовчеди Динко Ангелинов и Антон Иванов.Срещу тях е повдигнато обвинение за опит за убийство на повече от едно лице по хулигански подбуди, който останал недовършен по независещи от тях причини.. В хода на досъдебното производство по безспорен начин е установено, че в ранния следобед на 2 май 2016 г. в Раднево е възникнало спречкване за отнето предимство на пътя между обвиняемия Стефан и пострадалия, 28-годишния Георги Николов, при което Николов е нанесъл побой над по-младия шофьор. Обвиняемият се оплакал на баща си Калчо и заедно с братовчедите си Антон и Динко решили да се саморазправят.Четиримата с два автомобил започнали да търсят Георги и неговите приятели, след което ги открили и преследвали до центъра на градчето в близост до фитнес- зала. Там четиримата обвиняеми слезли от автомобила въоръжени с бухалки, пръти и ножове и пред очите на около 25-30 свидетели се нахвърлили върху пострадалите Георги Николов, Живко Жеков и Цветелин Кюстендилски. На първото заседание бяха разпитани голяма част от 37-те свидетели, съдия – докладчикът Марияна Христакиева насрочи изслушването на останалите за 11 и 12 декември. . За престъплението, за което са повдигнати обвинения на четиримата, се предвижда наказание „лишаване от свобода“ от 15 до 20 години или доживотен затвор.Инцидентът от 2 май м.г. стана причина за близо едноседмично брожение в града, стигна се до въвеждането на тежко въоръжена жандармерия и водометни оръдия за опазването на квартал „Кантона“ от опожаряване.Година и 8 месеца считаните за извършители на тежкото престъпление са в ареста с постоянна мярка за неотклонение „задържане под стража“.Няколко адвокати са наети да бранят подсъдимите , сред тях е и нашумялата преди време заради връзка с Илиан Варсанов Радост Караиванова.\n\n\n                    ", "date": "2017.11.03", "title": "Четирима роми пред Темида за кърваво меле в Раднево"}
{"url": "http://www.monitor.bg/a/view/57316-%D0%92%D0%B4%D0%B8%D0%B3%D0%BD%D0%B0%D1%85%D0%B0-%D1%88%D0%B2%D0%B5%D0%B4%D1%81%D0%BA%D0%B8-%D0%BA%D0%BB%D1%83%D0%B1-%D0%B2%D1%8A%D0%B2-%D0%B2%D1%8A%D0%B7%D0%B4%D1%83%D1%85%D0%B0/", "text": "\n                    Мощна експлозия разтърси популярна дискотека в шведския град Малмьо – Babel club. Засега няма информация за човешки жертви, но на място вече има сапьори, както и много полиция и пожарникари. Засега е противоречива информацията дали става въпрос за една или повече експлозии. В социалните медии се появиха данни, че посетители на клуба са бягали, за да спасят живота си, но собственикът на клуба заяви, че той е бил затворен по време на взрива. Това не е първи такъв инцидент в дискотеката. Преди почти година – през октомври, 2016 г., там отново имаше взрив, който потроши входа на клуба. Според шведския влогър Петер Имануелсен за последните 24 дни това е 12-ти взрив в Швеция.\n                    ", "date": "2017.11.03", "title": "Вдигнаха шведски клуб във въздуха"}
{"url": "http://www.monitor.bg/a/view/89516-%D0%9C%D0%B8%D0%BB%D0%B8-%D0%91%D0%BE%D0%B1%D0%B8-%D0%91%D1%80%D0%B0%D1%83%D0%BD-%D0%B5-%D0%BF%D0%BE%D0%BB%D1%83%D0%B3%D0%BB%D1%83%D1%85%D0%B0/", "text": "\n                    Актрисата Мили Боби Браун разкри, че е полуглуха. Звездата от хитовия сериал на Netflix \"Странни неща\" е родена с частична загуба на слуха в едното ухо, която след време прераства в пълна. 13-годишната старлетка обаче не позволява на недостатъка си да вреди на кариерното й развитие. „Тъкмо започнах и да пея и ако звуча лошо - не ми пука, защото просто правя това, което обичам“, заяви с усмивка пред сп. Variety тя.Браун е сред младите надежди на Холивуд. В актива си с отличия чаровната испанка вече добави престижната награда „Еми“, а водещите модни агенции се надпреварват да я привлекат за рекламните си кампании. Актрисата се разписва с участие в четири сериала, а през 2019 г. ще я видим и на големия екран в лентата „Годзила 2“.\n\n\n                    ", "date": "2017.11.03", "title": "Мили Боби Браун е полуглуха"}
{"url": "http://www.monitor.bg/a/view/4397-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-3-%D0%BD%D0%BE%D0%B5%D0%BC%D0%B2%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    Тежко начало на деня, особено за родените в края на зодията. Не предприемайте важни и отговорни дела. Апетитите са огромни, интересите ви може да се сблъскат с тези на силни противници и конкуренти. Дори и без повод може да бъдете наранени и ощетени. Спазвайте правилата и не се месете в чуждите отношения. Каквото се развали трудно ще се оправи. С дипломатичен подход ще избегнете неприятностите, които може да причините на себе си и на близките. Ако се скарате с любимия може и да се разделите.Работа-4Пари-5Любов-4Късмет-4Здраве-4 Сутринта интересите ви се сблъскват с тези на безкопромисни и безскруполни хора. Дайте предимство на тези, които бързат. До вечерта ще ги изпреварите. Ще попадате в нестандартни ситуации, в които ще отивате някъде по работа, а ще срещате любовта или обратното. Трудно ще ограничите апетитите на всички нива. Вероятни са изневери и поглед в странична посоката. Очертават се юридически битки. Гонете си правата и интереса, преговаряйте за повишение и преназначение на по-добра позиция. Конкурентите ви настъпват.Работа-5Пари-5Любов-6Късмет-4Здраве-4 Ден на неочаквани обрати в отношения и връзки. Луната преминава през градусите на големите диктатори. Очертават се опити да ви въздействат, манипулират и вкарват в капани. Сега е момента да изпитате съдружници и съюзници в това доколко са лоялни партньори. Апетитите се огромни. Трудно ще задоволите претенциите на околните, но и своите няма да стопирате. В любовта предстои болезнен избор. Тази вечер вървите едновременно към раздяла и към нова връзка. Съветът към партньорите ви е да са до вас, да не отсъстват.Работа-5Пари-5Любов-6Късмет-4Здраве-4 Рисков, проблемен и разболяващ предиобед, особено за родените в последните дни на зодията. Сутринта не бързайте за никъде, спазвайте правилата и не влизайте в разправии. Може да предизвикате рискови обстоятелства и да провокирате нечия агресия. Следобед обстановката се успокоява и тази вечер може с всеки да се разберете. Почти в края на работното време ще разделите неделимото, ще се договорите за разпределението на пари, постове и допълнителни екстри. Чакайте подаръци от съдбата.Работа-4Пари-6Любов-4Късмет-5Здраве-4 Ден на активни и безкомпромисни действия от ваша страна. Не дразнете лъва, не го дърпайте за опашката, за да не пострадате. Това е съветът към тези, които напират към вашите позиции на влияние и личен интерес. Само в любовта и секса оставате открити и приемащи, но пак в рамките на положението, което няма да навреди на имиджа и бизнеса ви. Почти в края на работното време може да загубите инициативата и да позволите на някой да си вземе парче от вашата торта. Чакат ви дни, в които повече ще давате и ще харчите.Работа-5Пари-4Любов-5Късмет-4Здраве-5 Имайте търпение, не бързайте, оставете както в онази приказка пред вас да мине черната река и до вечерта ще нагазите в златната. Отложеното за края на работното време ще донесе възможности за печалби, метериален и личен успех. Може да подпишете изгоден договор, да получите допълнителни екстри и защити. Ако избързате в желанието за бързи печалби може да се разминете с тях и да позволите на някой да ви използва. Скадалите са лош знак. Добре е да се спазва диета. Ограничете рисковите контакти.Работа-5Пари-5Любов-4Късмет-4Здраве-5 Ден на агресия към вас в областа на чувствата. Не си позволявайте изневери. Венера и Марс от вашия знак са в опозиция на Луна и Уран от Овен. Всеки поглед встрани от семейните и приятелски връзки ще се наказва, ще се разкрива и ще води до раздели. Това, което ще получите няма да си струва труда и неприятностите. На работното място действайте максимално делово и без погледи в чуждата паница. Проблемите от този ден ще се разрастват и пряко ще ви засегнат. Следобед може да получите предложение за изгодна сделка.Работа-4Пари-5Любов-4Късмет-4Здраве-4 Ден на остри сблъсъци със силни противници и конкуренти. Важното да се свърши по най-бързия начин. С напредването на деня ще срещате повече противопоствяне, ще имате проблеми със закона и неговите служители, ще давате повече отколкото ще получавате. Намалете темпото и изискванията. В чувствата може да получите удовлетворение, за което ще си платите с лихвите. Ден на плътски изкушения. Малко повече аскетизъм ще ви се отрази добре. За уикенда не планирайте гостувания. Ще плащате и за чуждите удоволствия.Работа-5Пари-5Любов-5Късмет-4Здраве-5 Този път печалбите ще са повече за родените в края на зодията, стига добре да са премислили и претеглили всеки свой ход. Отварят ви се апетити не само по отношение на работа, сделки и печалби, но и в любовта. Някой ще прекрачи рамките, които си е определил или партньорът му е наложил. С две думи, ще изневерите и ще си докарате проблеми. Важното свършете в началото на работното време, а преговорите за бъдещето отложете за вечерта. Не оставайте до късно на служебния купон. Пазете се от изкусителите търсещи ползи.Работа-5Пари-5Любов-5Късмет-4Здраве-4 Ден на изкушения, на които няма да устоите. Връзките ви са подложени на изпитание, чувствата пламват неочаквано или гаснат както са дошли. Ще има усмивки и сълзи, като сълзите ще са повече за родените в третата декада, които са на път да си създадат и здравословен проблем. Разсеяни сте, амбицията ви е без покритие, а в такъв момент всякакви грешки са възможни. Каквото отложите за следобед има тенденция да се развива успешно и да даде плодове до два дни. Навлизате в стабилизиращ период. Ще се появи спонсор.Работа-5Пари-5Любов-4Късмет-5Здраве-4 За вас екстрите са в първата половина на деня, след това ще се грижите за удобствата и печалбите на някой друг. Не се бавете, свършете неотложното по най-бързия начин. Ако някъде усетите подривна и агресивно насочена към вас дейност не се разправяйте. Пренасочете действията и деловите разговори за началото на новата седмица. В момента сте обект на изкушаващи предложения, но зад всяко едно ще прозира желание за използване и манипулация. Не започвайте нова работа и нова връзка, не сключвайте нови договори.Работа-5Пари-4Любов-5Късмет-4Здраве-4 Наблюдавайте от страни битките на другите и отложете за следобед срещите, от които очаквате много. Денят зпочва с амбиция и егресия, която ще срещне силен отпор. Към края на деня всички ще са изтощени от водените битки и това ще е благоприятното време за вас. Може да направите силен ход и да получите с отстъпка това, което в предните дни се е предлагало на висока цена. Ще ви помогнат стари приятели и близки. Сънищата показват в символичен вид проблемите ви както и начините за тяхното разрешаване.Работа-5Пари-6Любов-5Късмет-4Здраве-5 Личната ви година е шестица. Отива си една чудесна година на любов, на уреждане на семейни и лични дела. Някой ще дочака и наследник и ще спечели имотна придобивка. Енергията ви нараства и в следващата година ще може да си позволите преход в нова среда, на нова работа и на ново място. Старите приятели остават в миналото.Родените днес ще имат огромен апетит, не само по отношние на храната, но и в страстите, желанията и секса. Ще искат от всичко по много и ако може веднага. Родените следбед ще имат проблеми със закона и партньорските връзки. Някои ще имат и нестандартна ориентация.Критичен ден за зачатие. Заченатите днес ще бъдат велики мислители и учители или велики подлеци. Любов и нанавист ще се бият в гърдите им и не се знае кое ще победи.\n\n\n                    ", "date": "2017.11.03", "title": "Хороскоп за 3 ноември, петък"}
{"url": "http://www.monitor.bg/a/view/55408-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0-4-%D0%BA%D1%80%D1%8A%D0%B3-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8-%D0%B8-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5/", "text": "\n                    Славия (Пр) – Виляреал 0:2, Макаби (ТА) – Астана 0:1\nКласиране: Виляреал 8 т., Астана 7, Славия (Пр) 5, Макаби (ТА) 1 т.Йънг Бойс - Динамо (К) 0:1, Партизан – Скендербеу 2:0\nКласиране: Динамо (К) 10 т., Партизан 5, Йънг Бойс 3, Скендербеу 2 т.Истанбул ББ - Хофенхайм 1:1, Лудогорец – Брага 1:1\nКласиране: Лудогорец 8 т., Брага 7, Хофенхайм 4, Истанбул ББ 2 т.Риека - Аустрия (В) 1:4, АЕК (Атина) – Милан 0:0\nКласиране: Милан 8 т., АЕК 6, Аустрия (В) 4, Риека 3 т.Аполон – Аталанта 1:1, Лион – Евертън 3:0\nКласиране: Аталанта 8 т., Лион 8, Аполон 3, Евертън 1 т.Копенхаген – Злин 3:0, Локомотив (М) – Шериф 1:2\nКласиране: Копенхаген 6 т., Шериф 6, Локо (М) 5, Злин 2 т.Стяуа - Апоел (БШ) 1:1, Виктория (П) – Лугано 4:1\nКласиране: Стяуа 10 т., Виктория (П) 6, Апоел (БШ) 4, Лугано 3 т.Арсенал - Цървена звезда 0:0, Кьолн - БАТЕ Борисов 5:2\nКласиране: Арсенал 10 т., Цървена звезда 5, БАТЕ Борисов 4, Кьолн 3 т.Витория (Гим) - Олимпик (Мар) 1:0, РБ Залцбург – Коняспор 0:0\nКласиране: РБ Залцбург 8 т., Олимпик (М) 6, Коняспор 4, Витория (Гим) 4 т.Херта – Заря 2:0, Атлетик (Б) – Йостерсунд 1:0\nКласиране: Йостерсунд 7 т., Заря 6, Атлетик (Б) 5, Херта 4 т.Витес – Зулте Варегем 0:2, Лацио – Ница 1:0\nКласиране: Лацио 12, Ница 6, Зулте Варегем 4, Витес 1 т.Реал Сосиедад – Вардар 3:0, Розенборг – Зенит 1:1\nКласиране: Зенит 10 т., Реал Сосиедад 9, Розенборг 4, Вардар 0 т.\n\n\n                    ", "date": "2017.11.03", "title": "Лига Европа, 4-и кръг, резултати и класиране:"}
{"url": "http://www.monitor.bg/a/view/25527-%D0%90%D1%81-%D0%BD%D0%B0-%D0%9D%D0%91%D0%90-%D1%89%D0%B5-%D0%B4%D0%BE%D0%BA%D0%B0%D0%B7%D0%B2%D0%B0-%D1%87%D0%B5-%D0%B7%D0%B5%D0%BC%D1%8F%D1%82%D0%B0-%D0%B5-%D0%BF%D0%BB%D0%BE%D1%81%D0%BA%D0%B0/", "text": " Снимките на планетата от космоса били фалшификат\n                    Един от най-известните състезатели в Националната баскетболна асоциация (НБА) – асът на „Бостън Селтикс” Кайри Ървинг, продължава да развива конспиративно налудничавата си теория, съгласно която планетата Земя има плоска форма. Според него всички нейни жители биват съзнателно въвеждани в заблуждение относно този фундаментален въпрос.В поредното си интервю за NBC Sports в четвъртък вечерта известният баскетболист постави под съмнение автентичността на снимките на земята, направени от космоса, както и кацането на хора на Луната.„Започнах да правя собствено изследване и открих, че няма нито една автентична фотография на Земята, откровеничи Ървинг пред камерите на телевизионния канал. – Освен това никой не се е връщал на луната след 1961 или 1969 година. Човек започва да се замисля, да си задава сериозни въпроси. Моето намерение се свежда единствено до това, да накарам хората да започнат свое собствено разследване, а не да вярват сляпо и да приемат за даденост всяко нещо, което им се казва.”Спортистът е категоричен, че няма намерение да спори с представителите на науката, да защитава публично тезите и идеите си, и да изглежда умопобъркан в очите на обществото. Той просто бил започнал да чете книгите за всеобщите истини и у него се зародили въпроси и съмнения.„Имам предвид, че никой дори не знае автентични ли са тези снимки от космоса или не са. Кажете ми, кой ги е правил, горещи се Ървинг. – Уверени ли сте, че на снимките се вижда истински космически кораб, кацнал на Луната? Кой го е снимал? Как се казва? Това наистина ли е бил Нийл Армстронг? Аз не знам. И освен това, какви са тези следи и стъпки? Защо следите на снимките изобщо не приличат на следите в музея? Аз просто искам да науча отговорите на тези въпроси”, аргументира се баскетболистът.През февруари тази година Ървинг изрази убедеността си, че Земята има плоска форма, след което към мнението му се присъедини и легендарният баскетболист от близкото минало Шакил О`Нийл. По-късно теорията на Ъруин намери опоненти в средите на американски ученици, у които се зароди зрънце съмнение по въпроса.\n\n\n                    ", "date": "2017.11.03", "title": "Ас на НБА ще доказва, че земята е плоска"}
{"url": "http://www.monitor.bg/a/view/30620-%D0%9C%D0%B0%D1%88%D0%B0-%D0%BF%D0%BE%D0%BA%D0%B0%D0%B7%D0%B0-%D1%84%D0%BE%D1%80%D0%BC%D0%B8-%D0%BF%D0%BE-%D0%B1%D0%B0%D0%BD%D1%81%D0%BA%D0%B8/", "text": "\n                    Руската звезда на тениса Мария Шарапова показа отлична физическа форма по банки. Тя самата пусна в социалните мрежи кадри от почивката си край брега на океана.След скандала с допинг и последвалото отстраняване от кортовете, много от поклонниците на рускинята отбелязаха, че тя е натрупала излишни килограми и изглежда не тъй спортно, както преди. Сега обаче Маша се върна в големия тенис и това се отразява и на фигурата й.На поредната порция снимки в Инстаграм личи перфектната форма на Маша – плосък корем, стегнати ръце и крака. На един от последните кадри тя позира с елегантни бикини и бяла шапка, а на друга – с романтично бяло парео. Съдейки по фотото, Маша си прекарва прекрасно свободното време.Заедно с романтичните фотографии Шарапова пусна и клипче, на което танцува сексуално в полупрозрачна рокля на фона на загряващи кръвта ритми. Филмчето веднага доведе почитателите й до екстаз.Припомняме, че наскоро Шарапова надигра Арина Соболенко от Беларус на финала на турнира на WTA в Тянцзин. След този триумф блондинката не можа да сдържи емоциите си и се разплака.\n\n\n                    ", "date": "2017.11.03", "title": "Маша показа форми по бански"}
{"url": "http://www.monitor.bg/a/view/63021-%D0%A1%D0%BA%D0%B0%D0%BD%D0%B4%D0%B0%D0%BB-%D1%81%D0%BF%D0%B8%D1%80%D0%B0-%D0%9A%D0%B0%D0%BC%D0%B0%D1%82%D0%B0-%D0%B7%D0%B0-%D0%97%D0%B0%D0%BB%D0%B0%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B0%D1%82%D0%B0/", "text": "\n                    Христо Стоичков може да не попадне в Залата на славата на футбола в Мексико. Очакваше се легендарният българин да бъде приет през тази година, но това няма да се случи заради интриги, пишат мексиканските медии.Работата на Камата в местната телевизия е причината той да остане извън Залата на славата, твърди „Медио Темпо“. Домакинът на събитието – мексиканският клуб „Пачука”, е в открита война с електронната медия „Унивижън“ на Стоичков.Клубът твърди, че е ощетен при разпределението на парите от телевизионните права и гласно изрази огромното си недоволство срещу решение на телевизията да насрочи негов мач за Купата на Мексико само часове след важна битка в една от континенталните надпревари.На церемонията по приемане в Залата на славата, която ще се проведе през следващата седмица, ще бъдат приети 30 заслужили футболисти и треньори, като сред тях ще е и Пеп Гуардиола.\n\n\n                    ", "date": "2017.11.03", "title": "Скандал спира Камата за Залата на славата"}
{"url": "http://www.monitor.bg/a/view/48676-%D0%A5%D0%B5%D1%80%D0%BE-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%B3%D1%80%D0%B5%D1%88%D0%BA%D0%B0-%D1%81%D0%BB%D0%B5%D0%B4-%D1%80%D0%B0%D0%B2%D0%BD%D0%B8%D1%8F-%D1%81-%D0%91%D1%80%D0%B0%D0%B3%D0%B0/", "text": "Португалците се радват на точката\n                    Треньорът на „Лудогорец“ Димитър Димитров-Херо призна, че е допуснал грешка, довела до равенството 1:1 с „Брага“ в Лига Европа.„Орлите“ поведоха чрез Марселиньо в средата на второто полувреме, но Франсержио изравни в 83-ата минута. Веднага след попадението на гостите в игра се появи защитникът на разградчани Георги Терзиев. Херо обаче заяви, че е смятал да го пусне по-рано и това е можело да предотврати попадението на бразилеца. „Искахме да вкараме Жоро Терзиев, защото започнаха да центрират от всяка зона. Закъсняхме с тази смяна и получихме гол. По принцип бяхме готови със смяната, но топката не излезе в аут. Случват се такива неща. Първото полувреме беше едно от най-силните за нашия отбор. Жалко, че не успяхме да отбележим гол до почивката, защото го заслужавахме”, заяви Херо.В португалския клуб пък останаха доволни от точката, спечелена в Разград. Голмайсторът Франсержио призна превъзходството на домакините до почивката. „През първото полувреме „Лудогорец“ създаде много положения, но в края и ние имахме своите шансове и дори можеше да си тръгнем с победа. Все пак равенството е добро за нас. Беше ни ясно, че мачът ще е труден. Хубаво е, че си тръгваме с точка\", заяви халфът. Сходно мнение изрази и помощник-треньорът на „Брага“ Витор Кастанейра, който води отбора в отсъствието на наказания Абел Ферейра. „Имахме доста проблеми през първото полувреме и трудно задържахме топката. Тази точка е изключително важна. Групата е равностойна и ни предстоят два тежки мача, но имаме всички шансове да продължим“, коментира Кастанейра.С равенството българският шампион изпусна възможността да се класира още сега за 1/16-финалите на турнира, но запази първото си място в групата. След 1:1 и в другия мач между „Истанбул ББ“ и „Хофенхайм“ статуквото в групата се запази, като „Лудогорец“ води с 8 т., пред „Брага“ със 7, „Хофенхайм“ с 4 и „Истанбул“ с 2 т.В следващия кръг на 23 ноември „Лудогорец“ приема „Истанбул“, а „Брага“ е домакин на „Хофенхайм“. Двубоите са от 22:05 ч. \n\n\n                    ", "date": "2017.11.03", "title": "Херо призна за грешка след равния с „Брага“"}
{"url": "http://www.monitor.bg/a/view/63880-%D0%A2%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%A5%D0%BE%D1%84%D0%B5-%D0%BD%D0%B5-%D0%B3%D1%83%D0%B1%D0%B8-%D0%BD%D0%B0%D0%B4%D0%B5%D0%B6%D0%B4%D0%B0/", "text": "\n                    Треньорът на „Хофенхайм“ Юлиан Нагелсман не губи надежда, че неговият отбор ще се класира за 1/16-финалите на Лига Европа. „Хофе“ бе много близо до това да спечели гостуването си на „Истанбул Башакшехир“, но допусна изравнителен гол в последните секунди на мача. Така двубоят завърши 1:1 и германският тим остана на 4 точки от лидера „Лудогорец“.„Ситуацията не се е променила. До края са ни нужни две победи и ще се постараем да си ги осигурим. Пропуснахме да отбележим втори и дори трети гол, но в крайна сметка резултатът е справедлив. Истанбул си заслужи точката“, коментира Нагелсман, който е фаворит за треньор на „Байерн“ (Мюнхен) след оттеглянето на Юп Хайнкес през лятото.\n\n\n                    ", "date": "2017.11.03", "title": "Треньорът на „Хофе“ не губи надежда"}
{"url": "http://www.monitor.bg/a/view/86284-%D0%94%D0%BE%D0%BC%D1%83%D1%81%D1%87%D0%B8%D0%B5%D0%B2-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5/", "text": "\n                    Собственикът на „Лудогорец“ Кирил Домусчиев благодари на феновете след равенството 1:1 с „Брага“. Привържениците на „орлите“ бяха подготвили специална хореография, която изглежда впечатли бизнесмена и той публикува снимка с нея в социалната мрежа „Фейсбук“. Освен това те посрещнаха агитката на португалците с огромен транспарант с надпис: „Добре дошли в Разград – футболната столица на България от 2011 г.“\"Благодаря на феновете за подкрепата! При такава обич и ентусиазъм от тяхна страна няма как футболистите да не се раздават\", написа по-късно Домусчиев. \n\n\n                    ", "date": "2017.11.03", "title": "Домусчиев благодари на феновете"}
{"url": "http://www.monitor.bg/a/view/45429-%D0%9F%D0%B5%D1%82-%D0%BE%D1%82%D0%B1%D0%BE%D1%80%D0%B0-%D0%B2%D0%B5%D1%87%D0%B5-%D1%81%D0%B0-%D0%B2-%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D1%84%D0%B0%D0%B7%D0%B0-%D0%BD%D0%B0-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    „Динамо“ (Киев) стана първият отбор, който си гарантира място на 1/16-финалите в Лига Европа. Украинският вицешампион победи с 1:0 „Йънг Бойс“ и два кръга преди края на груповата фаза вече не може да бъде свален от първите две места.Малко по-късно напред продължиха и „Лацио“, „Арсенал“, „Зенит“ и „Стяуа“. „Римските орли“ са единственият тим, който е с пълен актив от 12 точки на този етап в турнира. Те удариха с 1:0 „Ница“ и със сигурност ще завършат на първо място в група „К“. „Показахме, че с усърден труд можем да бием всеки. Успехите ни не се дължат на късмет“, убеден е треньорът на „Лацио“ Филипо Индзаги.Няколко секунди не достигнаха на „Аталанта“ да си гарантира мястото на 1/16-финалите още в този кръг. С попадение на Йосип Иличич от дузпа през първата част бергамаските водеха до 93-ата минута с нужното им 1:0 на „Аполон“ в Лимасол. Тогава обаче те не се наредиха добре при центриране и Емилио Селая ги наказа с глава за крайното 1:1. Сега „Аталанта“ се нуждае само от точка в последните два кръга, за да продължи към мачовете и през 2018 г.„Евертън“ пък записа трета загуба в Лига Европа след 0:3 при гостуването си на „Лион“ и загуби шансове за излизане от групата. Феновете обаче приеха доста по-тежко случилото се с футболиста на тима Куко Мартина. Малко преди края на първото полувреме защитникът падна много тежко и изпадна в безсъзнание. Повече от 7 минути отне на медицинските лица на английския клуб да се опитат да го вдигнат на крака, но не успяха. Мартина беше обездвижен в областта на врата и заменен, като от стадиона директно потегли към болницата. Там той дойде в съзнание, но остана за пълни изследвания.\n\n\n                    ", "date": "2017.11.03", "title": "Пет отбора вече са в следващата фаза на Лига Европа"}
{"url": "http://www.monitor.bg/a/view/79051-%D0%9E%D1%89%D0%B5-%D0%B5%D0%B4%D0%B8%D0%BD-%D0%BE%D1%82-%D0%BC%D0%BE%D1%80%D1%8F%D1%86%D0%B8%D1%82%D0%B5-%D0%B2%D0%BB%D0%B5%D0%B7%D0%B5-%D0%B2-%D0%BB%D0%B0%D0%B7%D0%B0%D1%80%D0%B5%D1%82%D0%B0/", "text": "\n                    Проблемите пред треньора на „Черно море“ Емануел Луканов за предстоящия мач с „Верея“ в неделя се увеличиха, след като в лазарета влезе още един от футболистите му. По време на последната тренировка болки в крака е усетил Марек Кузма. По предварителни прогнози нападателят е с разтежение на сухожилието над коляното, но за да станат ясни точно какви са параметрите на травмата, той ще мине ядрено-магнитен резонанс. Със сигурност обаче Кузма отпадна от сметките на Луканов за двубоя със старозагорци.Атакуващият футболист Георги Божилов пък ще претърпи операция. Проблемите на Божилов в глезена се оказаха по-сериозни и за отстраняването им е необходима хирургична интервенция.Така Луканов ще трябва да прибегне към услугите на играчи от школата на \"моряците\", за да запълни групата за двубоя с „Верея“.Припомняме, че Витиня, Цветелин Чунчуков, Евгений Боровик и Мартин Костадинов са трайно контузени и са аут до края на годината, а младият нападател Мартин Минчев е с разтежение. С националния отбор за юноши до 19 г. пък са Ертан Томбак и Иван Дюлгеров.\n\n\n                    ", "date": "2017.11.03", "title": "Още един от „моряците“ влезе в лазарета"}
{"url": "http://www.monitor.bg/a/view/64952-%D0%A1%D1%8A%D0%B1%D0%B8%D1%80%D0%B0%D1%82-%D0%BC%D0%BB%D0%B0%D0%B4%D0%B5%D0%B6%D0%B8%D1%82%D0%B5-%D0%BD%D0%B0-%D0%BB%D0%B0%D0%B3%D0%B5%D1%80-%D0%B2-%D0%91%D0%BE%D1%8F%D0%BD%D0%B0/", "text": "\n                    Младежкият национален отбор на България до 21 г. се събира на лагер в понеделник по обед на Националната футболна база в Бояна за предстоящите евроквалификации с Франция и Черна гора. Следобед селекционерът Антони Здравков ще проведе първата тренировка на тима, която ще бъде открита през първите 15 минути за медии и фенове.Националите ще се подготвят до 8 ноември, когато ще отпътуват за Франция. Двубоят с \"петлите\" е на 9 ноември от 20:00 часа на стадиона в Льо Ман.Четири дни по-късно на 14 ноември \"лъвовете\" ще се изправят срещу Черна гора в двубой на стадион \"Берое\" в Стара Загора от 18:30 часа.\n\n\n                    ", "date": "2017.11.03", "title": "Събират младежите на лагер в Бояна"}
{"url": "http://www.monitor.bg/a/view/14467-%D0%A7%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B1%D0%B5%D0%B7-%D0%BA%D0%B0%D0%BF%D0%B8%D1%82%D0%B0%D0%BD%D0%B0-%D1%81%D0%B8-%D0%B2-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-%D0%B2%D1%8A%D1%80%D1%85%D0%B0/", "text": "Наредиха мача сред големите сблъсъци по света\n                    ЦСКА-София ще бъде без капитана си Божидар Чорбаджийски в двубоя срещу „Лудогорец“ в Разград, който е в неделя от 18:00 часа.Защитникът отпадна от групата за лагера заради травма в кръста, от която страда в последния месец. Той я получи по време на последната тренировка на националния отбор преди заминаването за Люксембург и поради тази причина не взе участие в някои двубои на ЦСКА-София. В последния мач със „Славия“ Чорбаджийски отново е почувствал болки и след направен ядрено-магнитен резонанс лекарите са преценили, че няма да може да играе в Разград.Старши треньорът Стамен Белчев заведе група от 20 футболисти на лагер в Албена преди двубоя.Дербито между „Лудогорец“ и ЦСКА-София пък бе наредено сред велики сблъсъци по света. Британското онлайн изданието „Спортс Моул” посочи дуела сред най-горещите мачове в световния футбол през този уикенд.По традиция в петък „Спортс Моул” публикува списък с всички по-значими футболни сблъсъци по целия свят. Така наред с двубои като „Манчестър Сити“ - „Арсенал“, „Борусия“ (Дортмунд) - „Байерн“ (Мюнхен), „Челси“ - „Манчестър Юнайтед“, „Ривър Плейт“ - „Бока Хуниорс“ и българският футбол получи доза внимание.Макар да не набляга чак толкова много на срещата в Разград, от изданието направиха интересен паралел, за да мотивират включването на „Лудогорец“ - ЦСКА-София сред топ сблъсъците от уикенда.„Неделята изправя един срещу друг новата доминираща сила на българския футбол срещу предишната. „Лудогорец“ – настоящ лидер в класирането и шампион във всеки от предните шест сезона – приема намиращия се на второ място ЦСКА-София, който има на свое име рекордните 31 титли”, гласи краткото описание в сайта.\n\n\n                    ", "date": "2017.11.03", "title": "„Червените“ без капитана си в дербито на върха"}
{"url": "http://www.monitor.bg/a/view/77495-%D0%A1%D0%B5%D0%BB%D0%B5%D0%BD%D0%B0-%D0%93%D0%BE%D0%BC%D0%B5%D1%81-%D0%B8-%D0%94%D0%B6%D1%8A%D1%81%D1%82%D0%B8%D0%BD-%D0%91%D0%B8%D0%B9%D0%B1%D1%8A%D1%80-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0/", "text": "\n                    Любимците на тийнейджърите Селена Гомес и Джъстин Биибър рестартираха любовните си отношения. Така поне твърдят близки до певците, които са убедени, че честите им контакти са много повече от приятелски. От месец изпълнителят на As Long As You Love Me и 25-годишната красавица биват засичани заедно на различни събития. Искрата между звездната двойка пламна през 2010 г. и те претопляха отношенията си на приливи и отливи дълго време. Според запознати, след като двамата отново са заедно, са се обърнали към религията и ходят заедно на църква. С този акт Бийбър се стреми да покаже на родителите на звездата, която направи първите си стъпки в „Дисни“, че се е променил. Това най-вероятно е и причината хитмейкърът Уикенд да прекрати 10-месечната си връзка с Гомес.  \n\n\n                    ", "date": "2017.11.03", "title": "Селена Гомес и Джъстин Бийбър се събраха"}
{"url": "http://www.monitor.bg/a/view/9793-%D0%A1%D1%82%D0%BE%D1%8F%D0%BD%D0%BA%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D0%B2-%D0%BA%D0%BD%D0%B8%D0%B3%D0%B0/", "text": "Актрисата и дъщеря й Муки са съавторки в неразказвани досега истории\n                    Великата комедиантка Стоянка Мутафова и дъщеря й Мария Грубешлиева-Муки представиха в сряда вечер в елитен столичен хотел създадената съвместно от тях биографична книга „Добър вечер, столетие мое!“ (изд. Catch a Story). В нея почти 96-годишната актриса говори със свои думи, записвани с диктофон от Муки, за събития от детството си до днес, на фона на почти век от историята на България. Тя разказва за любовите си, за партньорството си с други титани -Парцалев, Калоянчев, Невена Коканова, и откровено разкрива случки от живота си, които никога досега не са ставали достояние на публиката, сподели най-близкият й човек – авторката Мария Грубешлиева.\n\nСтоянка се представи пред феновете си в страхотна форма, отказвайки подадените за помощ ръце при всяко нейно ставане от стола, и дълго забавлява присъстващите с откровения, пресъздадени с невероятна артистичност и хумор. „От малка бях неспокойна и така си останах като дърта“, обяви тя. И призна, че на младини е искала да стане оперна певица, но си е загубила гласа от много викане. „Бях мързелива, а за пеенето се изисква много труд. Но\n\n\n\nНе си оставям работата“, подчерта феноменалната актриса, която и в момента е активна на сцената, играе в няколко спектакли и прави турнета из страната. „Никога не съм обичала да вървя по прав път. Иначе съм за магистралите, те са нужни, но като получех роля, не се пусках по магистралата, а търсех тайни пътеки с шипки, които ме дерат по лицето“, метафорично обясни творческото си верую примата на българската комедия. Муки, която също е актриса, каза, че мечтае майка й да е жива и здрава и двете да играят заедно на сцената. Тя призна, че най-трудно й е било да записва спомените за своя баща, писателя Леонид Грубешлиев, от когото Мутафова няма добри спомени. Самата Стояна провъзгласи Калоянчев за свой най-добър партньор в работата, но добави: „Иначе\n\n\n\nи не обичаше да играе с талантливи жени“.\n\nЗа героинята на новата книга се изказаха с любов и гостите на премиерата. „Стояна е присмехулник, който признава единствено авторитета на таланта. След като е разсмяла 700 души в театъра, се връща вкъщи тъжна, защото носи тъгата на познанието“, каза нейната „снаха“ в „Столичани в повече“ Албена Павлова. „За нея трябва поне още 95 години да пишем. Тя доказва, че младостта може да продължи толкова, колкото си пожелаеш. Господ я е целунал от краката до главата“, категоричен бе „синът“ й Любо Нейков. За възможността да работи с голямата дама на Сатирата благодари и режисьорът проф. Здравко Митков.\n\nСлед официалната част неуморната Стоянка Мутафова и Муки почти час раздаваха автографи и охотно се снимаха с почитатели.\n                    ", "date": "2017.11.03", "title": "Стоянка разкрива живота си в книга"}
{"url": "http://www.monitor.bg/a/view/4584-%D0%91%D0%BB%D0%B0%D1%82%D0%B5%D1%87%D0%BA%D0%B8-%D1%80%D0%B0%D0%B7%D0%BF%D0%BB%D0%B8%D1%82%D0%B0-%D0%BE%D1%84%D0%B8%D1%81-%D0%B8%D0%B3%D1%80%D0%B8-%D0%B2-%D0%91%D1%80%D1%8E%D0%BA%D1%81%D0%B5%D0%BB/", "text": "С Николай Урумов, Христо и Светлана Бонин представят „Методът Грьонхолм“ на 8 ноември\n                    В центъра на офис игри, целящи да предизвикат до краен предел психиката на кандидатите за работа, ще попадне Асен Блатечки по време на представянето на постановката „Методът Грьонхолм“ в Брюксел. За белгийската столица екипът на пиесата ще замине в началото на следващата седмица, а пропуските за събитието, което ще се проведе на 8 ноември, се котират на цена от 25 евро.\n\nВ епицентъра на събитията в „Методът Грьонхолм“ попадат Блатечки, Николай Урумов, Христо Бонин и Светлана Бонин, а гастролът им в Брюксел ще бъде част от Българския културен фестивал там. Режисьор на постановката по пиесата на Жорди Галсеран е Пламен Панев.\n\n„Ние не търсим добър човек, който се прави на мръсно копеле.\n\n \n\n\n\n \n\nТази реплика е отправна точка в кастинга за шеф в мултинационалната компания Dekia. Подборът се осъществява чрез специално изработена процедура, наречена по името на шведски психолог “Методът Грьонхолм”. Всъщност метод с такова име не съществува. На финала става ясно, че Грьонхолм е специалист от „Човешки ресурси“ в голямата фирма, и че нищо не е такова, каквото изглежда на пръв поглед. Той вкарва четиримата кандидати в манипулативни офис игри, за да покаже отношенията между хората, обсебени от идеята за повече власт и пари. Засегнати са и други актуални проблеми – връзката между дете и родител, разводите и трудностите пред транссексуалистите.\n                    ", "date": "2017.11.03", "title": "Блатечки разплита офис игри в Брюксел"}
{"url": "http://www.monitor.bg/a/view/4197-%D0%A0%D0%B0%D0%B4%D0%B8%D0%BD%D0%B0-%D0%9A%D1%8A%D1%80%D0%B4%D0%B6%D0%B8%D0%BB%D0%BE%D0%B2%D0%B0-%D0%B5-%D0%94%D0%B0%D0%BB%D0%B5%D1%87-%D0%BE%D1%82-%D0%B1%D1%80%D0%B5%D0%B3%D0%B0/", "text": "\n                    Радина Кърджилова е сред звездите, които ще застанат пред камерата за новото българско заглавие „Далеч от брега“. Историята е базирана на цензурирания преди 1983 г. роман на Евгений Кузманов „Чайки далеч от брега“, смятан за откровена сатира на тоталитарния режим. Режисьор на лентата е Костадин Бонев, чийто последен филм „Потъването на Созопол“ (2014 г.) пожъна успехи на редица международни фестивали в Прага, Берлин, Милано, Ню Йорк и т.н.\n\nКлапата на „Далеч от брега“ щракна преди дни в Бургас, като жокер за това даде друг актьор от продукцията – Стефан Вълдобрев. „Струва ми се, че ще бъде много хубав филм. Напоследък имам късмета да играя в кино, което е кино и в театър, който е театър“, обясни той под свой фотос в социалните мрежи. Най-много сцени от филма пък ще бъдат заснети в Ямбол.\n\nСред останалите лица, които ще разпознаем на големия екран, са Пенко Господинов, Иван Петрушинов, Цветана Манева, Жорета Николова, Йоана Буковска, Мая Новоселска и др. Лентата се очаква да направи своята премиера догодина.\n                    ", "date": "2017.11.03", "title": "Радина Кърджилова е „Далеч от брега“"}
{"url": "http://www.monitor.bg/a/view/4427-%D0%94%D0%B6%D0%B5%D0%B9%D1%81%D1%8A%D0%BD-%D0%9C%D0%BE%D0%BC%D0%BE%D0%B0-%D1%81%D0%B5-%D0%BE%D0%B6%D0%B5%D0%BD%D0%B8/", "text": "\n                    Звездата от „Игра на тронове“ Джейсън Момоа се венча за дългогодишната си приятелка Лиза Бонет. Във вечна вярност двамата се закълнаха на церемония в тесен семеен кръг в дома им в Топанга, Калифорния. На тържеството са присъствали и звездите Алисия Викандер, Майкъл Фасбендър, дъщерята на Лиза - Зоуи Кравиц и др., посочва в. Mirror.\n\nНовината за сватбата изненада феновете на бъдешия екранен Аквамен, тъй като се смяташе, че двамата са сключили брак още през 2007 г. Момоа често наричаше бившата половинка на Лени Кравиц своя „съпруга“, което провокира мнозина да мислят, че влюбените вече са си казали заветното „да“.\n\nМладоженците имат на две деца – 10-годишната Лола и 8-годишния Накоа-Улф.\n                    ", "date": "2017.11.03", "title": "Джейсън Момоа се ожени"}
{"url": "http://www.monitor.bg/a/view/10398-%D0%9B%D0%B0%D0%BD%D0%B0-%D0%B4%D0%B5%D0%BB-%D0%A0%D0%B5%D0%B9-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D1%81%D0%B2%D0%BE%D1%8F-%D0%BF%D0%B5%D1%81%D0%B5%D0%BD-%D0%B7%D0%B0%D1%80%D0%B0%D0%B4%D0%B8-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Певицата Лана дел Рей обяви, че няма да изпълнява популярното си парче Cola по време на предстоящото си турне догодина. Причината, оказа се, се крие в скандалните разкрития за сексуалните набези на холивудския продуцент Харви Уайнстийн. „Когато написах тази песен, предполагам, съм визирала именно такъв човек като него. Подкрепям всички жени, които се опълчиха на сексуалния тормоз и мисля, че всички те са много смели“, категорична е дел Рей.\n\nCola излезе на пазара като част от краткосвирещия й албум Paradise от 2012 г. и бързо завладя сърцата на меломаните. Последният диск на певицата Lust for Life също се увенча с успех, като се разписа с 80 хиляди продадени копия и над 36 милиона стриймвания, което прави общо 107 000 албумни единици.\n                    ", "date": "2017.11.03", "title": "Лана дел Рей се отказа от своя песен заради Уайнстийн"}
{"url": "http://www.monitor.bg/a/view/17831-%D0%92%D1%8A%D0%B7%D0%BF%D0%B8%D1%82%D0%B0%D0%BD%D0%B8%D1%87%D0%BA%D0%B0-%D0%BD%D0%B0-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0-%D0%B2-%D0%95%D0%B4%D0%B8%D0%BD%D0%B1%D1%83%D1%80%D0%B3-%D0%B3%D1%80%D0%B0%D0%B1%D0%BD%D0%B0-%D0%97%D0%BB%D0%B0%D1%82%D0%BD%D0%BE-%D1%8F%D0%B9%D1%86%D0%B5/", "text": "\n                    Възпитаничка на университета в Единбург, Шотландия и работеща в момента за каузата на Атлантическия клуб стана носител на голямата награда „Златно яйце“ от най-стария у нас национален конкурс за поезия „Веселин Ханчев“.Журито с председател Марин Бодаков е пресяло над 700 лирични опита на 78 кандидати за лавровия венец на 34-то издание преди да стигне до творбите на 24-годишната столичанка Надежда Тричкова. Лауреатката на стаутетката участва за пореден път в тази надпревара, м.г. тя получи поощрение за стиховете си, а през 2014-та беше сред наградените в националния конкурс за лирични стихове , посветени на Петко и Пенчо Славейкови.По „канон“ участниците в конкурса не трябва да имат първа книжка, възрастовият диапазон е от 14 до 25 години, но по изключение тази есен беше допусната и 12-годишната Паолена от Троян.Сред изпратилите свои творби има и половин дузина живеещи в чужбина, най-далечната дестинация е италианския град Савона, откъдето е 25-годишен автор, коментираха членовете на журито.Сред членовете на тазгодишната комисия  е и поетът Никола Петров, който е записал в творческата си биография три награди за времето от 2009-2011 година.\nОрганизатор на литературната младежка надпревара са библиотека „Родина“ в Града на липите, къща музей „Гео Милев“ и община Стара Загора, които традиционно издават първата книга на лауреата. \n\n\n                    ", "date": "2017.11.03", "title": "Възпитаничка на университета в Единбург грабна Златно яйце"}
{"url": "http://www.monitor.bg/a/view/53018-%D0%9E%D1%82-3000-%D0%B4%D0%BE-70-000-%D0%BB%D0%B2-%D0%B7%D0%B0-%D0%BA%D0%BE%D1%81%D1%82%D1%8E%D0%BC%D0%B8%D1%82%D0%B5-%D0%B2-%D1%82%D0%B5%D0%B0%D1%82%D1%8A%D1%80%D0%B0/", "text": "Разходите за декори на спектаклите са двойно повече\n                    От 3000 до 70 000 лв. струват костюмите за една постановка в театъра, изчислиха театрални мениджъри. Всичко обаче е много относително, защото зависи от това как ще се договорят двете страни: театърът и авторите на проекта, респективно техният шеф-дизайнер. Сумата за изработването им обаче е незначителна в общия бюджет на един театър или опера. Съотношението между разходите за костюми и тези за декори е близо 1:2. По-голямото перо са декорите, чиято стойност варира между 7000 и над 100 000 лв.\n\nСъздаването на цялостна визия на дадена постановка може да варира най-общо казано от 10 000 до 200 000 лв. и нагоре. За сценография – декори и костюми, се изразходват само около 4-5% от бюджета на театъра. Те трябва да се „усвоят“ от художниците така, че публиката да добие илюзията за пребиваване в един изцяло различен от всекидневието свят – в миналото, в бъдещето или просто в...живота на другите. Класическа или съвременна драматургия, брой на персонажите, творческа концепция на режисьора и художника – според тези фактори цифрата се променя.\n\nРазкошът за очите невинаги гарантира качество на продукцията в сферата на сценичните изкуства. А и има професионални трикове как евтиното да изглежда „скъпо“ на сцената с тях тензухът и найлонът за пердета могат да заприличат на кралски одежди. Театралните художници общо-взето се съобразяват с финансовите възможности на Мелпомена в кризисното ни време и не злоупотребяват с капризи, смята директорът на театър „Българска армия“ Мирослав Пашов. В голям и добре менажиран столичен театър като Военния за сценографията на представление (декор, костюми, реквизит) се отделят между 10 000 и 25 000 лв., изчислил е той. При общ бюджет 2 150 000 лв. за 2017 г. и при 4-5 премиери годишно относителният дял ще клони към 3,5-4% за сценография или 80 000 лв. В „Отело“ например, под режисурата на Иван Урумов (сценография Нина Пашова) декорът е аскетичен като по времето на Шекспир – само едно бяло платнище, а спектакълът е изключително въздействащ. Балансът в тази сфера е най-важен: за „Саломе“ на Диана Добрева например от Австрия е поръчан скъп огледален подиум, но пък липсват други елементи като разточителни костюми, които допълнително да натоварват театралния джоб, припомня Пашов. Спектаклите в Армията до 10-о представление си изплащат разходите, а са дълголетни и се играят поне 50 пъти.\n\nВ Сатиричния театър сценографиите гълтат от 5000 до 15 000 лв. „Ние рядко правим мащабни класически постановки като Народния и Операта, работим главно съвременна драматургия, затова сумите не са големи“, обяснява зам.-директорът Николай Младенов. Тук спектакълът „Злополучно криминале“ (реж. проф. Пламен Марков, худ. Мира Каланова) е рекордьор, защото на сцената има 1-тонен асансьор, който трябва да се задвижи със специална механизация, а и героите са много. Невинаги обаче всичко започва от нулата – понякога се преправят костюми от паднали постановки, от складовете се рециклират и трансформират декори. Театралните художници преравят и секънд-хендовете за по-нестандартни дрешки (понякога ползват само ефектните им тъкани като гарнитура) и особено за кожени палта, които могат да се купят дори за 15-40 лв., а от тях стават разкошни яки за руската класика. Най-трудоемки са детските постановки „Снежната кралица“ и „Новите дрехи на краля“, защото пресъздават атмосферата на приказките, но и те не са толкова „скъпи“, тъй като всичко се изработва в ателиетата на театъра, обяснява Младенов.\n\nНяма спор, че най-разкошните спектакли са на сцената на Софийската опера и балет. За „тежката артилерия“ в репертоара - „Дон Карлос“, „Княз Игор“, Вагнеровата тетралогия „Пръстенът на нибелунга“ и др., се правят по 150-200 костюма и с декорите сметката излиза от 50 000 до 200 000 лв. на постановка, разкрива Вера Петрова, зам.-директор „Продукции“. Осигуряват ги спонсори.\n\n \n\n\n                    ", "date": "2017.11.03", "title": "От 3000 до 70 000 лв. за костюмите в театъра"}
{"url": "http://www.monitor.bg/a/view/17088-%D0%91%D0%93-%D1%81%D0%BF%D0%B5%D0%BA%D1%82%D0%B0%D0%BA%D0%BB%D0%B8-%D0%B1%D0%B8%D1%8F%D1%82-%D0%B4%D0%B2%D0%B0-%D0%BF%D1%8A%D1%82%D0%B8-%D0%BF%D0%B0%D1%80%D0%B8%D1%82%D0%B5-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BA%D0%B8%D0%BD%D0%BE/", "text": "Нашите артисти пълнят салони за 80 млн. лева\n                    Българските театри са реализирали двойно по-големи печалби от тези, които кината са отчели от излъчването на американски филми. Това показват данните от Националния статистически институт за 2016 г. Според цифрите 75-те наши театъра са отчели приходи от близо 80 млн. лева, за сметка на кината, които от всичките си 59 сгради, където се излъчват прожекции, са спечелили общо 48 млн. лева.Рекордът по приходи е от американски продукции – малко над 43 млн. лева. Те са излъчени общо 280 хил. пъти., а посетителите са били близо 5 млн. души. Всичките са изгледали общо 4306 филма, направени отвъд океана. По-неприятната част от статистиката обаче показва посещаемостта на българските продукции на големия екран. Те са били общо 650, като са ги гледали малко над 178 хил. души. Десетте хиляди прожекции са реализирали печалба от 1 152 000 лева. Според последните правила от 2015-а година, държавата ще превежда на театрите по 2,50 лева за всеки спечелен лев. Това обаче се отнася за драматичните и драматично-куклените театри. Филхармониите, оперите, музикално-балетните центрове и фолклорните ансамбли ще получават по 6 лева. Софийската опера и балет, музикално-драматични театри, театрално-музикални центрове и експериментални институти - по 4 лв. Допреди няколко години се твърдеше, че сценичните изкуства са в колапс от липсата на пари, но цифрите доказват обратното. Проблемът обаче остава за някои извънстолични трупи, които имат малко представления. Друг подем на посетители се забелязва и в музеите ни. Смята се, че обявяването на ден със свободен вход е повишило резултата, като посещенията са с близо 10 процента повече за последната отчетна година, спрямо предходната. У нас функционират 195 музея - 88 общи и 107 специализирани, включително художествените галерии. Посещенията в тях през миналата година са над 5 млн.. Сериозен е ръстът при чужденците - годишното увеличение е с 271 хил. посещения на чужди граждани. В проценти ръстът е близо 38. Приходите на музеите се увеличават с 13 процента, общо те са над 56 млн. лева.\n                    ", "date": "2017.11.03", "title": "БГ спектакли бият два пъти парите от американското кино"}
{"url": "http://www.monitor.bg/a/view/20212-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-4-%D0%BD%D0%BE%D0%B5%D0%BC%D0%B2%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "\n                    Овен 21 март – 20 април\n\n \n\nЗадушница е. Ден за душата, нищо да не се прави с агресия и натиск. Всичко движено от амбицията ще потъне в прахта на забравата. Препоръчват се физически упражнения водещи към хармония не само на тялото, но и на душата. Днес Венера е в точна опозиция на Уран от вашия знак. Неблагоприятен момент за нови запознанства. Емоциите и любовните авантюри нека останат на заден план. Не провеждайте разговори за раздели и не започвайте нова връзка. Родените в третата декада са на прага на труден избор.\n\n \n\nТелец 21 април – 20 май\n\n \n\nДнес ще се почувствате обгрижени и по някакъв начин ще възвърнете чувството си за сигурност. Луната е във вашия знак. Може да се наложат пътувания и промени в плана. Ще получавате подкрепа в труден момент и неща тръгнали наопаки ще започнат да се оправят. Ден на балансираната политика. Не отивайте в крайности и не искайте повече отколкото могат да ви дадат и предложат. Помирете се със себе си и с тези, които обичате. Не си нарушавайте спокойствието и комфорта. Крясъците днес разболяват.\n\n \n\nБлизнаци 21 май – 21 юни\n\n \n\nДнес природата се стреми да запази хармонията на пълнолунието. Опитайте се и вие да не нарушавате добрия тон в разговорите, да бъдете максимално разбиращи, обичащи и приемащи хората до себе си. Ограничете контактите с непознати и с тези, които често ви провокират. Добре е да се насочите към физически упражнения способстващи за душевен и физически комфорт. Нищо да не се прави на всяка цена, защото ще се плати с лихвите. Не продавайте наследени имоти и не се пазарете с роднините. Правим помен за починалите близки.\n\n \n\nРак 22 юни – 21 юли\n\n \n\nРодените в третата декада ще изживеят проблемни моменти в чувствата. Смирете претенциите към партньорите и към тези, които обичате. Венера и Уран ви гледат в пречупващи аспекти. Това, което днес е проблем, до два дни ще се разреши и ще ви извади от зациклянето. Добре е в този ден да се стремите към личен и душевен комфорт, да не се поддавате на провокации и съблазни. Ограничете действията си в тесен семеен и приятелски кръг и си спомнете за тези, които вече ги няма в живота ви. Задушница е. Смирете амбициите.\n\n \n\nЛъв 22 юли - 22 август\n\n \n\nТежък ден. Разходите ви се увеличават, покривате и нуждите на близки и приятели. Родените във втората декада са на прага на тежък избор касаещ промяна в отношенията или предстоящо преместване. Точно днес не взимайте животопроменящи решения. Нека споровете утихнат, нека мислите отлежат и до три дни ще вземете правилното решение. Този ден изисква балансираност и омиротворение. Не бива да се прави прибързан избор, особено ако ще засегне болезнено някого. Смирете лъвската си амбиция.\n\n \n\nДева 23 август – 22 септември\n\n \n\nНе участвайте в спорове и интриги. Днес агресията разболява и вреди. Природата се стреми към равновесие. Изисква се балансирана политика, стремеж да се разбере мотивацията, която движи околните и да се реагира с разбиране на нуждите на близките. На никаква цена не си разваляйте спокойствието. Изключете телефона, не уреждайте делови и финансови въпроси. Дистанцирайте се от суетата, от купоните и светския живот. Всичко, което направите с желание за печалба, още утре ще се обърка и ще коства повече разходи.\n\n \n\nВезни 23 септември – 22 октомври\n\n \n\nРодените в третата декада да не взимат прибързани решения в любовта и връзките. Венера от вашия знак е в точна опозиция на Уран от Овен. Всяка активност и стремеж към удоволствия днес ще ви коства много. Не са изключени и здравословни проблеми. Стойте далече от нестандартните връзки, от суетата на града, от неочакваните промени и завои в личната ви политика и партньорските връзки. Не си позволявайте скандали. Крясъците ще ви разболеят. Символ на деня е умереността.\n\n \n\nСкорпион 23 октомври – 22 ноември\n\n \n\nПълнолунието в знака на опозицията ви Телеца ви разкъсва между желания и възможности. Точно днес не отивайте в крайности и не взимайте решения под въздействие на наболели чувства и страсти. До два дни Венера ще навлезе във вашия знак, ще помогне да уредите емоционални и любовни връзки. Отложете пътувания, ако с това ще навредите на отношенията си с близки и любими хора. Този ден изисква покой и равновесие. Препоръчват се физически упражнения водещи до душевен и физически комфорт. Изчистете стреса.\n\n \n\nСтрелец 23 ноември – 21 декември\n\n \n\nДен на смирение. Завръщат се каещите се грешници. Приемайте спокойно всяка ситуация, не мислете за сметки и пари. Утре Меркурий ще навлезе във вашия знак, ще даде стимул на бизнеса и търговската ви инициатива. Така до няколко дни ще спечелете и ще балансирате бюджета. Днес е важно да проявите разбиране и лоялност, да дадете шанс на връзките си, да не поставяте условия и ултиматуми. Вечерта чакайте обаждания, които ще променят положението и ще позволят да вземете важно решение.\n\n \n\nКозирог 22 декември – 20 януари\n\n \n\nОчертават се проблеми в отношенията с близки и любими. Родените в третата декада да не бързат с взимането на решения за събиране или разделяне. Венера и Уран ви гледат в пречупващи аспекти. Точно днес не решавайте спорни въпроси, не се карайте и разправяйте с никого. Вероятно е да качите кръвното и да си навредите. Денят се свързва с човешката душа, с желанието да се запази равновесието в природата и в отношенията помежду ни. Не казвайте тежки думи, от които после ще ви се иска да се откажете.\n\n \n\nВодолей 21 януари – 19 февруари\n\n \n\nИзискването на деня е да не се намесвате в отношенията на други двама. На предстоящото пълнолуние Слънце и Луна са в аспект на чук и наковалня спрямо вашето Слънце. В такъв момент ще изживявате болезнени и мъчителни мигове, ще се чувствате отхвърлени, забравени и притиснати от обстоятелствата. Не взимайте прибързани решения. Стремете се към мир и хармония, към балансирани и умерени действия, с които няма да навредите на никого. Щадете сърцето. Утре всичко ще е различно и шансът ще заработи за вас.\n\n \n\nРиби 20 февруари – 20 март\n\n \n\nДен на затишие пред буря. Ориентирайте се към релакс, към физически и душевен комфорт. Не позволявайте на чуждо тяло да се вмъква в отношенията ви у дома. Не е ден за физически натоварвания и професионални ангажименти. Не планирайте и за утре среща с хора, които ще се стремят да измъкнат от вас някаква информация. Добре е в тези дни да не коментирате никого и нищо. До 7-и не взимайте важни решения не само в любовта и чувствата, но и в бизнес план. Чакат ви трудни дни, ако прибързано се обвържете.\n\n \n\n \n\n \n\n \n\nЧРД\n\n \n\n \n\nЛичната ви година е седмица. Време е за преход в нова среда. До края на годината завивате зад ъгъла на промените и миналото остава зад гърба ви. Не се обръщайте назад. Тенденцията е да влезете в нова среда, да отидете на нова работа и да промените начина си на живот. 2018 г. ще бъде силна, творческа и успешна в материално отношение. Сега си осигурявате базата за това.\n\nРодените днес са призвани да бъдат омиротворители, но животът ще им предложи тежки моменти на избор между истинската любов, секса и материалната обезпеченост. Не само Слънце и Луна, но и Венера и Уран са в точна опозиция в хороскопа им, а това ще ги поставя в положения на труден и невъзможен понякога избор. Може би решението е да останат по средата.\n\nЗаченатите днес ще имат тих и спокоен характер, ще обичат животните. Много хора също ще търсят утеха, подкрепа и разбиране от тях.\n                    ", "date": "2017.11.03", "title": "Хороскоп за 4 ноември, събота"}
{"url": "http://www.monitor.bg/a/view/75916-%D0%94%D0%B5%D0%BA%D0%BE%D0%BB%D0%BE%D0%BD%D0%B8%D0%B7%D0%B0%D1%86%D0%B8%D1%8F-%D0%A4%D1%80%D0%B0%D0%BD%D1%86%D0%B8%D1%8F-%D0%BF%D1%83%D1%81%D0%BD%D0%B0-%D0%9D%D0%BE%D0%B2%D0%B0-%D0%9A%D0%B0%D0%BB%D0%B5%D0%B4%D0%BE%D0%BD%D0%B8%D1%8F-%D0%B4%D0%B0-%D1%81%D0%B5-%D1%81%D0%B0%D0%BC%D0%BE%D0%BE%D0%BF%D1%80%D0%B0%D0%B4%D0%B5%D0%BB%D0%B8/", "text": "\n                    Френските власти постигнаха политическо споразумение във връзка с очаквания референдум за самоопределение на архипелага Нова Каледония, разположен в южната част на Тихия океан, който е отвъдморска територия на Франция. Предвижда се вотът да се състои през 2018 г., съобщава френската телевизия Бе Еф ЕМ.\n\n\"Тази вечер стигнахме до политическо споразумение и което не е по-маловажно, постигнахме доверие\", заяви премиерът на Франция Едуар Филип.\n\nПо-рано АФП съобщи, че референдумът за независимост на френския архипелаг вероятно ще се състои през ноември догодина. 20 години по-рано бе подписано Споразумението от Нумеа, с което в региона започна процес на деколонизация. Очаква се плебисцитът да бъде спечелен от противниците на независимостта.\n                    ", "date": "2017.11.03", "title": "Деколонизация: Франция пусна Нова Каледония да се самоопрадели"}
{"url": "http://www.monitor.bg/a/view/49559-%D0%A2%D1%80%D1%8A%D0%BC%D0%BF-%D0%BE%D1%82%D0%B8%D0%B2%D0%B0-%D0%BF%D1%80%D0%B8-%D0%9F%D1%83%D1%82%D0%B8%D0%BD-%D0%B2%D1%8A%D0%B2-%D0%92%D0%B8%D0%B5%D1%82%D0%BD%D0%B0%D0%BC-%D1%81%D0%BF%D1%80%D1%8F%D1%85%D0%B0-%D0%BC%D1%83-twitter%D0%B0/", "text": "\n                    Президентът на САЩ Доналд Тръмп заплаши отново Северна Корея по време на интервю пред телевизионния канал Fox News. „Имаме един проблем. Той се казва Северна Корея“, заяви Тръмп. „Северна Корея е нещо, което ще решим и ако не го решим, това няма да е приятно никому“, заяви Тръмп. Неговите думи са отправени преди да замине на десетдневна обиколка в Азия, включваща Япония, Южна Корея, Китай, Виетнам и Филипините.\n\n„Смятам, че ще сте случат много хубави работи. Смятам, че това е едно от по-важните пътувания, правени от президент“, уверен е той. По време на интервюто Тръмп заяви, че може също така да се срещне с руския си колега Владимир Путин. „Путин е важен, защото може да ни помогне със Северна Корея“, уверен е американския президент.\n\nМеждувременно служител на \"Туитър\" си направи шега, в последния си работен ден за американската компания, като деактивира акаунта на Тръмп.\n\nВ продължение на 11 минути посетителите на акаунта @realDonaldTrump, имащ 41,7 милиона последователи, бяха посрещани от съобщението: \"Съжаляваме, тази страница не съществува\". Тя обаче бързо бе възстановена.\n\nПървоначално компанията съобщи, че става дума за човешка грешка и че деактивирането на акаунта е станало по невнимание, но след направено разследване установи, че е дело на напускащ неин служител.\n                    ", "date": "2017.11.03", "title": "Тръмп отива при Путин във Виетнам, спряха му Twitter-а"}
{"url": "http://www.monitor.bg/a/view/9999-%D0%95%D0%BA%D0%B8%D0%BF%D1%8A%D1%82-%D0%BD%D0%B0-%D0%9A%D1%8A%D1%89%D0%B0-%D0%BE%D1%82-%D0%BA%D0%B0%D1%80%D1%82%D0%B8-%D0%BE%D0%B1%D0%B2%D0%B8%D0%BD%D1%8F%D0%B2%D0%B0-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8-%D0%B2-%D1%81%D0%B5%D0%BA%D1%81%D1%82%D0%BE%D1%80%D0%BC%D0%BE%D0%B7/", "text": "\n                    Бивш помощник-продуцент на американския сериал \"Къща от карти\" обвини актьора Кевин Спейси в сексуален тормоз, а още няколко членове на снимачния екип твърдят, че демонстрирал \"хищническо\" поведение по време на снимките, предаде ДПА.\n\nСпоред репортаж на телевизия Си Ен Ен Спейси пускал ръце на помощник-асистента и веднъж го приклещил в караваната си. Осем настоящи и бивши служители в продукцията на \"Нетфликс\", чиито имена не се съобщават, твърдят, че актьорът създавал \"отровна работна среда\", тъй като опипвал млади мъже без тяхното съгласие и правил груби коментари.\n\n\"Нетфликс\" обяви във вторник, че прекъсва за неопределено снимките на шестия и последен сезон на хитовия сериал. Два дни по-рано американския актьор Антъни Рап обвини Спейси в непристойно поведение, на което е станал обект, когато е бил тийнейджър.\n                    ", "date": "2017.11.03", "title": "Екипът на \"Къща от карти\" обвинява Кевин Спейси в секстормоз"}
{"url": "http://www.monitor.bg/a/view/61794-%D0%9A%D1%80%D0%B5%D0%BC%D1%8A%D0%BB-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B8-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%80%D0%B5%D1%89%D0%B0-%D0%9F%D1%83%D1%82%D0%B8%D0%BD%D0%A2%D1%80%D1%8A%D0%BC%D0%BF/", "text": "\n                    В Кремъл не изключват провеждането на среща между президентите на Русия и САЩ Владимир Путин и Доналд Тръмп в рамките на форума на страните от Азиатско-тихоокеанското икономическо сътрудничество, който стартира на 5 ноември във Виетнам. За това информира Интерфакс, цитирайки говорителя на руския държавен глава Дмитрий Песков.\n\n          „Ние ни изключваме възможността за провеждане на такава среща. Да, тя действително сега се съгласува. В момента, в който се изяснят всички детайли, ще ви информираме“, каза прессекретарят пред журналисти. „Трудно може да се преоцени важността на всеки един контакт между президентите на Русия и САЩ“, посочи още Пусков.\n\n          Руски наблюдатели отбелязват, че поставянето на акцент върху международните проблеми може да способства за положителния прогрес в отношенията между Москва и Вашингтон. „Друг е въпросът доколко двете страни ще успеят да доближат позициите си по тези въпроси“, коментира директорът на Фонда за изучаване на САЩ Юрий Рогульов, цитиран от RT. Според експерта от руска страна няма никакви препятствия за осъществяване на контакта. „Те могат да възникнат само от американска срана, тъй като Тръмп няма пълната свобода на действие“, предупреди Рогульов. В същото време в Думата се отнасят скитнически към опитите на САЩ да урегулират севернокорейския проблем. „Американците изначално правят грешка, обвинявайки КНДР в тероризъм“, категорични са парламентаристите, предаде Утро.ру.  \n                    ", "date": "2017.11.03", "title": "Кремъл не изключи провеждането на среща Путин-Тръмп "}
{"url": "http://www.monitor.bg/a/view/30018-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F-%D0%B8%D0%B7%D0%B3%D0%BE%D0%BD%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%B7%D0%B0-sms-%D0%A2%D0%B8-%D1%81%D0%B8-%D0%BF%D1%80%D0%B8%D0%B2%D0%BB%D0%B5%D0%BA%D0%B0%D1%82%D0%B5%D0%BB%D0%BD%D0%B0-%D0%B6%D0%B5%D0%BD%D0%B0/", "text": "\n                    Опозиционната британска Лейбъристка партия прекрати членството на депутата Калвин Хопкинс във връзка с подозрения в сексуален тормоз, пише в. „Дейли Телеграф“.76-годишният политик е изпратил на млада жена текстово съобщение с непристойно съдържание. 27-годишната Ава Етемадзаде е споделила, че Хопкинс й писал SMS-и, в които я наричал „привлекателна“ и „прекрасна млада жена“. Едно от съобщенията гласи: „Всеки млад човек би бил щастлив, ако има такава приятелка и възлюбена като вас. Де да бях млад...“.„Въз основа на данните, получени от Лейбъристката партия, членството на Хопкинс в партията е преустановено, докато разследването се води. Партията се отнася сериозно към подобни жалби и има на свое разположение механизми за тяхното разглеждане“, заяви прессекретар на лейбъристите.Ден преди това британският министър на отбраната Майкъл Фалън подаде оставка заради непристойно поведение - докоснал радиоводеща по коляното през 2002 г.\n\n\n                    ", "date": "2017.11.03", "title": "Британска партия изгони депутат за sms: “Ти си привлекателна жена“"}
{"url": "http://www.monitor.bg/a/view/73163-%D0%A5%D0%B2%D0%B0%D0%BD%D0%B0%D1%85%D0%B0-%D0%B4%D1%80%D0%BE%D0%B3%D0%B0%D1%82%D0%B0-%D0%BD%D0%B0-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Италианските власти са конфискували около 24 милиона хапчета от опиоидното лекарство Трамадол, с което групировката \"Ислямска държава\" търгува с цел финансиране на терористичните си операции и което използва за подготвяне на бойците си за битки.Лекарства бяха конфискувани в южното пристанище Джоя Тауро. Уличната им цена е около 2 евро на таблетка, съобщиха италианските митници. Хапчетата са били доставени от Индия, а като крайна дестинация е била посочена Либия. Властите припомнят, че подобна пратка беше конфискувана в Генуа преди половин година.Според италианските власти лекарството е широко използвано от бойците на \"Ислямска държава\", за да увеличава издръжливостта им на натоварвания. Продажбите на наркотици се ръководят пряко от групировката с цел финансиране на планираните терористични дейности по цял свят, заяви пред съда Федерико Кафиеро де Рахо, главен прокурор на Реджо ди Калабрия.Междувременно стана известно, че сирийските правителствени сили са отвоювали от \"Ислямска държава\" източния град Дейр ез Зор, съобщи Ройтерс, като цитира военен източник и държавната телевизия. \"Въоръжените сили в сътрудничество със силите на съюзниците освободиха напълно град Дейр ез Зор от хватката на терористичната организация\", казал военният източник. Сирийските обществени медии съобщиха и за голямо настъпление на армията към главния град на едноименната провинция, богата на петрол и граничеща с Ирак. Според Абдел Рахман сирийските войски, оглавени от бригаден генерал Сухейл ал Хасан, по-известен като \"Тигъра\" сред последователите на режима, са успели да превземат града с въздушно подкрепление от страна на руската авиация. Военните претърсват кварталите за криещи се джихадисти и за заложени експлозиви.В продължение на три години едната половина на Дейр ез Зор бе под контрола на правителството, а другата - в ръцете на ИД. Сирийската армия започна офанзива срещу позициите на джихадистите през септември, припомня АП. Агенцията отбелязва, че загубата на Дейр ез Зор е поредното голямо поражение за ИД, обявеният от която халифат изгуби повечето от градските си крепости и постепенно се разпада.В същото време иракските правителствени сили напредват в сраженията за Ал Каим, селище насред пустинята в последния регион, контролиран от \"Ислямска държава\" в страната. В петък иракската артилерия и авиация, както и самолети на международната коалиция начело със САЩ срещу ИД, обстреляха позиции на групировката в тази местност на десетина километра от границата със Сирия. Според шиитското опълченско формирование \"Ал Хашд аш Шааби\" преди това бойците на ИД опожарили къщи на мирни жители в освободения квартал, за да образуват димна завеса и така да се защитят от въздушни атаки. Мнозина от джихадистите вече бягали към Сирия заедно със семействата си. Терористите от „халифата“ припознаха атентатора от Ню Йорк Извършителят на атентата в Ню Йорк, който отне във вторник живота на осем души, е \"воин\" на \"Ислямска държава\". Това заяви джихадистката групировка, цитирана от САЙТ - американския център, специализиран в следенето на джихадистки движения в интернет, предаде Франс прес.\"Един от воините на \"Ислямска държава\" атакува кръстоносци на улица в Ню Йорк\", се казва в статия на онлайн седмичника на групировката \"Ан Наба\".\"По волята на Аллах операцията вся страх в Америка на кръстоносците и ги накара да засилят мерките за сигурност и механизмите за ограничаване на имигрантите в Америка\", допълва изданието.Извършител на атентата с пикап е 29-годишният узбек Сайфуло Саипов, който също заяви принадлежност към \"Ислямска държава\" и каза, че е \"горд\" с постъпката си.\n\n\n                    ", "date": "2017.11.03", "title": "Хванаха дрогата на \"Ислямска държава\" в Италия"}
{"url": "http://www.monitor.bg/a/view/53186-%D0%97%D0%B0%D1%89%D0%B8%D1%82%D0%B0%D1%82%D0%B0-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%82%D0%B5-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BE%D0%B1%D0%B6%D0%B0%D0%BB%D0%B2%D0%B0-%D0%B0%D1%80%D0%B5%D1%81%D1%82%D0%B0-%D0%B8%D0%BC/", "text": "\n                    Защитата на разследваните бивши членове на каталунското правителство ще обжалва решението за ареста им, съобщи адвокатът Андреу Ван ден Ейнде, представляващ интересите на няколко от обвиняемите, включително бившия заместник-президент на региона Ориол Хункерас. Испанският съд разпореди осем членове на разпуснатото каталунско правителство да бъдат задържани, докато се очакват допълнителни разследвания за ролята им в сепаратистките действия в региона. По-рано стана ясно, че съдът иска европейска заповед за арест на Пучдемон и за още четирима членове на старото регионално правителство. По информация на в. „Ел Паис”, задържане ще избегне само Санти Вила, който доброволно се оттегли от поста на съветник по бизнеса и науката преди обявяването на независимостта на Каталуния. Съдът му позволи да остане на свобода под гаранция от 50 000 евро, която Санти Вила плати.\n                    ", "date": "2017.11.03", "title": "Защитата на каталунските министри обжалва ареста им"}
{"url": "http://www.monitor.bg/a/view/87991-%D0%9E%D0%B7%D0%BE%D0%BD%D0%BE%D0%B2%D0%B0%D1%82%D0%B0-%D0%B4%D1%83%D0%BF%D0%BA%D0%B0-%D0%BD%D0%B0%D0%B9%D0%BC%D0%B0%D0%BB%D0%BA%D0%B0-%D0%BE%D1%82-1988-%D0%B3-%D0%BD%D0%B0%D1%81%D0%B0%D0%BC/", "text": "\n                    Озоновата дупка е най-малка от 1988 година насам, съобщи НАСА. Огромната дупка в защитния озонов слой достигна максимума си през септември. Тази година той е 19,6 милиона километра. След средата на септември озоновата дупка започва да се свива.\n\nТазгодишният максимум на озоновата дупка е два пъти по-голям от САЩ, но е с 3,37 милиона кв. км по-малък от миналогодишния и с 8,5 милиона кв. км по-малък, отколкото през 2015 г. Смаляването на озоновата дупка се дължи на бури в горната атмосфера, които са я затоплили и са попречили на хлора и брома да изчерпват озона. Явлението е преди всичко естествено, но се наслагва върху тенденцията за постоянно смаляване на озоновата дупка след забраната на изчерпващите озона химикали през 1987 г. Най-голяма озоновата дупка беше през 2000 г. - 29,86 милиона кв. км. Озонът е безцветна комбинация от три кислородни атома. Високо в атмосферата - на 11 до 40 км над Земята), той предпазва повърхността от ултравиолетовите лъчи, които предизвикват рак и увреждат посевите.\n\nУчени определиха преди няколко години, че без договора от 1987 г., до 2030 г. болните от рак на кожата щяха да са с 2 милиона повече. Озоновата дупка се възстановява заради забраната на химикали, използвани в хладилниците и аерозолите.\n                    ", "date": "2017.11.03", "title": "Озоновата дупка най-малка от 1988 г. насам"}
{"url": "http://www.monitor.bg/a/view/65139-5%D0%B3-%D0%B8-6%D0%BC-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80-%D0%BC%D0%BB%D0%B0%D0%B4%D0%B0%D1%82%D0%B0-%D0%BC%D1%83-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D0%BE%D1%82%D0%B8%D0%B2%D0%B0-%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5-%D0%B7%D0%B0-3%D0%B3/", "text": "\n                    47-годишен холандски наркодилър и с 20 години по-младата му приятелка отиват в затвора заради внесени у нас през ГКПП – Дунав мост в Русе кокаин и екстази за общо над 250 000 лева. Херберт Качмарчик и Даниела Голева сключиха споразумение с прокуратурата, което бе одобрено от съда, съобщиха от Съдебната палата в Пловдив. Чужденецът ще лежи зад решетките 5г. и 6 м. при първоначално строг режим, като трябва да плати и глоба от 50 000 лева. Даниела отива в затвора за 3 години при първоначален общ режим.\n\nДвамата се признаха за виновни и по двете повдигнати им обвинения. По първото Качмарчик и Даниела на 28 ноември 2016г., чрез българина Красимир, са пренесли през българо-румънската граница у нас кокаин и екстази за 123 675 лева. По второто обвинение холандецът и любовницата му са вкарали у нас кокаин и екстази за 126 777 лева. Това се случило в периода от 28 ноември до 1 декември 2016г., като дрогата е била скрита в тайници в лека кола „БМВ” шеста серия. Автомобилът е бил качен на микробус с платформа, който е бил каран от българина Калоян. Мъжът не подозирал, че в бмв-то има тайници с кокаин и екстази. Той трябвало да им закара возилото от Холандия до Пловдив, което и сторил на 1 декември – датата на ареста на холандеца и българката.\n\nОпределението на съда е окончателно и не подлежи на обжалване или протест. \n                    ", "date": "2017.11.03", "title": "5 г. и 6 м. затвор за холандски наркодилър, младата му любовница отива зад решетките за 3 г."}
{"url": "http://www.monitor.bg/a/view/83012-%D0%A5%D1%83%D0%BB%D0%B8%D0%B3%D0%B0%D0%BD-%D0%BE%D0%B1%D0%B8%D0%B6%D0%B4%D0%B0%D0%BB-%D0%B8-%D1%80%D1%83%D0%B3%D0%B0%D0%BB-%D0%BF%D0%BE%D0%BB%D0%B8%D1%86%D0%B0%D0%B8-%D0%B2%D0%BB%D0%B5%D0%B7%D0%B5-%D0%B7%D0%B0-3-%D0%B4%D0%BD%D0%B8-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    Хулиган, криминално проявен от пазарджишкото село Братаница, който обиждал и ругал униформени, ще преспи 3 нощи в ареста. Това съобщиха от Областната дирекция на МВР в града. Случката се разиграла вчера следобед в централната част на областния град. Служители на полицейското управление засекли стария си познайник Д.А. – 29 г., от пазарджишкото село Братаница. Била предприета проверка на мъжа, който започнал да се държи арогантно и отказал да представи документ за самоличност. Въпреки настояването на двамата полицаи той напълно игнорирал разпорежданията им и отправил към тях серия от закани и обиди. Така Д.А. се озовал с белезници на ръцете в ареста на РУ - Пазарджик.Съставен му е акт по Указа за борба с дребното хулиганство и преписката е внесена в Районния съд в областния град. Скандалджията бил признат за виновен и му било наложено наказание - задържане за срок от три денонощия в ареста на РУ - Пазарджик.\n\n \n\n \n                    ", "date": "2017.11.03", "title": "Хулиган, обиждал и ругал полицаи, влезе за 3 дни в ареста"}
{"url": "http://www.monitor.bg/a/view/64545-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D0%B0%D0%BD%D0%B0%D0%BB%D0%B4%D0%B6%D0%B8%D0%B8-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%A2%D1%83%D1%80%D1%86%D0%B8%D1%8F/", "text": "\n                     \n\nДвама мъже са задържани за по 72 часа с разпореждане на районната прокуратура в Елхово, срещу им е повдигнато обвинение че като съизвършители и с цел да се обогатят са подпомогнали на петима иракчани да преминат незаконно граничната бразда.\n\nСлучаят , за който са обвиняеми 27-годишният софиянец Соколи С. и 33-годишният иракчанин Хандрен И. е от 1 ноември т.г.На тази дата двамата са качили в лек автомобил бежанците на разклона за село Лалково по пътя между граничните Маломирово и Раздел.\n\nЧужденецът освен това е обвинен, че във времето от 27 октомври до 1 ноември е влязъл незаконно у нас в района на гранична пирамида №221 в землището на село Шарково.\n\nПредстои да бъде внесено искане в съда за определяне на постоянна мярка „задържане под стража“ спрямо обвиняемите.\n\n \n                    ", "date": "2017.11.03", "title": "Арестуваха каналджии на границата с Турция "}
{"url": "http://www.monitor.bg/a/view/24009-%D0%9D%D0%B8%D1%89%D1%8F%D1%82-%D0%B8%D0%B7%D0%BC%D0%B0%D0%BC%D0%B0-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD-%D1%81-%D0%BB%D0%B0%D0%B2%D0%B0%D0%BD%D0%B4%D1%83%D0%BB%D0%B0-%D0%B2-%D0%9A%D0%B0%D0%B7%D0%B0%D0%BD%D0%BB%D1%8A%D0%BA/", "text": "\n                    Предварителна проверка с участието на експерти от сектор „Икономическа полиция“  за измама в особено големи размери разпореди районната прокуратура в Казанлък. Поводът е постъпили в петък 8 жалби на земеделски производители от Добрич, който твърдят че са платили огромни суми за лавандулов разсад, а не са получили нищо.Договорите са били сключени с физическото лице Шенгюл Каплан, която е дала за връзка адрес в Казанлък, а на производителите обявила, че готовите резници ще бъдат получавани в павелбанското село Александрово. Само единият от контрактите е на стойност 160 000 лв, парите са били превеждани на различни сметки, включително и на децата на Каплан.По думите на един от пострадалите , Георги Добрев от Добрич на „въдицата“ са се хванали близо 50 мъже и жени, общата сума надхвърляла 1 млн лв.Производителите на лавандула многократно търсили 42-годишната Шенгюл Каплан, която отлагала изпълнението на договорите, а последните дни направо изключила телефона си.В договорите, които измамените са представили липсвало крайна дата за получаване на резниците, коментира районният прокурор Таня Димитрова.Предварителна проверка установила, че казанлъчанката е женена за турски гражданин с временен статут за пребиваване у нас. Справка в Търговския регистър показва, че Каплан е съдружник, собственик и управител на две търговски дружества. Върху нейните дялове от м.г.  са наложени запори от НАП и кредитна институция.Кметът на село Александрово Юсеин Караосман не скри изненадата си случващото се, той за пръв път чувал че тази жена е толкова голям „производител“ на резници за етерично –маслената култура.Между 320 и 350 лв е цената на посадъчен материал за 1дка, показва проверката в специализираните издание.Точно сега е моментът за вкореняването на лавандулата.\n\n\n                    ", "date": "2017.11.03", "title": "Нищят измама за милион с лавандула в Казанлък  "}
{"url": "http://www.monitor.bg/a/view/88154-%D0%9F%D0%BE%D0%BC%D0%BE%D1%89%D0%BD%D0%B8%D0%BA-%D0%BD%D0%B0-%D0%A5%D1%83%D0%B1%D1%87%D0%B5%D0%B2-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D0%BF%D0%BE%D0%B1%D0%BE%D0%B9/", "text": "\n                    Помощникът на националния селекционер по футбол Петър Хубчев  за подготовката на вратарите Армен Амбарцумян се размина със затвора по дело на нанесен побой над колега от ПФК „Берое“ след мач на зелено белите с „Ботев“ – Пловдив в Стара Загора.Пострадалия от юмруците на Армандо Атанас Рибарски заведе в старозагорския районен съд иск в размер на 3 000 лв за юмручните удари,нанесени му в треньорската стая на 5 март т.г.  Той настояваше че следствие на крошетата е получил кръвонасядане и мозъчно сътресение, довели до временно разстройство на здравето му. Първоначално арменецът беше категоричен, че бой не е имало, в последствие стана ясно, че между двамата треньори от доста време е имало напрежение, което ескалирало. В крайна сметка съдът е оневинил Амбарцумян и му е наложил само административна глоба от 1 000 лв. Двойно по-голяма сума той ще трябва да заплати на трениращия в момента юношите на „Берое“ Рибарски, към тях се прибавят и 762 лв за разходите в досъдебната фаза.Интересна подробност е че треньорът на вратарите в националната гарнитура се е представил като безработен в съдебната зала.Присъдата може да бъде обжалвана през окръжния съд в Града на липите.  \n\n\n                    ", "date": "2017.11.03", "title": "Помощник на Хубчев се размина с присъда за побой   "}
{"url": "http://www.monitor.bg/a/view/75585-%D0%A4%D1%83%D1%82%D0%B1%D0%BE%D0%BB%D0%B5%D0%BD-%D1%84%D0%B5%D0%BD-%D0%BD%D0%B0-%D1%81%D1%8A%D0%B4-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE/", "text": "\n                    Футболен фен отива на съд за непредумишлено убийство. Престъплението е извършено през януари тази година.\n\nПодсъдимият Любомир А. и негови приятели решават късно вечерта да проведат наказателна акция над няколко цигански къщи в един от търновските квартали. Те отиват там и започват да хвърлят бомбички и пиратки по ромите, като ги псували и заплашвали. Докато вандалствали пред тях се изправил 47-годишният Христомир В. който тъкмо бил излязал да разходи кучето си. мъжът се опитал да озапти расистите като им направил забележка. Това обаче предизвикало още по-голямо озлобление у тях. единият от групичката Любомир се приближил и нанесъл силен удар с юмрук в главата на Христомир, който паднал на земята и повече не могъл да стане. Като видели какво се е случило хулиганите изчезнали. Пострадалият веднага е откаран в болница в състояние на кома, от което така и не излиза и по-късно умира. Любомир А. е арестуван и срещу него е повдигнато обвинение за причинена смърт по непредпазливост.\n                    ", "date": "2017.11.03", "title": "Футболен фен на  съд за убийство"}
{"url": "http://www.monitor.bg/a/view/28253-%D0%90%D1%80%D0%B5%D1%81%D1%82-%D0%B7%D0%B0-21-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8-%D0%BF%D1%80%D0%B8-%D0%BC%D0%B0%D1%81%D0%B8%D1%80%D0%B0%D0%BD%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%B0%D0%BA%D1%86%D0%B8%D1%8F/", "text": "\n                    21 проститутки са били арестувани при масирана полицейска акция в Пловдив и региона в последните няколко дни. Ченгетата са проверили общо 270 заведения, дискотеки и нощни барове, 736 автомобила и общо 1894 души. Задържани са били шестима наркодилъри и 21 проституиращи мъже и жени. В дискотеките и нощните барове са установили 17 хлапета под 18 години без придружител. Полицаите са пипнали и 4 непълнолетни да си купуват алкохол и цигари.\n\nПо метода “широкообхватен контрол” пътни полицаи са спрели общо 110 автомобила, констатирали са 85 нарушения на Закона за движение по пътищата. С помощта на мобилни системи за видеоконтрол са регистрирани 77 случая на движение с превишена скорост. Един водач е бил неправоспособен, двама са били употребили алкохол над 1,2 промила, а друг е бил под въздействието на наркотични вещества.  С нередовни пътни документи са били два автомобила, друго е било без включени светлини през деня, а трето -  технически неизправно. \n\nВ хода на специализираната операция са образувани общо 6 досъдебни производства и задържани 11 лица. За констатираните нарушения на Закона за движение по  пътищата са съставени 4 акта и 4 глоби с фиш, съобщиха от полицията в Пловдив.\n\n \n\n \n                    ", "date": "2017.11.03", "title": "Арест за 21 проститутки при масирана полицейска акция"}
{"url": "http://www.monitor.bg/a/view/6779-%D0%9A%D0%B0%D1%82%D0%B0%D1%80-%D0%BE%D0%B3%D1%80%D0%B0%D0%BD%D0%B8%D1%87%D0%B8-%D0%BE%D0%B1%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B4%D0%BE%D0%BB%D0%B0%D1%80%D0%B8/", "text": "\n                    Чужди инвеститори в Катар срещат трудности при обмяната на местната валута риал в щатски долари, съобщава Bloomberg. Причината е въведеното правило от страна на най-голямата банка в емирството Qatar National Bank (QNB) за предоставяне на долари само за законни сделки. От държавната банка QPSC потвърждават информацията, отбелязвайки категоричната си позиция срещу валутните спекулации. Причината за мярката най-вероятно е сривът на курса на катарския риал в понеделник до 3,80 риала за долар, което е най-ниското ниво от 1988 г. досега.\n\nФинансовият сектор на Катар е подложен на натиск заради силно изострените отношения на страната със Саудитска Арабия, Египет, ОАЕ, Бахрейн и някои други арабски страни. По оценка на Moody’s Investors Service, само през юни и юли Катар е бил принуден да налее 40 млрд. долара за поддръжка на икономиката и банките си.\n                    ", "date": "2017.11.03", "title": "Катар ограничи обмяната на долари"}
{"url": "http://www.monitor.bg/a/view/16200-%D0%92%D1%8A%D0%B2-%D0%92%D0%B0%D1%80%D0%BD%D0%B0-%D0%B7%D0%B0%D0%BF%D0%BE%D1%87%D0%BD%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D1%80%D0%BA%D0%B8%D1%80%D0%B0%D1%89-%D0%BA%D0%BE%D1%80%D0%B0%D0%B1-%D0%B7%D0%B0-%D1%80%D0%B5%D0%BA%D0%B0-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%94%D1%83%D0%BD%D0%B0%D0%B2%D0%B0/", "text": "\n                    В корабостроителницата във Варна започна строителството на специализирания кораб, който ще бъде доставен на Изпълнителна агенция „Проучване и поддържане на река Дунав“ (ИАППД), съобщиха от ведомството.\n\nСъдът ще поставя плаващи навигационни знаци (шамандури), които указват границите и направлението на фарватера, ограждат препятствия, съоръжения и критични участъци и ще осигурява безопасно корабоплаване. Максималното му газене ще бъде до 1,4 м, капацитетът на товари от 15 тона и възможност за разполагане на поне 10 големи шамандури. Корабният екипаж ще бъде от 8 човека. Срокът за строителство е една година.\n\nПрез август ИАППД сключи договор с изпълнител за покупка на кораба. Плавателният съд е на стойност 5,150 млн. лв. без ДДС и ще се изпълни по проект FAIRway Danube, финансиран по Механизма за свързване на Европа. Основната му цел е хармонизираното поддържане на плавателния път в страните Австрия, Словакия, Унгария, Хърватия, България и Румъния.\n\nВ рамките на същия проект, в който партньори и бенефициенти са България (ИАППД), Австрия (Via donau), Словакия (ARVD), Унгария (OVF), (NIF), Хърватия (AVP) и Румъния (ACN и AFDJ), ще бъде доставен още и проучвателен кораб и автоматични хидрометеорологични станции, които ще се монтират в трите най-критични участъка на река Дунав.\n\nБюджетът на ИАППД в проекта, който трябва да завърши приз юни 2020 г. е 7,018 млн. евро, като 85% от сумата се отпуска по Механизма за свързване на Европа.\n                    ", "date": "2017.11.03", "title": "Във Варна започна изграждането на маркиращ кораб за проучване на Дунав"}
{"url": "http://www.monitor.bg/a/view/75137-%D0%A1%D0%BB%D0%B5%D0%B4-%D0%A2%D0%95%D0%9B%D0%9A-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE-%D0%BD%D0%B0-%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B0%D1%86%D0%B8%D1%8F/", "text": "Оценката на работоспособността ще се издава без лична среща \n                    Задължителна рехабилитация след освидетелстване от ТЕЛК предлага Министерството на труда и социалната политика. Идеята на ведомството е заложена в концепцията за реформиране на системата за експертиза на работоспособността, на база на която ще се отпускат инвалидни пенсии.От 2019 г. болните работници ще преминават през две комисии – медицинска и социална. При първата ще се определя степента на увреждане на служителите, а при втората ще се издава експертиза на работоспособността, т.е. ще се определя дали служителите могат да продължат да работят въпреки заболяването си.В новите регионални комисии за експертиза на работоспособността (КЕР) ще участват лекари по трудова медицина, а при необходимост и невролози, ортопеди и рехабилитатори и психолози. Оценката на работоспособността ще се издава въз основа на отпусната медицинска експертиза и без лична среща. В случай на съмнение експертите от новите социални комисии обаче могат да поискат допълнителни изследвания.Издаването на оценката за работоспособност ще става за не повече от 2 месеца. „С оглед избягването на корупционен натиск, лицето не взаимодейства с комисията или нейни представители до явяването си за освидетелстване“, се казва в концепцията на социалното министерство.След като експертиза за работоспособност бъде издадена за пациентите има няколко варианта. Първо, службата по трудова медицина ще провери дали работникът може да продължи да изпълнява задълженията си при стария си работодател. В случай че болестта му пречи да продължи да изпълнява задълженията си, ще се търси възможност служителят да бъде трудоустроен на друга позиция в предприятието. В случай че и двата варианта са невъзможни, пациентът се насочва към Агенцията по заетостта. Там експертите ще посредничат на нуждаещия се да намери подходяща работа или ще го насочат към квалификационно обучение. През това време дирекциите „Социално подпомагане“ ще търсят възможности заболелият да започне рехабилитация или да получи подходящи социални услуги.Последният етап е, когато НОИ на база на експертизата за работоспособност реши дали служителят има право на инвалидна пенсия.\n\n\n                    ", "date": "2017.11.03", "title": "След ТЕЛК-задължително  на рехабилитация "}
{"url": "http://www.monitor.bg/a/view/57058-%D0%94%D0%9F%D0%A1-%D0%BE%D0%B1%D1%81%D1%8A%D0%B6%D0%B4%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5/", "text": "\n                    ДПС ще обсъди днес на заседание на Централния съвет вота на недоверие, който се предлага от социалистите. Това стана ясно от коментар на зам.-шефа на ПГ на движението Йордан Цонев в парламента.\n\nНа заседанието от движението ще направят оценка на управлението и какви ще да бъдещите им действия. „Това е първият Централен съвет след изборите и е съвсем логично да отидем и да попитаме структурите за тази власт, какво мислят за нашето поведение спрямо тази власт, както и да се очертаят задачите, които ще изпълнява ПГ и всички структури следващите месеца.“, каза Цонев.  „Със сигурност ще се обсъди и вота на недоверие“, каза още Цонев.  По думите му участието на националистите във властта е постоянна тема на ДПС и това ще бъде така „докато тази власт не бъде демонтирана“.\n                    ", "date": "2017.11.03", "title": "ДПС обсъжда вота на недоверие"}
{"url": "http://www.monitor.bg/a/view/26058-%D0%A1%D1%8A%D0%B7%D0%B4%D0%B0%D0%B2%D0%B0%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%BD%D0%B0-%D0%BA%D0%B0%D0%BC%D0%B0%D1%80%D0%B0-%D0%B2%D0%BA%D0%B0%D1%80%D0%B2%D0%B0%D1%82-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8%D1%82%D0%B5-%D0%B2-%D0%B5%D1%80%D0%B5%D0%B3%D0%B8%D1%81%D1%82%D1%8A%D1%80/", "text": "\n                    Да се създаде автомобилна камара и превозвачите да се вкарат в електронен регистър. Това предвижда законопроект на ГЕРБ, които депутатите от управляващата партия представиха пред бранша. По думите на зам.-шефa на транспортната комисия Станислав Иванов от ГЕРБ законът предвижда в камарата да членуват лицата, упражняващи професията автомобилен превозвач.\n\nВ момента Агенция „Автомобилна администрация“ имала огромни правомощия по издаването на лицензите за международни превози на пътници и товар и контрола над тях и това водело до неефективност, като дори било предпоставка за съмнителни практики.  Целта сега е част от тези правомощия да се прехвърлят към бъдещата камара, което се прави с цел повече прозрачност. Така именно камарата ще издава, отнема лицензи . Тя ще има задължението да води и националния електронен регистър, в който да се вписват всички данни за предприятията за автомобилни превози.  Седалището на камарата ще бъде в София и ще осъществява дейността си в страната чрез регионални и областни структури. Транспортният министър Ивайло Московски посочи, че е добре да има единен субект, с който държавата да разговаря и да води преговори.\n\nМеждувременно самият транспортен бранш се оказа разделен относно идеята и как точно ще функционира новата камара. От КРИБ обявиха, че подкрепят закона, но посочиха, че не трябва да има две отделни камара – на товарните и на пътническите превози. Според Христо Христов от КРИБ в новата камара трябва да се гарантират места и за пътническите превозвачи, както и да се въведен по-малък мандат на управителните органи.\n\nОт своя страна Красимир Лалов от Сдружението на българските превозвачи изтъкна, че в закона се регламентират само международните превози и според него трябва да обхване абсолютно всички. „Това политическа партия ли е или браншова организация?“ попита той и поясни, че в новата камара трябва да членуват сдружения от бранша, а не отделни юридически лица. По думите му от 4 години съществува у електронен регистър  на превозвачите.\n                    ", "date": "2017.11.03", "title": "Създават автомобилна камара, вкарват превозвачите в е-регистър"}
{"url": "http://www.monitor.bg/a/view/23388-%D0%A0%D0%B5%D1%88%D0%B0%D0%B2%D0%B0%D1%82-%D0%B7%D0%B0-%D0%BA%D0%BE%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%BE%D0%B1%D0%B0%D0%B2%D0%BA%D0%B8-%D0%B7%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%B2-%D1%81%D1%80%D0%B5%D0%B4%D0%B0%D1%82%D0%B0-%D0%BD%D0%B0-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    \n\n\n\n\n\n\n\n\n                    ", "date": "2017.11.03", "title": "Решават за коледните добавки за пенсионерите в средата на ноември"}
{"url": "http://www.monitor.bg/a/view/67456-%D0%9E%D1%82%D0%BD%D0%BE%D0%B2%D0%BE-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81-%D0%B4%D0%B5%D1%82%D0%B5-%D0%B2-%D0%B4%D0%B6%D0%B0%D0%BA%D1%83%D0%B7%D0%B8/", "text": "\n                    Майка се оплака, че кракът на 3-годишната й дъщеря бил засмукан от джакузи в хотел във варненското село Шкорпиловци. Елена Попова изпратила сигнала за поредния такъв инцидент до Нова ТВ във Варна.\n\nПред камерата жената обясни, че стресиращата ситуация се разиграла на 28 октомври. Тя и детето й били в масажната вана на хотела, когато момиченцето й тръгнало към нея и изведнъж изпищяло от болка. Оказало се, че палецът на крака му бил сериозно разкъсан. Липсвал и част от неговия нокът. От хотелския комплекс отричат травмата да е получена, заради неизправност на джакузито. Майката на пострадалото дете обаче е подала жалба в Комисията за защита на потребителите. Предстои проверка. Отсега обаче има брожение по темата, като една част от коментиращите в социалните мрежи питат какво прави 3-годишно дете в джакузито, след като в повечето случаи има забрана за ползването на подобни съоръжения от невръстни деца. Това е трети подобен инцидент само на територията на Варненска област. На 25 февруари 2017 г. 4-годишното момиченце пострада в джакузи в хотел „Адмирал“ на курорта Златни пясъци. Тогава малката Изабела започва да пищи от болка, след като е засмукана от джакузито, в което са с майка си и баба си. Оказва се, че детето попада в обсега на в смукателната помпа. Едва е освободено от получилия се вакуум, но със сериозни щети. Благодарение на бързата реакция, Изабела е транспортирана веднага в МБАЛ „Света Анна“ във Варна, където дълго време беше в реанимацията в тежко състояние и вътрешни увреждания. След серия от животоспасяващи операции, детето бе изписано в добро здраве и се възстановява вече в домашна среда. Преди това германче загина в хотелски басейн на Златните, където бе засмукано от помпа през необезопасена вентилационна решетка.\n                    ", "date": "2017.11.03", "title": "Нов инцидент с дете в джакузи"}
{"url": "http://www.monitor.bg/a/view/85770-%D0%A1%D0%BA%D0%B0%D0%BD%D0%B4%D0%B0%D0%BB-%D0%B7%D0%B0%D1%80%D0%B0%D0%B4%D0%B8-%D1%81%D0%BF%D0%B0%D1%81%D0%B5%D0%BD%D0%B8%D1%82%D0%B5-%D0%BE%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D0%B2%D1%80%D0%B5%D0%B8/", "text": "Захариева отвърна на говорителя на руското МВнР: Спасяването им е заслуга на нашия народ, не на Червената армия\n                    Словесна престрелка на международно ниво между София и Москва се разрази заради спасените от страната ни през Втората световна война евреи. Поводът всъщност е поредното оскверняване на паметника на Съветската армия в столицата на 31 октомври, за което отношение взе говорителят на външното руско министерство Мария Захарова.„Против съм оскверняването на всички паметници, те трябва да се пазят. Помним историята си, това, че българските евреи не са депортирани е един от най-големите успехи на българските депутати, църква, общественост и преди всичко народ“, коментира в НС вицепремиерът и министър на външните работи Екатерина Захариева думите на Захарова, че това е циничен акт, който показва, че сме забравили историята и това, че руските воини са помогнали за предотвратяването на депортацията на българските евреи. Дипломат номер 1 припомни хронологията на тогавашните събития. „Да припомним, че опитите за депортация на българските евреи започват през 1940-43 година. Тези опити за депортация се спират със силната подкрепа на българския народ и църква, тогава Червената армия не е била в България изобщо. За съжаление, след 1944 година Народният съд осъжда депутатите, които са подкрепили декларацията, част от тях на смърт, а Димитър Пешев на 15 години затвор“, посочи вицепремиерът.В отговор на въпрос как си обяснява подобно изказване на говорителя на външното руско министерство Захариева отбеляза: „Надявам се да е станало някакво недоразумение наистина. Не съм чела точно какво е казала, но това няма нищо общо с историята. Гордеем се с българския народ, защото той и обществеността, въпреки желанията на народните представители да приемат закона, спасиха българските евреи. Единствената държава сме, в която по времето на този черен период от световната история, евреите не само не са депортирани, но еврейското население нараства.“.\n\n\n\n\n                    ", "date": "2017.11.03", "title": "Скандал заради спасените от България евреи (ОБНОВЕНА)"}
{"url": "http://www.monitor.bg/a/view/76450-%D0%9F%D1%80%D0%B5%D0%B4%D0%BB%D0%BE%D0%B6%D0%B8%D1%85%D0%B0-%D1%85%D1%83%D0%B4%D0%BE%D0%B6%D0%BD%D0%B8%D0%BA%D0%B0-%D0%98%D0%B2%D0%B0%D0%BD-%D0%9C%D0%B8%D0%BB%D0%B5%D0%B2-%D0%B7%D0%B0-%D0%BA%D1%83%D0%BB%D1%82%D1%83%D1%80%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D0%9F%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                     \n\n„Ще предложа на министъра на културата Боил Банов да включи в културната програма на предстоящото ни европредседателство художникът Иван Милев, чиято 120-та годишнина наскоро отбелязахме“, заяви в Стара Загора министър Лиляна Павлова преди началото на среща – дискусия с младежи , в която взе участие и евродепутатът Ева Майдел.\n\nИдеята за представянето на починалия ненавършил 30 години гениален живописец, считан  за родоначалник на родния сецесион и наричан преживе „Българският Густав Климт“ беше лансирана от неговия внук, арх. Александър Тодоров  при откриването на мегаизложбата „Посоки“, в която са представени за пръв път 100 работи на твореца.\n\nВече е почти готов специален 360-страничен луксозен албум, в който ще бъдат показани 400 репродукции на картини, скици, ескизи и зарисовки на Милев /1897-1927/ , уводната студия е на изкуствоведа  проф. д-р Марин Добрев, директор на старозагорската художествена галерия и преподавател във ВТУ „Св. Св. Кирил и Методий“.\n                    ", "date": "2017.11.03", "title": "Предложиха художника Иван Милев за културната програма на Европредседателството"}
{"url": "http://www.monitor.bg/a/view/65921-%D0%98%D0%B7%D0%B1%D0%B8%D0%B2%D0%B0%D1%82-1-000-%D0%BA%D0%BE%D0%BA%D0%BE%D1%88%D0%BA%D0%B8-%D1%82%D0%BE%D0%BA%D0%B0%D1%87%D0%BA%D0%B8-%D0%B8-%D0%B3%D1%8A%D0%BB%D1%8A%D0%B1%D0%B8/", "text": "\n                     \n\n \n\n \n\nМежду 400 и 1000 домашни птици, токачки и гълъби ще бъдат избити на територията на сливенското село Глушник, причината е огнище на болестта „птичи грип“.Заразата е открита в обект от типа „заден двор“, болестта е потвърдена от лабораторните анализи.\n\nСъс своя заповед сливенският областен управител Чавдар Божурски е разпоредил началото на кампанията. На място са 4 екипа на БАХБ, които са подпомагани от 15 служители на МВР и 15 сътрудника.Предвидено е след унищожаването на птиците да бъде извършиено почистване и\n\nи многократна дезинфекция на помещенията,, транспортните средства, дворовете и улиците в и около опасния обект. Собствениците на убитите птици ще бъдат обезщетени съгласно Закона за ветеринарномедицинската дейност и Наредбата за условията и реда за разходване на средствата за покриване на разходите, свързани с епизоотичните рискове.\n\nВъв връзка с констатираното огнище е определена предпазна 3 –километрова зона около самата ферма, както и 10-километрова наблюдавана  зона\n\nв която са включени  селата Трапоклово, Драгоданово, Блатец, Жельо войвода, Камен, Тополчане, Сотиря, Горно Александрово и Седларево. В тези зони изрично се забранява търговията и предвижването на домашни, диви и други птици и яйца за разплод, както и разселването на птици за подновяване на дивечовия запас.\n\n \n                    ", "date": "2017.11.03", "title": "Избиват 1000 кокошки, токачки и гълъби  "}
{"url": "http://www.monitor.bg/a/view/48286-%D0%91%D0%BE%D1%80%D0%B8%D1%81%D0%BE%D0%B2-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD-%D0%BD%D0%B0-%D0%A3%D0%BD%D0%B3%D0%B0%D1%80%D0%B8%D1%8F-%D0%B7%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%B7%D0%B0-%D0%A8%D0%B5%D0%BD%D0%B3%D0%B5%D0%BD/", "text": "\n                    Премиерът Бойко Борисов се срещна с външния министър на Унгария Петер Сиярто. Двамата определили като отлични двустранните отношения между страните – политически и икономически. Борисов и Сиярто изтъкнали значителната роля и на подписаното миналата година на споразумението за икономическо сътрудничество.\n\nУнгарският министър е в България за първата междуправителствена комисия за икономическо сътрудничество и на българо-унгарски бизнес форум.\n\nПремиерът изразил благодарност за последователната подкрепа на Унгария за членството на България в Шенген, което остава приоритет за правителството.\n\nБорисов и министър Сиярто се съгласили, че приоритетите на БГ председателство отразяват важни и за Унгария въпроси, като сред тях са Западните Балкани, бъдещето на Европа, гарантирането на сигурност за европейските граждани, многогодишната финансова рамка и кохезионната политика.\n\n\n \n                    ", "date": "2017.11.03", "title": "Борисов благодарен на Унгария за подкрепата за Шенген"}
{"url": "http://www.monitor.bg/a/view/6156-100-000-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D0%B0%D0%BF%D0%B8%D1%80%D0%B0%D1%82-%D0%B7%D0%B0-us-%D0%BF%D0%B0%D1%81%D0%BF%D0%BE%D1%80%D1%82/", "text": "18 500 наши туристи получили картбланш да посетят САЩ през 2016 година\n                    Над 100 000 българи кандидатстват ежегодно подавайки си документите за участие в томболата за спечелване на зелена карта за САЩ, която на практика дава възможност за придобиване на американски паспорт впоследствие. Същевременно бройката на спечелилите в лотарията в последните години е едва 1000-2000, т.е. едва един-двама от всеки сто мераклии се поздравява с успех.\n\nПрез 2010 година например зелена карта са спечелили 571 българи, съобщи Нова ТВ. Само година по-късно обаче късметлиите от България в томболата, в която участват кандидати от десетки страни по света, вече са били 950, а през 2014 година броят им е набъбнал до 1954. През 2015 година 1418 наши сънародници са спечелили от лотарията на американските власти.\n\nИ тази година напливът към лотарията, даваща картбланш за постоянно пребиваване на територията на САЩ не стихва. Заради терористичната атака на 31 октомври в Ню Йорк обаче американският президент Доналд Тръмп отново постави въпроса за ограничаване на мигрантския поток към страната, така че съдбата на програмата, в която всеки може да се включи от сайта на посолството на САЩ у нас () остава неясна.\nСъщевременно българите, които искат само да посетят САЩ все още трябва да кандидатстват за визи, тъй като според американското законодателство за отпадането на ограничението трябва броят на получилите отказ да пътуват отвъд Океана да падне под 3% от подалите документи, а нашата държава не покрива това изискване.\n\nСпоред информация на Бюрото по консулски въпроси към Държавния департамент на САЩ около 1400 наши сънародници са получили US визи през 2016 година с цел имигриране и заселване в Страната на неограничените възможности, докато година по-рано получилите шанс преследвачи на американската мечта са били с около стотина повече-1500. Своеобразен пик е имало през 2007 година, когато издадените визи са били близо 2000. Излиза, че всяка година между 1200 и 1500 българи, получават разрешение за трайно пребиване в Щатите. Успоредно с това през 2016 година са издадени около 18 500 визи на българи с цел почивка, екскурзия, бизнес пътуване или стаж в САЩ.\n                    ", "date": "2017.11.03", "title": "100 000 българи напират за US паспорт"}
{"url": "http://www.monitor.bg/a/view/11747-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D1%81%D0%B5-%D0%B8%D0%B7%D0%BD%D0%B0%D1%81%D1%8F-%D0%B2-%D0%91%D1%80%D1%8E%D0%BA%D1%81%D0%B5%D0%BB-%D0%B7%D0%B0-%D1%81%D1%80%D0%B5%D1%89%D0%B0-%D1%81-%D0%95%D0%9A/", "text": "Борисов и министрите обсъждат приоритетите за БГ председателството с Юнкер\n                    Премиерът Бойко Борисов и всички министри от кабинета ще се изнесат в сряда в Брюксел, научи „Монитор“. Там цялото правителство ще има среща с колежа на комисарите на Европейската комисия. Поводът е наближаващото българско председателство на Съвета на ЕС, което ще стартира от началото на 2018 година.\n\nТази среща е традиционна и се прави около пет или шест седмици преди дадена държава да поеме председателството на Съюза. На нея ще се обсъждат приоритетите за БГ председателството, какви позиции ще защитаваме, както и чисто технически въпроси като например кога и къде ще се провеждат неформалните съвети. На тези срещи обаче не се взимат политически решения. Именно затова няма да има индивидуални двустранни разговори между българските министри и ресорните еврокомисари. В сряда е предвиден и кратък брифинг в Брюксел на премиера Бойко Борисов и председателя на ЕК Жан-Клод Юнкер.\n\nПътуването на министър-председателя и останалите министри до Брюксел е и причина редовното заседание на правителството да бъде издърпано с ден по-рано. Министерският съвет ще заседава във вторник. Именно след това пътуване, в края на седмицата Борисов трябва да внесе в парламента своето предложение за нов здравен министър, който да замести на поста Николай Петров.\n\nЕдни от основните приоритети, които си е поставила страната ни за председателството, е евроинтеграцията на Западните Балкани и инфраструктурната свързаност на страните в региона. Друга важна тема за България е продължаване на действието на кохезионните фондове, чрез които именно се намалява различията между отделните страни на ЕС. Девизът на БГ председателството е „Съединението прави силата“, а формално то ще бъде открито на 4 януари.\n\nМеждувременно министерството за БГ председателството на ЕС избра фирма, която да изработи и достави опаковките за шаловете и вратовръзките за всеки един от делегатите, които ще посети страната ни. За целта държавата ще отдели над 62 000 лв.\n                    ", "date": "2017.11.03", "title": "Кабинетът се изнася в Брюксел за среща с ЕК"}
{"url": "http://www.monitor.bg/a/view/75634-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%A5%D1%80%D0%B0%D0%BD%D0%B5%D0%BD%D0%B8%D1%86%D0%B8-%D0%B8-%D0%BC%D0%B5%D0%BD%D1%82%D0%BE%D1%80%D0%B8-v-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84/", "text": "\n                    \n\n \n\n\n\nНаивният син избирател, лъган и употребяван в продължение на много години от политици, водени само от частния си интерес, е готов да се улови даже за сламка. Мантрата, че всичко лошо е свързано с комунизма и той (и издънките му) трябва да бъдe заличен завинаги, още работи. Нищо че повечето от сините демократи се оказаха пребоядисани. Нищо че олигарсите – рожба на един още по-уродлив вид управление, са от по-ново време. Всъщност комунистическите издънки са тези, които отчаяно искат статуквото да се запази. Отраснали в комунистически разкош, те искат да заграбят максимума и от демократичните благинки. Тези хора осъществиха мръсната приватизация под тезгяха и разпарчетосаха държавата. Тези хора разнасяха червени куфарчета с пари. И днес се правят на света вода ненапита. Пускат марионетките си напред и ги лансират като нови лица в политиката. Новите са досущ като старите, че и по-зле, защото са още по-настървени и амбициозни, а в очите им гори комсомолския плам, защото много от тях са отрочета на червената номенклатура. А зад всички тях тегне сянката на Драгалевския лаборант, съградил кариерата и осигурил достъпа си до властта под крилото на мракобесната фигура на Андрей Луканов.\n\nНеговото управление, белязано от тъмни приватизационни сделки, приятелски кръгове, роднински назначения, неистова контрабанда, кариерен възход на партийните кадри и корупция на всички нива, допринесе за унищожаването на СДС и клонирането на движението в различни ГМО проекти, обречени още в зародиша си на провал.\n\nАко в предхристиянските времена бог Янус е бил изобразяван с две или с четири лица и поради това е станал символ на двуличието, то в модерния български политически живот ролята му спокойно може да бъде дадена на Иван Костов. Драгалевския гуру всъщност е нещо като професионален актьор в политиката, обича да влиза в роли. Виждали сме го в ролята на загрижения Държавник, в ролята на обидения на народа си Политик, който стои и чака простият българин да го стигне, в ролята на строгия, но справедлив Опозиционер, който се бори за силна България. А също и в ролята на Командира, който с устремен в бъдещето взор, държи в едната си ръка юздите на партията СДС. И Командира, който напуска кораба и пуска нов капитан – Радан Кънев, да върти руля на ДСБ вместо него. А най-любима му е ролята на Обединителя. Обединител на десницата, която той собственоръчно разедини.\n\nТази роля е изключително нужна на Костов, който най-накрая проумя, че е време привидно да се отдръпне, ако иска да продължи да командва прехода в сянка, вместо лично да се предлага и лансира като координатор и активен участник във всяко следващо управление. Тогава напред излезе мустакатият му приятел Цветан Василев, готов да спонсорира ГМО проектите, бъркани в Драгалевската лаборатория. Той, както и останалите олигарси, свидни рожби на Командира, не искат да им бъде търсена отговорност за престъпленията и грешките, които струваха на държавата скъпо. Те искат да излязат сухи, а някои от тях дотолкова си повярваха, че даже започнаха да ги гонят премиерски мераци. Като например българския Мадоф.\n\nНека да отгърнем страницата на големите лъжи в политиката и лансирането на употребени кадри и нахъсани службогонци за новите ГМО проекти на Командира и неговия ортак, който се укрива в Белград. Да видим първо на какво отгоре Костов се прави на капацитет, след като всичките му досегашни проекти са се проваляли с гръм и трясък. Кой още се връзва на обидената му поза – не ме оценихте, затова си заслужавате съдбата. И докога ще изтръсква празната си банка кадри, за да остави някоя и друга троха на политическата софра. Не стана ли ясно вече, че Командира залага предимно на куци коне в политиката, които обаче са му предани и благодарни?\n\nГодината е 2009-а. Командира е наясно, че е изпуснал последния влак. Партията му „Демократи за силна България“ има мижаво одобрение от около 2%, което граничи със статистическата грешка. Осъзнал, че е повече от вероятно да не влезе в следващия парламент, Командира се качва отново на локомотива на СДС под формата на съюз между партията му ДСБ и сините, наречен „Синята коалиция“. След 8 години в опозиция със затихващи функции, за Командира е жизненоважно да бъде в управлението. Затова преговаря с ГЕРБ, но не пропуска да отправи и политическа заявка към БСП. Все пак не се знае кой ще съставя следващия кабинет.\n\n„Аз мога да работя с много хора. Мога да работя с БСП“, казва в ефира на една от телевизиите Иван Костов. Тези неща трябва да се припомнят, защото десницата не бива да прощава такива изневери.\n\n„Спомнете си, че аз бях начело на управлението, когато БСП се включи в консенсуса за евроатлантическите ценности и се извърши този голям геополитически завой, страната застана силно на курса на европейско членство и на курса за членство в НАТО“, споделя тогава Командира. И не му е за пръв път да проявява подобна безпринципност. Тъкмо Иван Костов, бягайки от отговорността за провала на изборите през 2001 г., нарече СДС „тяло без дух“ и определи членовете на синята партия като клиентелисти. И то при положение че тъкмо неговото управление създаде клиентелата.\n\nПо същия безпринципен начин се мени отношението на Командира и към другия, за чието партньорство се бори - Бойко Борисов. „...ние с моя шофьор търсим онази дупка, която той е запушил след изборите, и не можем да намерим тази дупка. Знаете ли, пътуваме из София и като се тресне колата някъде в дупка, непрекъснато се питаме къде е онази дупка, която е запълнена от Бойко Борисов“, казва Костов и сам се смее на духовитостта си. Но и на тези избори, а и натам се потвърди азбучната истина, че най-добре се смее този, който се смее последен.\n\nКакто вече казахме, всички политически проекти на Иван Костов досега са се проваляли. Дотам, че ДСБ бе прекръстена на „Сектата на костовистите от седмия ден“. А при повече политическа далновидност (и по-малко лични интереси) всичко можеше да е различно.\n\nНосен на вълната на народното недоволство от некадърното управление на Жан Виденов, Иван Костов осъществи първия етап от проекта си за унищожаването на СДС, като на мястото на широкоспектърната демократична коалиция създаде партия. Така се сложи началото на модела на диктатура и еднолично управление на Иван Костов.\n\nВидни и значими фигури от десницата бяха отстранени, а членовете на партиите от някогашната коалиция СДС бяха изтикани в периферията. Началото на края на идеята СДС беше положено тъкмо от новата синя партия, в която при мириса на властта през открехнатата врата нахлуха като разбесняла се орда кариеристите и купуващите си постове чиновници. Точно както в наши дни действат протестърите, съблюдаващи принципа „Стани да седна аз“. Антикомунизъм в действие? Нищо подобно. Някои бивши комунисти днешните демократи си ги припознаха с охота.\n\nЩо се отнася до антикомунизма, на Костов той никога не му е бил нужен. В биографията му има червени страници, които няма как да бъдат откъснати. Дори и след 10 ноември 1989 г. той пише две статии за „Работническо дело“, в които учи БКП как да унищожи младата опозиция.\n\nДа не говорим за отношението на Иван Костов към репресираните от комунистическия режим или за това, че не бяха разсекретени досиетата.\n\nВ спомените си президентът Желю Желев, Венцислав Димитров и други политици от зората на демокрацията споменават, че Костов първо се е предлагал на Андрей Луканов да участва от страната на БКП/БСП на кръглата маса, а след това е отишъл при СДС.\n\nСлед като излезе от властта със сринато доверие в СДС, Костов не само не пожела да се оттегли с достойнство, но и упорито стоя начело на партията два месеца. Време, в което доверието в синята формация допълнително се срина. Най-сетне Костов се оттегли от ръководството на СДС, но запази влиянието си чрез Екатерина Михайлова, която застава начело на синята партия.\n\nСлед като за лидер на СДС беше избрана Надежда Михайлова, през 2004 г. Иван Костов оглави група народни представители, които се отделиха от СДС в нова парламентарна група на ОДС. А по-късно основа партията ДСБ, която участва в парламентарните избори през 2005 г.\n\nСледват един след друг провалените проекти. През 2005 г. по настояване на Иван Костов обединените десни партии в София издигнаха за кандидат-кмет неубедителната фигура на Светослав Гаврийски, който остана трети на първия тур на местните избори.\n\nПрез 2006 г. отново под диктата на Костов беше наложен за общ десен кандидат за президент 78-годишният конституционен съдия Неделчо Беронов. И Беронов остана трети.\n\nПрез 2007 г. партията на Костов ДСБ заедно със СДС издигна за градоначалник на София кандидатурата на Мартин Заимов. И той не спечели.\n\nНаследникът му Радан Кънев също се провали. Истинска наглост бе, когато „Нова република“, представяна за дясна алтернатива, обеща 7% ръст в икономиката. Точно създателят на тази т. нар. „надпартийна платформа“ смаза и разнебити българската икономика с разбойническа приватизация.\n\nКато алтернатива на „Нова република“ (или по-скоро презастраховка) се появи и протестърско-олигархичния проект на кръга „Капитал“ и част от „костовистите от седмия ден“ - „Да, България“, сполучливо прекръстен от хората на „Да(й), България“. Верни на Гьобелсовия принцип, че „една лъжа, повторена сто пъти става истина“, създателите на фабриката за фалшивите новини и рупорите им се юрнаха да разгласяват неистините си по социалните мрежи. Носовете на „пинокиовците“ стърчаха ежедневно от малкия екран. Някои от активистите се преквалифицираха едва ли не като събеседници на щат, за да може да ръсят опорните си точки на воля. А водещите, които ги канеха за участия, неясно защо, след като представителите и на двете формации се побираха в рамките на социологическата грешка и както се видя на последните избори, не бяха припознати изобщо от традиционно десните гласоподаватели, така и не зададоха истинския въпрос – кой ви плаща и защо?\n\nНа всички трябва да е ясно, че в Драгалевската лаборатория няма случайни проекти. Както „Нова република“, така и „Да(й), България“ действаха по една линия – да се осигури защитата на банкера беглец Цветан Василев, заради когото държавата се прости с активи за 4,3 млрд. лева.\n\nИдеологът на КТБ Иван Костов всъщност иска да осигури адвокатска защита на Василев през двете секти, за които се твърди, че се финансират с парите от „Дунарит“ и „Петрол“. Малък жест от страна на Командира за годините, в които семейството му се възползваше от най-новата пирамида. Нито Костов, нито благоверната му Елена, която умили народа със сълзливата история за киселото мляко в кварталния магазин, не обелиха дума нито за хонорарите на дъщерята Мина. Направиха се на ни лук яли, ни лук мирисали за преференциалните влогове.\n\n„Ревизия наистина трябва да бъде направена незабавно, и то на космическите доходи на Костов и фамилията му. Интересно ще бъде да се разровят доходите и на т.нар. говорител на „Нова република“ министър Трайчо, който не се посвени да лапне 70 000 евро, за да се яви като свидетел по делото, което се води срещу България по казуса \"АЕЦ Козлодуй\". За двете години, в които Трайчо беше министър, не се запомни с нищо друго освен с обвиненията за лобизъм в полза на фирмите за зелена енергия на Прокопиев и проваления бизнес форум в Катар. Една пълна и обективна проверка от страна на компетентните държавни органи ще повдигне плътната завеса на задкулисието, което днес е пленило милата ни татковина“, коментира журналистът и управител на агенция Блиц Ивайло Крачунов.\n\nВъпреки че всички ГМО-та на Драгалевската школа са ялови, основните играчи в тях продължават да се държат все едно са постигнали пълна изборна победа. Те ръководят, управляват, назначават, уволняват. КИ продължават да лъжат най-нагло, че са „умни и красиви“ и че ги водят добри намерения.\n\nАко за миг допуснем, че Бай Ристе (примерът е произволен) е едно такова същество – умно, добро и красиво, а пък кака Цона (пак не визираме конкретна персона) му приглася с нежния си глас и с усмихнато и ведро лице, най-добре да се ощипем, защото сме се размечтали напразно.\n\nНяма шанс българския Мадоф да заложи на хора, които не са от неговата кръвна група. Те трябва да са нагли, безскрупулни, арогантни. Да рецитират мантри, да тичат за здраве и да мажат филии с песто. Да имат семпъл речник, който се ограничава до няколко епитета и да ги употребяват до втръсване. Да пишат само с малки букви и да не използват препинателни знаци. Дотук с изискванията, за да остане все пак някой, който да се впише в модела. А сега да си дойдем на думата. Има бели, сиви и черни практики. Кой щеше да налее в сивите? Даваме думата на проваления политик и обвиняем по аферата „ЕВН“ Трайчо Трайков, който налучква верния отговор: „Питах вече Радан – кой е нашият кой – нали никой не се съмнява, че Цветан Василев отговаря и на други въпроси, освен журналистически”. Датата е 17 ноември 2016 г. Място на сбирката: „Сохо”. Разговорът се води в неформална обстановка, но след време ще изтече стенограма от него, защото хората на Прокопиев са свикнали да стенографират всичко край тях. Ченгеджийски навик, който върши добра работа, когато тръгнат да пишат доноси и да ги разпространяват по комисии, комитети, централи и правозащитни организации.\n\nЦелта оправдава средствата. Тези думи на Макиавели се отнасят към 1469 година. В наши дни те са лозунг на кликата около Командира и българския Мадоф. Само че не са познали. Номерата им вече не минават.\n\nСкандалът със стенограмите АРГО-гейт е най-яркият пример за задкулисно политическо инженерство в новата история на България. Нека да споменем някои от участниците в задругата. Там са олигархът Иво Прокопиев, отдадената на Командира шефка на „Медиапул“ Стояна Георгиева, журналистът Иван Бедров (бивш кадър на олигарха Иво Прокопиев, настоящ кадър на олигарха Огнян Донев), протестърите Антоанета Цонева, Николай Стайков, бившият правосъден министър и лидер на групировката „Да(й), България“ Христо Иванов, както и Трайчо Трайков, обвиняем по аферата „ЕВН“ заедно с Прокопиев. Запомнете тези имена, в случай че решат отново да се представят за носители на нов морал.\n                    ", "date": "2017.11.03", "title": "Цветан Василев: Храненици и ментори (V глава от книгата \"Българския Мадоф\")"}
