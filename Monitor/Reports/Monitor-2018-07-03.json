{"url": "https://www.monitor.bg:443/bg/a/view/obuchavat-malchugani-ot-shekera-da-razbivat-i-kradat-koli-104380", "text": "Родители от пловдивската „Шекер махала” обучавали децата си да разбиват паркирани край Руския пазар коли и да ги обират. Масово шофьорите, които отивали да си купят нещо от богатия на стоки пазар, паркирали пред така наречените блокове с мезонети. В тях преди години били настанени нуждаеши се ромски семейства. Край всеки новодошъл обаче там дебнели малки момиченца и момченца на видима възраст около 5 до 10 години. Те веднага се нахвърляли върху шофьорите да искат пари, като обещавали да пазят колата. Ако някой ги прогони и не им даде, след като се върне до возилото си час – два по-късно, го намирал обикновено със счупен страничен прозорец и откраднати вещи. „Паркирах пред мезонетите, защото на входа към паркинга на КАТ има забранителен за влизане знак. Рискувах и паркирах на другия паркинг пред мезонетите. Две- три момиченца на 5-6 години ми поискаха пари, отказах да им дам и си намерих колата разбита и обрана”, се оплака пловдивчанинът Атанас Ангелов. „Могат да отключат колите за секунди, така добре са обучени. Обирите на коли пред КАТ са чести. Децата са обучени от семействата си как да ги правят. Трошат прозорците и бързо грабват отвътре каквото успеят да вземат, след което бягат с пълна сила към вътрешността на махалата, където се крият. Крадените вещи се продават”, казаха пътни полицаи, които ежедневно ставали свидетели на подобни случки. На няколко пъти от полицията хващали малките обирджии, но след това ги пускали, тъй като те не носели наказателна отговорност. В „Шекер махалата” дори имало баща с 13 деца, които пускал по цял ден да обикалят край паркираните коли и да просят пари. Децата не склонявали да пазят колата срещу по-малко от един лев на всяко.", "date": "2018.07.03", "title": "Обучават малчугани от „Шекера” да разбиват и крадат коли"}
{"url": "https://www.monitor.bg:443/bg/a/view/tom-kruz-jahva-novoto-bmw-m5-v-misijata-nevyzmojna-104433", "text": "Невероятният актьор Том Круз в ролята на агент Итън Хънт ще кара новото BMW M5 в най-новата част от филмовата поредица „Мисията невъзможна: Разпад”. Филмът ще може да бъде видян в киносалоните по целият свят от 27 юли 2018 г. Освен от новото BMW M5 екипът от агенти ще бъде подпомаган от редица модели на BMW като Серия 5 от 1986 г., Серия 7 и мотоциклета BMW R nineT Scrambler. Още от 2011 г. BMW е партньор на култовата поредица и сега отново подпомага новата част с редица автомобили, както и с една глобална маркетингова кампания. „Мисията невъзможна: Разпад” представя Итън Хънт (Том Круз) и неговият екип от IMF (Алек Болдуин, Саймън Пег, Винг Реймс) заедно с познатите съюзници (Ребека Фергюсън, Мишел Монахан) в надпревара с времето след една несполучлива мисия. Другите роли се изпълняват от Хенри Кавил, Анжела Басет и Ванеса Кърби, режисурата отново е поверена на Кристофър Макккуори. Новото BMW M5 постига впечатляващо присъствие във филма, оборудвано с черна бъбрековидна радиаторна решетка и карбонови корпуси на външните огледала. Новото BMW M5 позволява на Том Круз като Итън Хънт винаги да изпреварва противниците си с най-добро сцепление и ненадмината динамика на управлението, благодарение на мощния си 4,4-литров V8 Biturbo бензинов двигател с мощност 600 к.с., както и новоразработеното задвижване на четирите колела M xDrive. Мотоциклетът BMW R nineT Scrambler може да бъде видян в някои сцени в края на филма, как се движи с много висока скорост при рисковани маневри в диво преследване през Париж. Значителна роля във филма има и един автомобил от историята на BMW. Преследването със седана BMW 5-а серия от 1986 година напомня на почитателите на марката за легендарния модел от средата на 80-те години на миналия век. Сътрудничеството на BMW и „Парамаунт Пикчърс” при поредицата „Мисията невъзможна” стартира през 2011 година и е осигурило на почитателите някои легендарни моменти от историята на киното. При това BMW винаги преминават отвъд нормалното продуктово позициониране и представят и визии от бъдещето и технологии на утрешния ден, които да подпомагат агентите на IMF при техните мисии. Незабравима например е ролята на концептуалния автомобил BMW i Vision Dynamics, който още през 2011 г. представи революционния хибриден спортен автомобил BMW i8 и технологиите като Head-Up дисплей или активното разпознаване на пешеходци в „Мисията невъзможна: Режим Фантом“. През 2015 г. последва „Мисията невъзможна: Престъпна нация“, в който BMW M3 представи една от най-вълнуващите каскади на заден ход в историята на киното. С функцията за отключване чрез докосване с дланта на ръката автомобилът от филма отново представи една технология от бъдещето. Почитателите на мотоциклетите с радост си спомнят за вълнуващото преследване с BMW Motorrad S 1000 RR, с което Итън Хънт се движи с бясна скорост по планините около Маракеш. Според трейлъра „Мисията невъзможна: Разпад“ ще представи най-вълнуващата мисия на всички времена, с което ще надмине всички досегашни филми от поредицата.", "date": "2018.07.03", "title": "Том Круз яхва новото BMW M5 в „Мисията невъзможна”"}
{"url": "https://www.monitor.bg:443/bg/a/view/atentatoryt-ot-sarafovo-obikaljal-krychmi-s-tradicionna-kuhnja-104437", "text": "Атентаторът от бургаското летище Сарафово, който отне живота на петима израелци и един българин, взривявайки автобус с туристи, е бил влюбен в кухнята ни.   Мохамед Хасан ел Хюсейни е пристигнал в България около 20 дни преди терористичния акт на 18 юли 2012 година и ежедневно е търсил съдействие от нашенци за най-хубавите кръчми, където има традиционни гозби като боб чорба, шкембе, шопска салата, пържени кюфтета и мусака. Това стана ясно днес на заседание в Специализирания наказателен съд по делото, което се води задочно срещу Хасан ел Хадж Хасан и Мелиад Фара, обвинени за кървавия атентат. „Беше симпатичен, добре сложен, висок, млад. Представи се за американец. Каза ми: „Никога не съм опитвал палачинка. Бих искал да пробвам сега“. Стори ми се много странно“, спомни си пред магистратите рецепционистката от хотел „Перфект“ във Варна, където атентаторът се бил настанил за една нощ няколко дни преди нападението. Щом получил закуската си опитал една хапка. Направил гримаса, издаваща, че не е доволен от ястието и избутал чинията настрани. „Почти не говореше. Попитах го накъде ще пътува, а той реагира остро. Попита ме защо му задавам подобни въпроси. Изгледа ме лошо. Обясних, че се държа приятелски и той каза само: „София““, разказа Виктория. Преди атаката на летището опитал да наеме кола, пробутвайки подкуп на Ивайло Иванов, който бил служител на фирма за рент-а-кар в Слънчев бряг. „Извади поне 5-6 банкноти от по 500 евро. Два пъти ми предложи пари, но му отказах, защото нямаше документ за самоличност“, спомни си Ивайло в съда. Ливанецът с френско гражданство успял да се сдобие с кола под наем във Варна с американска шофьорска книжка. „Дойде в туристическата агенция, в която работих, на 12 юли към 16.30 часа и поиска автомобил. Успях да намеря такъв чрез фирма, с която работихме тогава. Имаше особена стойка и странни движения“, сподели пред магистратите Вероника Маринова от морската столица. Тя познала веднага, че въпросният мъж е същият от снимките на камикадзето, разпространени от МВР, когато ги показали по телевизията. „Беше при мен даже със същия кариран панталон от кадрите на полицията, със същите дрехи. Разликата беше, че на летището беше с дълга коса, с за наемането на колата – с къса“, сигурна бе Вероника. Делото за терористичния акт ще продължи в края на септември в разпити на свидетели.", "date": "2018.07.03", "title": "Атентаторът от Сарафово обикалял кръчми с традиционна кухня"}
{"url": "https://www.monitor.bg:443/bg/a/view/tehnicheska-greshka-obyrka-klasiraneto-sled-vii-klas-v-stolicata-obzor-104444", "text": "Техническа грешка с класирането за прием след седми клас в столицата изправи на нокти десетки родители и е напът да вземе главата на виновния за гафа чиновник. Грешно балообразуване на няколко столични гимназии в София обърка за няколко часа първото класиране, като то бе свалено от сайта на образователното министерство преди обяд днес. След отстраняването на гафа и извършване на ново класиране спрямо желанията на децата, то бе качено на сайта към 18 ч. „По сигнал на родители, чиито деца са кандидатствали в СПГЕ „Джон Атанасов“, и по сигнал на Технологично училище „Електронни системи“ (ТУЕС) нашата комисия за информационно осигуряване и класиране започва да работи и установява техническа грешка, която е свързана с утрояването на бележката по математика в две училища“, заяви Ваня Костова - началник на РУО София град. Засегнати са именно тези две гимназии. Проблемът е че при балообразуването на двете училища както е заложено в план-приема на гимназиите. Поради тази причина тази сутрин (вчера - бел.ред.) ТУЕС заемаше 28-о място в класирането по бал с 256,5 точки, а след отстраняването на проблема се изкачи до 4-то с 419 точки. Освен при ТУЕС и „Джон Атанасов“, е установен проблем и с една от паралелките от НПМГ „Акад. Любомир Чакалов“ и една от Софийска гимназия по строителство, архитектура и геодезия „Христо Ботев“. Двете гимназии също имат ново място спрямо минималния бал за класиране. НПМГ слиза от 19 на 20, заради изкачването на ТУЕС, докато „Джон Атанасов“ от 39 се изкачва на 26. Кастрева обясни още, че след новото класиране работи комисия по контрол на сверяване, която следи къде се намира всяко едно дете, тъй като има разместване на бала след отстраняването на техническата грешка. „След новото класиране комисията по контрол на сверяване ще следи къде се намира всяко едно дете, тъй като има разлика в разместване на бала“, каза Кастрева. В повечето случаи приетите ученици в „Джон Атанасов“ или ТУЕС остават в тези гимназии, но може да има разместване в паралелката, в която са приети. Все пак има След отстраняването на грешката те ще могат да се запишат в посоченото от тях като по-предно желание, увери Кастрева. Тя даде пример с дете, което по първоначалното класиране е прието в Първа английска, а сега отива в ТУЕС. „Има техническа грешка и трябва да се направи правилно класиране в зависимост от балообразуването. То трябва да е справедливо спрямо резултатите от външното оценяване и заявения бал“, заяви Таня Михайлова – зам.-министър на образованието и науката. Според нея няма как да говорим за ощетени и излъгани деца. Михайлова обясни още, че проблемът засяга единствено класирането на седмокласниците в столица. В другите градове в страната няма проблем. Отговорникът за информационното осигуряване на НВО в 7-и клас Камен Радев, обясни , че алгоритъмът, по който се извършва класирането, се въвежда от 4 човека, а след това и от него. Поради тази причина от Регионалното управление на образованието не могат да си обяснят защо се е стигнало до този гаф. В момента тече проверка от страна на РУО и МОН. Образователният министър Красимир Вълчев коментира, че тепърва ще се установява откъде идва грешката, като ще има наказани.   Кандидат-гимназистът с най-висок бал в столицата ще учи в Софийската математическа гимназия. Момиче, прието в профил „Математически“ със засилено изучаване по немски език, е събрало 500 точки. Най-високият минимален бал в столицата отново е в същата паралелка в СМГ. Детето е събрало 479 т. Това стана ясно, след като от Регионалното управление на образованието в София-град обявиха резултатите. Тези резултати поставят отново СМГ на първо място сред останалите софийски школа. Спрямо миналата година няма разместване на топ 10 на гимназиите по минималния бал, но пък има разлика в точките, с които са класирани там. На второ място е 91-а Немска езикова гимназия. Там с ученикът, приет с най-нисък бал, е успял да събере 456 т., докато миналата година минималният бал е бил 450 т. Топ три се допълва отново от 73-о СУ „Владислав Граматик“, известно като Втора немска, където минималният бал тази година е паднал. За 2017 г е бил 434, 500 т, докато сегашните седмокласници са приети с 423, 500. На четвърто място се нарежда Технологичното училище за електронни системи към Техническия университет, като измества на пето място 164-а гимназия с преподаване на испански език „Мигел де Сервантес“. Технологичната гимназия е с 419 т. минимален бал, докато езиковата е с 416 т. Миналата година ТУЕС е била с 410, 5 т., а 164-а с 412, 500 т. Надолу в класацията също няма разместване в позициите спрямо миналата година. Шеста е Първа езикова гимназия с минимален бал от 404,500 т., следвана от Втора английска гимназия „Томас Джеферсън“ с 403,500т. На осмо място се намира 9-а френска езикова гимназия, като приетият с най-малко точки е събрал 386. Топ 10 се допълва от 22-о СУ \"Г. С. Раковски\" с 381 т. и 35-о СУ \"Добри Войников\" с 368 т. 640 от всички 8896 кандидатствали деца не са успели да се класират. При проверка на сайта на МОН те ще видят надпис „все още няма класиране“. Те продължават автоматично участието си във второ класиране. Ако и тогава не бъдат приети в някоя гимназия, те ще имат възможност да разместят желанията си на трето. Всички останали ученици имат срок от 4 до 6 юни да се запишат в училището, в което са приети, или да изявят желанието си да участват на второ класиране. На първия етап от класирането бяха закрити 15 профилирани и 16 професионални паралелки. Част от тях са с 0 класирани ученици – електронно обзавеждане на подемна и асансьорна техника, подемно-транспортна техника, монтирана на пътни превозни средства, каменоделство, извършване на процедури по балнеоложки и възстановителни дейности, производствено-кулинарни дейности и напитки.  ", "date": "2018.07.03", "title": "Техническа грешка обърка класирането след VII клас в столицата (ОБЗОР)"}
{"url": "https://www.monitor.bg:443/bg/a/view/shvecija-izlyga-shvejcarija-za-istoricheski-chetvyrtfinal-104440", "text": "Швеция победи Швейцария с 1:0 в предпоследен 1/8-финал от елиминационната фаза на Мондиала в Русия и ще срещне Колумбия или Англия на 1/4-финалите. Всичко се реши от гол на Емил Форсберг в 66-ата минута в здрав мач, в който имаше много единоборства, но не липсваха голови положения. Двубоят започна с по-добри възможности за Швеция, като Маркус Берг пръв имаше възможността да стреля към една от двете врати, като нападателят пропусна добро положение и в 29-ата минута. Швейцарците отвърнаха с добри възможности за Джемайли, но шведската отбрана остана стабилна пред първите 45 минути, за разлика от някои колебания у колегите си. Полувремето ще се запомни с равностойната и коректна игра на стадиона в \"Санкт Петербург\", като по-чистите бяха на сметката на шведите.", "date": "2018.07.03", "title": "Швеция излъга Швейцария в здрав мач"}
{"url": "https://www.monitor.bg:443/bg/a/view/fabrikata-sreshtu-peevski-stari-fejkove-na-nov-glas-104442", "text": "Фабриката за фалшиви новини, финансирана от българската олигархия, спази желязното правило да обвинява нашия издател Делян Пеевски за всичко, което се случва в държавата. За да тече ежедневният норматив от манипулации по адрес на Пеевски, непрестанно се измислят всевъзможни лъжи за него, свързани с актуалните новини от деня. Към вчерашна дата такава се оказа интервюто на шефката на бюджетната комисия в НС Менда Стоянова пред БНТ, в което тя представи предложението си за увеличаване акциза на безмитните тютюневи изделия. То веднага бе използвано за създаване на фалшива новина за Пеевски. Личният пресцентър на Цветан Василев „Фрогнюз“, ръководен от ченгето от ДС Огнян Стефанов, моментално завъртя манипулацията, че Стоянова – видите ли, защитавала интересите на Пеевски, защото предложението й облагодетелствало „Булгартабак“. Само че Делян Пеевски имаше само миноритарен дял в тютюневия холдинг, който при това продаде много отдавна и от години няма нищо общо с компанията, както е видно и от фирмените регистри. Това не пречи на „Фрогнюз“ да лъже безогледно по тази тема, а сайтове като „Актуално“, списвани от полуграмотни пишман-журналисти, им препечатват манипулациите безкритично, тъй като нямат достатъчно капацитет да проверят, че мултиплицират фалшиви новини.", "date": "2018.07.03", "title": "Фабриката срещу Пеевски: стари фейкове на нов глас"}
{"url": "https://www.monitor.bg:443/bg/a/view/sydyt-razreshi-na-lesbijka-da-dovede-polovinkata-si-u-nas-104438", "text": "Софийският административен съд разреши на френска лесбийка да доведе половинката си у нас. Магистратите са отсъдили в полза на правото на пребиваване на съпружеска хомосексуална двойка в България, съобщиха от „Младежка ЛГБТ Организация Действие“. Кристина и Мариама са двойка от Австралия и Франция, която сключва брак на 1 юни 2016 г. във Франция. По-късно същата година Кристина, австралийска гражданка, получава позволение за пребиваване в София, България. Според Директива 2004/38/EC всеки гражданин на Съюза се ползва от свобода на придвижване за семейството си в страните от ЕС, дори и неговият съпруг да не е гражданин на държава – членка на Европейския съюз, какъвто е случаят на Кристина. Въпреки това през 2017 г. Дирекция „Миграция“ към МВР отказва правото й да пребивава в България, като се основава на това, че еднополовите бракове не са позволени според Конституцията на България. Гей двойката, която има дете, чака още две и не се крие. „Щастлива съм да празнувам не само своето право да живея в България, но също и правото за всяка еднополова двойка да ползва правото си на придвижване в ЕС“, казва Кристина, след като разбира за решението на съда. Съдът приема, че според правото на ЕС не е позволено на държава членка като България да откаже право на пребиваване на други граждани на ЕС заради това, че имат еднополов брак. „Решението на Административен съд София-град е в съответствие със скорошно решение на Европейския съд по подобно дело в Румъния, случая „Коман“, в което беше отсъдено, че страните от ЕС трябва да спазват правото на пребиваване на еднополови двойки, сключили законов брак в друга държава, които искат да живеят заедно на тяхна територия“, казва Деница Любенова, адвокат по защитата на френско-австралийската двойка. Според експерти обаче решението на Темида категорично не може да се ползва като основание за признаване на гей браковете у нас. В България еднополовите двойки все още не могат да сключват брак или да осиновяват деца заедно, а престъпленията от омраза по хомофобски и трансфобски подбуди не са включени в Наказателния кодекс.  ", "date": "2018.07.03", "title": "Съдът разреши на лесбийка да доведе половинката си у нас "}
{"url": "https://www.monitor.bg:443/bg/a/view/samotna-majka-njama-1000-lv-da-plati-operacijata-si-104445", "text": "Самотна майка от Русе няма 1000 лева, за да плати операцията на ухото си, която трябва да направи спешно. Остават броени дни до определената дата и Деси е отчаяна, защото не знае как толкова бързо да събере парите. Останала е без работа, след като я съкратили от местна шивашка фирма заради зачестили отсъствия по болест. Не иска да ползва бързи кредити, за да не затъне още повече. Десислава Иванова е на 44 години и е майка на 5-годишно момченце. Върнала се е от оня свят след над десетилетие борба с тежка анорексия, поразила я в тийнейджърските й години. И тя не знае коя е онази сила, хванала за ръка тежащото 23 килограма момиче и почнала да го тегли нагоре към света на живите. Малцина в това състояние оцеляват, но тя е от късметлийките. Подкрепата на баща й, който се грижи за нея от 3-годишна възраст след развода с майка й, работата при добро и състрадателно семейство в Гърция през годините, когато започва да се чувства по-добре, й дават кураж да продължи. Лекарите са я предупредили, че анорексията е нанесла поражения на организма и има вероятност да не стане майка. Но и тук добрата фея се намесва и от Деси няма по-щастлива на земята, когато на 38-годишна възраст забременява от приятеля си в Гърция. Решава да се върне да отгледа детето си на родна земя, макар че партньорът й не иска да я последва. През юли 2013 г. ражда в Русе хубаво здраво момченце и в деня, в който я изписват с бебето от болницата, умира баща й – най-голямата опора в живота й. Майка й се намира в Гърция и самата тя често се нуждае от помощ заради здравословни проблеми. Но Деси има детенце и не трябва да се отчайва. В Русе има много шивашки фирми, които постоянно търсят работнички. Не плащат много, но ще си прави сметката и ще изгледа момченцето си. След като малкият тръгва на детска ясла, започва работа на минимална заплата. Има     наследствено малко жилище, не отделя пари за наем и криво-ляво се справя. В някои от тези шивашки фирми шефовете се държат с персонала като с роби, но Деси стиска зъби. Не си обръща много внимание, когато през юли м.г. от лявото й ухо протича кафява течност, но приема предписаните антибиотици. Налага й се понякога да отсъства от работа и защото малкият боледува, а на шефката не й трябват такива шивачки и в началото на тази година я праща на борсата. Деси не започва веднага работа в друга фирма, защото има замайване, а в ухото се появява болка, която не може да търпи. Русенските лекари установяват централна перфорация на тъпанчето и са категорични, че веднага трябва да се направи операция. „Изпратиха ме в София в болницата „Царица Йоана – ИСУЛ“, тъй като тези интервенции не се правят в Русе. С местна упойка на 16 март т.г. професор от клиниката ми направи тимпанопластика“, обяснява Деси. Операцията е по клинична пътека, но жената трябва да плати за избор на екип, за което й помага майка й. Интервенцията обаче се оказва неуспешна, а обяснението на професора е, че ухото е много зле и почти няма тъпанчева мембрана. Макар че пациентката има болки, я вика отново на преглед през есента. „Аз не знам как с тази болка може да се изтърпи до есента. В това състояние не мога и работа да започна, защото трябва първо да се излекувам, а съм останала без нито един лев“, отчаяна е Деси. Русенските специалисти преценяват, че състоянието й е тежко и не може да се чака до есента. Препоръчват й повторна операция при професор в Стара Загора. Специалистът се наема да я оперира и определя дата 16 юли. За избор на екип обаче трябва да се платят 500 лева. Необходими са и средства за път, други разходи покрай престоя в Стара Загора и покрай грижите за сина й, който ще бъде при нейна позната. Трябват около 1000 лева, които Деси няма, а и няма от кого да вземе назаем. Майка й скоро е лежала в болница в Атина заради проблеми с дебелото черво, без работа е и не може да помогне. Деси е отчаяна и не знае към кого да се обърне, а не остава много време. Чрез вестника тя моли добри хора да й помогнат със средствата, които ще върне постепенно веднага щом се излекува и започне работа. Редакцията на \"Монитор\" има телефонния номер на Десислава. ", "date": "2018.07.03", "title": "Самотна майка няма 1000 лв.  да плати операцията си"}
{"url": "https://www.monitor.bg:443/bg/a/view/jorj-ganchev-e-pripadnal-otkaran-e-v-bolnica-sv-ekaterina-104423", "text": "Два стента са сложени на Жорж Ганчев. Това съобщи за \"Монитор\" проф. Генчо Начев, директор на Университетската кардиологична болница \"Света Екатерина\".  Интервенцията е направена по-малко от час, след като 78-годишният политик е припаднал на паркинга на площад „Батенберг“. Сигналът за инцидента е подаден на единния телефон 112 в 15.06 часа. Линейката е пристигнала на седмата минута и го е закарала веднага в „Света Екатерина“. По разкази на спешните лекари, той е бил контактен, но със симптомите на масивен инфаркт. Изследванията показаха, че пациентът е с остър коронарен синдром. Беше направено всичко ноеобходимо. Той е в реанимация, контактен е и показателите му са много добри, каза още проф. Генчо Начев.  ", "date": "2018.07.03", "title": "Жорж Ганчев е в болница, сложиха му 2 стента (ОБНОВЕНА)"}
{"url": "https://www.monitor.bg:443/bg/a/view/sedmoklasnicite-mogat-da-razberat-kyde-da-prieti-104441", "text": "Седмокласниците от столицата вече могат да проверят в коя гимназия са приети на сайта на образователното министерство с входящия си номер и кода за достъп, с които научиха оценките си от външното оценяване. Просветното министерства качи поправеното класиране за прием след VII клас. До това се стигна, след като първото класиране преди обяд беше свалено, заради установена техническа грешка. Гафът доведе до объркване в балообразуването на няколко столични гимназии за няколко часа. Това наложи изготвяне на ново класиране, след отстраняване на техническата грешка. ", "date": "2018.07.03", "title": "Излезе поправеното класиране за прием след VII клас "}
{"url": "https://www.monitor.bg:443/bg/a/view/mazut-zalja-chetiri-ujni-plaja-104425", "text": "Нов залп с мазут по южното ни черноморие. Първият за сезона случай бе потвърден от бургаската РИОСВ. Мазутни топчета са били изхвърлени с вълните върху четири пясъчни ивици. Замърсявянията са открити по плажната ивица на Приморско, плаж Алепу, плажовете в Несебър и Ахелой. Комисия на местната екоинспекция е извършила проверки на място, след като са постъпили сигнали от туристи.  \"Инспекцията установи наличие на т.нар. катранени топчета и издаде предписание към концесионерите за почистване на плажовете. Отправихме официално питане до „Морска администрация“ Бургас като компетентен орган извършващ контрол за опазване на морската среда от извършени замърсяване причинени от плавателни съдове. От отговора става ясно, че вероятно се касае за т. нар. катранени топчета, които се получават като краен резултат от естественото обветряне на нефт или нефтопродукти след престой във водата. След престояване продължително време на дъното на морето обикновено се изхвърлят на брега, смесени с разпилени отпадъци в резултат на силен вятър и вълнение, каквото има през последните дни\", коментираха от бургаската екоинспекция. Според мнението на специалистите, това им състояние остатъците не дават възможност да се определи кой е конкретният източник на замърсяването. \"Подобни замърсявания често са факт извън териториалното море на Република България, където е невъзможно да се проведе разследване. Единственият възможен начин за почистване е механичното им събиране от плажа, за което РИОСВ – Бургас е издало предписание на концесионерите на съответните плажове\", казаха още от екоинспекцията. В пика на туристическия сезон през миналата година имаше няколко подобни случая с мазут по южните плажове. Разследването тогава установи, че замърсяването най-вероятно е причинено от кораб, плаващ под чужд флаг.  ", "date": "2018.07.03", "title": "Мазут заля четири южни плажа"}
{"url": "https://www.monitor.bg:443/bg/a/view/ekspert-po-stalin-obvinen-v-seks-nasilie-104435", "text": "Руският историк Юрий Дмитриев, известен с проучванията си за сталинския терор, бе обвинен днес в сексуална агресия срещу малолетна. Обвиненията са повдигнати три месеца, след като той бе оневинен по сходно дело, което по думите му е било нагласено, предаде Франс прес. Дмитриев е обвинен, че е извършил насилствени действия от сексуално естество с лице под 14 години в периода 2012 г. - 2016 г. Жертвата е неговата осиновена дъщеря. Дмитриев бе начело на регионален клон на руската правозащитна организация \"Мемориал\". Ако бъде признат за виновен, може да получи до 20 години затвор. В началото на април Дмитриев бе оневинен по дело за детска порнография. По него той бе обвинен, че е направил снимки с порнографско съдържание на осиновената си дъщеря. Той отрече тези твърдения. Шейсет и две годишният историк, който прекара една година в предварителния арест, бе признат обаче за виновен в незаконно притежаване на оръжия и беше пуснат на свобода, но при съдебен контрол. В средата на юни Върховният съд на Карелия, където се гледаше това дело, анулира присъдата и върна делото за преразглеждане. Седмица след анулирането Дмитриев бе арестуван отново и това породи безпокойството на гражданското общество, което твърди, че преследването срещу него е средство за сплашване и заглушаване на гласа му. За близо 30 години Дмитриев е съставил списък с 40 000 имена на екзекутирани или депортирани хора в Карелия през годините на сталинския терор. Той бе в основата на откриването на един от най-големите масови гробове в областта, този в Сандармох, където са били разстреляни близо 9000 души.", "date": "2018.07.03", "title": "Експерт по Сталин обвинен в секс насилие "}
{"url": "https://www.monitor.bg:443/bg/a/view/bg-madof-razsledvan-i-ot-avstrijskata-prokuratura-104443", "text": "Австрийски прокурори са подали запитване до сръбските власти за престъпната дейност на укриващия се в западната ни съседка банкер-беглец Цветан Василев. Това става ясно от обширна статия в сръбския вестник „Блиц\".   Според материала, публикуван във вчерашния брой на ежедневника, освен българската прокуратура, запитване до местните обвинители за престъпленията на Василев е подадено и от австрийските им колеги. Това означава, че Освен у нас, той е разследван за престъпления и в Сърбия заради завода за стъкло в Парачин, както и в Швейцария. Срещу него се водеше и дело за пране на пари в Люксембург, което в момента е сложено във фризера, докато тече разследването срещу Василев по същото обвинение у нас. Материалът в сръбския „Блиц“ е поредната статия, описваща подробно как докато Василев е разследван за поредица от далавери, продължава да се крие в западната ни съседка, пробвайки се да получи политическо убежище. Тя е със заглавие „Български ортак на Томислав Николич (бел. р. бившият сръбски президент, на чиято фондация Василев бе спонсор) плаща 25 000 долара, за да клати българското правителство“. И в нея освен разкритието, че и австрийската прокуратура е погнала БГ Мадоф, „Блиц“ подробно описва и как Василев Според изданието Василев е наел американската лобистка компания „Джеферсън Уотърман Интернешънъл“ (JWI), за да подкопае обвинителния акт срещу себе си у нас и в същото време да реализира план за сваляне на кабинета „Борисов“, „през чийто мандат стартира наказателният процес против него в България“. „Българският олигарх, издирван от Интерпол и близък с бившия президент Томислав Николич, е обвинен за финансови измами на стойност 2 млрд. евро в своята държава. В продължение на почти четири години той използва Сърбия като подслон в опит да се скрие от разследването, провеждано от българската и австрийската прокуратура. Сега по всяка вероятност той ще контраатакува съдебните институции и властта в България“, коментира „Блиц“. Вестникът посочва също, че за услугите на JWI Василев е платил 25 000 долара. Припомня се и цялата съдебна одисея в Сърбия по искането на българската прокуратура за екстрадиране оттам на БГ Мадоф и връщането му у нас, за да може да бъде съден в мегаделото за източването на КТБ. В момента то тече задочно срещу Василев. „Висшият съд няколко пъти взе решение да екстрадира олигарха в България. Но тези решения бяха отменени от Белградския апелативен съд два пъти. Междувременно исканията бяха повторени, а българските и австрийските прокурори подадоха искане за събиране на информация за негова престъпната дейност в Сърбия“, се казва още в статията.", "date": "2018.07.03", "title": "БГ Мадоф разследван и от австрийската прокуратура"}
{"url": "https://www.monitor.bg:443/bg/a/view/birata-ne-e-prichina-a-sledstvie-104431", "text": "Така би звучал текст от снимка на някоя вчерашна кифла, която рекламира бира в социалните мрежи. В последните години се забелязва и този феномен. Хора с много последователи в интернет правят тъпи реклами на различни продукти, докато са се разкикерчили пред обектива, държейки го. Продуктът. За съжаление точно бирата не я рекламират. Рекламират разни чайове и билета за по-леко изхождане, което пък води до отслабване. Общо взето, бирата си е народно благо, което наистина кара останалите хора около пиещия да изглеждат по-добре. Не е хубаво да се прекалява с нея, разбира се, но пък не бива и да й се посяга. Адмирации на Столичната община, че не я е забранила в парковете, защото наистина няма нещо по-приятно от това след работа в натоварената столица да седнеш на пейката и да си отвориш една бира в приятна компания. Задължителни обаче са две неща – да си пълнолетен и да си изхвърлиш бутилката или кенчето в кошчето. Второто е въпрос на възпитание. Първото обаче е въпрос на цялостна политика за младежите. Все по-често се забелязват недорасли тийнейджъри, които са виждали самобръсначка само по телевизията, но пък за сметка на това лочат бира и препикават полянките. Ето това трябва да се спре. Не пиенето на бира, а консумацията й от непълнолетни. Но това общината не го решава. Решил го е законът, който забранява продажбата на алкохол на лица, които не са навършили 18 години. Затова вместо да се прокрадват идеи за забрани на разхлаждащата напитка, да вземат общинарите, които ги предлагат, да назначат някой и друг чиновник повече, който да следи за спазването на забраните в магазините. Че може и той да изкара за някоя бира. А в парка определено ще има от кого, особено лятно време. Малко са радостите на хората, че да им се посяга и на това. Видяха в кьоравия едно око и него искат да му го вземат. Освен да се пие само чай в парковете? Или пък боза? За второто ще трябва да има и тоалетна хартия в химическите WC-та. А бирата си е чиста работа. Дори доста по-чиста от семките. Защото пиеш биричката и си хвърляш кенчето, а люпещите кюспе оставят след себе си храна не само за птиците, а за цял птицевъден комбинат. Но семките не ги забраняват, нали? Освен това от бирата влизат и пари от акциз в държавната хазна. А от семките влизат само неща между зъбите. Бирата не е основният проблем на парковете. Не е толкова неморално да изпиеш няколко глътки от пенливата течност и да се оригнеш. По-голям проблем е това, което става по пейките, за което и дума не се обелва. А именно целувките между младежи, които се обличат от един и същи щанд в магазина. Но тях никой не ги забранява, а и не следи за тях. Проблем е и трупът на едно момче, на който все още се въртят снимки в интернет как е положено на една пейка в Борисовата градина, а заподозреният за убийството му го издирваха с години. Може би защото едните са предпочитали да се разхлаждат с биричка, вместо да си вършат работата, а други пък са прекалили с бирата, за да свършат зверството. Бирата не е причината. Тя е следствието. Следствието от неприятните хора, натоварения работен ден, стреса и жегата. Повечето от нещата няма как да ги изолираме, но поне можем да си отворим една бира.", "date": "2018.07.03", "title": "Бирата не е причина, а следствие "}
{"url": "https://www.monitor.bg:443/bg/a/view/antipatriot-gubi-30-000-ot-zalog-za-ispanija-104421", "text": "Руснак загуби 1,85 млн. рубли (30 000 щатски долара) със залог за победа на Испания в мача с Русия на на 1/8-финала на световното по футбол. Това съобщи източник от \"Рейтинг на букмейкърите\" в Русия. \"Най-големият губещ, който е регистриран от \"Рейтинг на букмейкърите\" е от мача Русия - Испания. Той е заложил 1,85 млн. рубли за победа на Испания в букмейкърска къща \"Фонбет\", се казва в съобщението. Според \"Лента.ру\" споменатият любител на залозите е най-вероятно руснак, защото едва ли някой чужденец ще обмени такава голяма сума за целта. Във въпросния двубой Русия победи Испания с 4:3 след изпълнения на дузпи, а в герой за домакините се превърна вратарят на \"сборная\" Игор Акинфеев, който спаси две от тях. Сред местната общественост вече тръгна инициативата да му бъде издигнат паметник, както и на селекционера Станислав Черчесов.", "date": "2018.07.03", "title": "Антипатриот губи $30 000 от залог за Испания"}
{"url": "https://www.monitor.bg:443/bg/a/view/imushtestvoto-i-pochtenostta-na-magistratite-obsydiha-bylgarski-i-frenski-inspektori-104424", "text": "Проверките на декларациите за имущество и конфликт на интереси, които съдиите, прокурорите и следователите подават в Инспектората към ВСС, както и проверките за почтеност на магистратите, обсъдиха български и френски инспектори, съобщиха от ИВСС. На тридневно работно посещение у нас по покана на ИВСС е делегация на Главния съдебен инспекторат на Франция - главния инспектор Беатрис дел Волго, ръководител на отдел „Административно разследване и професионална етика”, и съдебните инспектори Делфин Агоге и Тиери Питоа-Етиен от службата по международна дейност. Главният инспектор Теодора Точкова представи правомощията на Инспектората към ВСС като разясни различните видове проверки, които институцията извършва. По време на срещата са откроиха както приликите, така и разликите в дейността на двата съдебни инспектората. Тъй като във Франция магистратите не подават имуществени декларации, Главният съдебен инспекторат там ги проверява само за конфликт на интереси. Процедурите не се извършват по конкретни правила, институцията има свобода на дейността си и решава как да действа при всеки конкретен случай.    ", "date": "2018.07.03", "title": "Наши и френски инспектори обсъдиха имуществото и почтеността на магистратите "}
{"url": "https://www.monitor.bg:443/bg/a/view/armijata-diri-muzikanti-s-test-za-licevi-opori-104412", "text": "14 музиканти на възраст до 33 години търси армията за нуждите на гвардейския представителен духов оркестър и оркестрите на Сухопътни войски и ВВС. Сред вакантните длъжности са цугтромбонисти, саксофоности, кларнетисти, тромпетисти и ударни инструменти. Освен на изпит за професионално владеене на инструмента кандидати ще бъдат подложени и на изпит за физическата им годност: лицеви опори, коремни преси, бягане тип совалка /10х10 м/ и крос от 1000 м. Те ще трябва да дадат отговор и на 100 въпроса за обща култура, като на второ място в крайното класиране са резултатите от физкултурния изпит, става ясно от заповед на командира на националната гвардейска част, бригаден генерал Илко Йорданов. Мераклиите да свирят под пагон не трябва да са осъждани и срещу тях да не водят следствени действия. Конкурсът ще се проведе на 28 и 29 август в София. В обявата липсват указания за възнаграждението, но справка в сайта на МО показва, че за обявените военни звания, от младши до старши сержант за всичките вакантни позиция, заплатите възлизат на 735 – 740 лв. Пред 2 години отново бе обявен такъв конкурс, но за 19 места, които и в момента са вакантни.", "date": "2018.07.03", "title": "Армията търси музиканти с тест за лицеви опори"}
{"url": "https://www.monitor.bg:443/bg/a/view/godsmack-vodi-avstralijska-senzacija-u-nas-104426", "text": "Зимната част от турнето на рок титаните Godsmack ще премине със специален съпорт от австралийската сензация Like a Storm. Двете банди ще пристигнат заедно и у нас за дългоочаквания концерт на Съли Ърна и компания на 27 ноември в зала „Арена Армеец“. Like a Storm е най-високо класираната рок банда от Нова Зеландия в историята на Американското радио. Двата им албума “The End of the Beginning” и “Awaken the Fire” дебютираха в Billboard 200. Свирили са на една сцена с Korn, Creed, Puddle of Mudd, Staind и много други, но това ще бъде и първото им идване в България. Бандата пристига в състав Крис Брукс – вокал, китара, клавири, диджериду и музикално програмиране, Мат Брукс – китара, вокали, клавири и музикално програмиране, Кент Брукс – бас, бек вокали, китара, клавири и музикално програмиране и Зач УУд – барабани и перкусии.", "date": "2018.07.03", "title": "Godsmack води австралийска сензация у нас"}
{"url": "https://www.monitor.bg:443/bg/a/view/vzriv-na-gazova-butilka-sybori-terasa-na-saniran-blok-104415", "text": "Остъклена тераса на наскоро санирана кооперация в Стара Загора рухна след взрив на газова бутилка при опит да бъде използвана от собственика на жилището. Сигналът за инцидента е бил подаден към 12,55 часа в понеделник от живеещи в 5-етажния блок 18 в старозагорския квартал „Три чучура-юг“. При пристигане на място огнеборците открили 75-годишния обитател на апартамента с обгаряния по ръцете и тялото, но без опасност за живота му. Взривната вълна е потрошила алуминиевата дограма на пригоденото за кухня помещение. Наложило се е външната стена на терасата да бъде досъборена, за да не застраши минаващите в близост. Пострадалият е настанен за лечение в УМБАЛ „Проф. д-р Стоян Киркович“, образувано е досъдебно производство. Според очевидци взривът отекнал с огромна сила, човекът извадил невероятен късмет, защото бутилката била полупразна.", "date": "2018.07.03", "title": "Взрив на газова бутилка събори тераса на саниран блок"}
{"url": "https://www.monitor.bg:443/bg/a/view/turski-tiradjija-vliza-za-15-godini-v-zatvora-104414", "text": "15-годишна присъда постанови състав на окръжния съд в Ямбол срещу турски тираджия, спипан да внася в България хероин за 2,2 млн лв. 40-годишният Юсуф Авизоглу бил хванат с 50 пакета херон с общо тегло 24 872 г на граничен пункт Лесово при влизане от Турция на 10 декември м.г. Монтираният полеви рентген е открил дрогата в няколко тайника, направени в полуремаркето на влекача ДАФ, който по документи е трябвало да премине транзит през страната и да стигне до Холандия. Авизоглу прекара зад решетките близо 7 месеца с мярка за неотклонение „задържане под стража“, на два пъти делото бе отлагано поради смяна на защитниците и искането на чужденеца обвинителният акт да бъде преведен на родния му език. Съдът е постановил наркотрафикантът да бъде глобен 200 000 лв, конфискува се и возилото. Присъдата подлежи на обжалване пред апелативния съд в Бургас.", "date": "2018.07.03", "title": "Турски тираджия влиза за 15 години в затвора"}
{"url": "https://www.monitor.bg:443/bg/a/view/falshifikator-probva-predsrochno-izlizane-ot-zatvora-104413", "text": "Изтърпяващ присъда от 1  година и 9 месеца за фалшификация на документи казанлъчанин пробва да излезе предсрочно от затвора в Стара Загора под претекст, че зад решетките здравословното му състояние се е влошило. Като се възползва от направените м.г. промени в закона, 46-годишният професионален печатар и виртуозен фалшификатор Стоян  Пашов е поискал от старозагорските съдии да го освободят предсрочно възоснова формално изтърпяната към 2 юли ½ част от наказанието му. В хода на откритото заседание от затворническата администрация и прокуратурата са се възпротивили категорично на това искане. Магистратите припомнят, че мъжът е направил опит да избяга при задържането му от полицията при което е счупил крак, а по време на лечението е обявил гладна стачка, следствие на което е изпаднал в състояние на „тежък анемичен синдром“. В определението на съда е записано по категоричен начин: „Въпреки че е изтърпял фактически повече от една втора от наложеното му наказание и е налице формалното основание на чл. 70, ал.1, т.1 от НК, не са налице доказателства за поправянето му в пълна степен, и цялостното му поведение по време на престоя му в затвора не позволява да се направи категоричен извод за настъпила положителна и при това трайна промяна у него“. Зад гърба си Пашов има няколко осъдителни присъди за фалшификация на документи. Последната е по дело в Габрово, където застана пред Темида през 2016 г. заедно с други трима души за легализиране на открадната от Чехия техника. Става дума за строителна машина и 3 леки автомобила на обща стойност 226 000 лв.  Определението подлежи на въззивно обжалване и протестиране пред Апелативен съд – Пловдив в 7-дневен срок. ", "date": "2018.07.03", "title": " Фалшификатор пробва предсрочно излизане от затвора"}
{"url": "https://www.monitor.bg:443/bg/a/view/japonija-izumi-s-igra-duh-i-spasibo-na-izprovodjak-104432", "text": "Япония отпадна драматично от Мондиал 2018 след загуба с 2:3 от Белгия в един от най-зрелищните мачове в Русия. „Самураите“ бяха на крачка от сензацията и поведоха с 2:0 на „Червените дяволи“ след голове на Генки Харагучи (48) и Такаши Инуи (52). Само за 25 минути обаче Белгия успя да постигне пълен обрат за крайното 3:2 след попадения на Ян Вертонген (69) и появилите се като резерви Маруан Фелайни (74) и Насер Шадли (90+4). Освен с добрата игра и зрелищните отигрвания, японците изумиха и с нетрадиционното си поведение на трибуните и в съблекалнята. Както е ясно, по традиция феновете от Страната на изгряващото слънце почистват трибуните след всеки техен мач. Двубоят с Белгия на стадион „Ростов Арена“ обаче ще се запомни с нещо далеч по-впечатляващо. Всички играчи и хора от треньорския щаб на Япония излъскаха съблекалнята така, че да няма и следа от присъствието им. Освен това показаха уважение към руските домакини, като оставиха и бележка с благодарственото послание „Спасибо“. Акцията им се превърна в тотален хит из социалните мрежи, като спечели на японците огромно признание и суперлативи. „Искахме да победим и показахме, че сме на едно ниво с Белгия, заяви след мача треньорът на „самураите“ Акира Нишино. - Играчите не са виновни, те дадоха всичко от себе си. Може би вината е у мен, защото загубих контрол върху мача. Победният гол на Белгия е феноменален, за няколко секунди топката стигна от тяхната врата до нашата. Поздравявам съперника за победата, боли ни от отпадането и момчетата са шокирани, но си тръгваме с високо вдигнати глави“, допълни треньорът на Япония. „Каква драма само, заяви треньорът на Белгия Роберто Мартинес, чийто тим е сочен за един от фаворитите на световното. - Кошмарът се превърна в сън. Доволен съм от характера на момчетата, които се бориха до края. Тази победа е за цяла Белгия. Резервите се включиха отлично. Япония също игра страхотно, бяха много опасни на контраатаки, а на моменти действаха хирургично точно. Дали имаме сили да елиминираме Бразилия? Естествено!”, сподели 44-годишният испански треньор.", "date": "2018.07.03", "title": "Япония изуми с игра, дух и „Спасибо“ на изпроводяк"}
{"url": "https://www.monitor.bg:443/bg/a/view/maradona-na-linija-bez-pari-za-arjentina-liov-ostava-104430", "text": "Диего Марадона е готов да се завърне като треньор на аржентинския национален отбор без заплата. Легендарният аржентинец наблюдава на живо мачовете на Аржентина на Мондиал 2018 и преживя тежко отпадането на осминафиналите след загуба от Франция с 3:4. \"Готов съм да водя отново Аржентина без пари. Няма да искам нищо в замяна\", каза Марадона във венецуелско тв шоу. Марадона вече бе начело на Аржентина на световното първенство в Южна Африка през 2010 година, но тимът отпадна на четвъртфинал след загуба с 0:4 от Германия. Настоящият селекционер Хорхе Сампаоли има договор с Аржентина до 2022 година, но има сериозни призиви да бъде сменен след неубедителното представяне на тима. Различни медии обаче съобщават, че голямата неустойка в договора на бившия треньор на Севиля засега го задържа на поста. В същото време стана ясно, че Йоаким Льов ще продължи да води националния отбор на Германия въпреки провала на Мондиал 2018, съобщи официално Германският футболен съюз. Льов изведе Бундестима до световната титла през 2014 година, но в Русия тимът отпадна още в групите и това постави под въпрос бъдещето на специалиста начело на Германия. Льов, който е начело на тима от 12 години, има договор до 2022 година.", "date": "2018.07.03", "title": "Марадона на линия без пари за Аржентина, Льов остава"}
{"url": "https://www.monitor.bg:443/bg/a/view/zadignaha-kutija-s-darenija-za-bolno-dete-v-burgas-104429", "text": "Брутален крадец отмъкна кутия с дарения, събирани за лечението на невръстно дете. Кражбата бе извършена в понеделник, по време  на благотворителен футболен турнир за малки деца, когато спортният комплекс е бил пълен с участници и родители.  Кутията за дарения е била поставена в двора на спортния комплекс на ДФК “Завездичка” в бургаския ж.к “Славейков”. Малко след старта на турнира, организаторите забелязали, че я няма. Те веднага прегледали записите от охранителните камери, които заснели в близък план разбойника. От записа се вижда как в спортния комплекс влиза мъж на средна възраст, облечен с раиран анорак и къси дънкови панталони. Той се оглежда, после взема кутията с даренията и изчезва съвсем спокойно. Треньорите веднага подали сигнал в полицията. Докато униформените пристигнат, родители на деца, трениращи в клуба разпознали наглия обирджия, който често идвал на мачовете. Часове по-късно ченгетата разкрили кой е крадецът и веднага го задържали. 44-годишният Пламен, който живее в бургаския комплекс \"Братя Миладинови\" е направил пълни самопризнания, щом униформените го притиснали. Той върнал и кутията с парите, част от които обаче вече бил похарчил. Пламен не е криминално проявен, но е трайно безработен. Мъжът не могъл да даде никакво обяснение защо е откраднал дарението за болното дете. \"Сумата, която Пламен откраднал е съвсем минимална - няма и 50 лева. Но постъпката му е чудовищна. Възмутени сме и не разбираме как някой ще посегне на дарения за болно дете\", коментираха родители.  Събираните в Бургас средства са за 5-годишния Цвети, който е опериран от тумор на надбъбречната жлеза. В момента детето е на химиотерапия в клиника в Истанбул. Преди време момченцето тренирало футбол в ДФК \"Звездичка\" до преди да се разболее. Кутии за дарения като открадната са поставени на 250 места в Бургас. За цялото лечение на малчугана са нужни 50 000 евро.  Когато ченгетата спипали крадливия Пламен, той изглеждал смутен и засрамен. Върнал остатъка от парите, които не сварил да похарчи. После обещал, че ще търси от познати, за да възстанови похарченото.  По всяка вероятност той ще се размине само със срама и без никакво наказание, тъй като по наказателните норми открадната сума е нищожна и случаят попада в графа \"малозназичителни\", коментираха запознати.    ", "date": "2018.07.03", "title": "Задигнаха кутия с дарения за болно дете в Бургас "}
{"url": "https://www.monitor.bg:443/bg/a/view/v-sliven-vikat-speshno-eksperti-zaradi-starija-brjast-104416", "text": "Спешна среща на експерти по екология свиква на 9 юли кметът на Сливен Стефан Радев заради състоянието на емблемата на града – Старият бряст. Дървото, което според специалисти е на над 1 300 години, е в окаяно състояние, въпреки непрекъснатите грижи, които се полагат за оцеляването му, включително направения преди време сондаж в дълбочина за торене с азот на кореновата система. Наскоро бяха орязани изсъхналите клони, сложен беше и специален препарат фунгицид срещу холандската болест по този тип дървета. Гордостта на сливналии принадлежи към вида Ulmus kampestris - Полски бряст, като дървото е признато за защитен обект. Обиколката му при корена е над 5,65 м, а височината достига 10 метра. Брястът спечели приза  \"Европейско дърво на годината 2014\" в конкуренцията с дървета от 10 европейски държави, като победителят бе определен чрез електронно гласуване. Тази година БНБ пусна в тираж от 3000 броя специална 10-левова сребърна монета с неговото изображение. От грижещата се за него фирма коментират, че не открили при скенерното изследване наскоро гнилостни процеси в дънера, а изсъхването на част от короната се дължала най-вече на сухата пролет и препоръчват по-обилно поливане. „Общината полага всички усилия и не пести средства за съхраняване и опазване по-дълго време на Стария бряст. Очакваме на тази среща експертите да изразят професионалното си мнение как може да се помогне на дървото, което е на една достолепна възраст“, коментира градоначалникът Стефан Радев.", "date": "2018.07.03", "title": "Спешно събират екоексперти в Сливен заради Стария бряст"}
{"url": "https://www.monitor.bg:443/bg/a/view/rejat-parite-za-medicinski-izdelija-104422", "text": "Държавата вече отпуска по-малко пари за закупуване на някои медицински изделия за хора с увреждания, заради зачестили злоупотреби от търговци, които ги продавали на пациенти двойно и дори тройно по-скъпо от реалната им цена. Това съобщиха от социалното министерство. Според заповед на социалния министър Бисер Петков, която е публикувана в Държавен вестник и е влязла в сила от 1 юли, драстично са отрязани сумите за цифровите слухови апарати, антидекубиталните възглавници и дюшеци.  Причината е, че фирмите, от които могат да се закупуват помощни средства ги вземали за 146 лв., а ги продавали средно за 406 лв.,. Подобно било положението и с други медицински изделия, при които има отрязване на сумата. За антидекубиталните дюшеци сега се отпускат по 120 лв., вместо 372 лв., а за антидекубитална възглавница от 65 лв.сумата е намалена на 43 лв. Увеличена е обаче помощта за слухови апарати, които се ползват от деца и студенти, но само при първото им протезиране. а при потезиране на двете уши - от 1200 на 1600 лв. При следващо закупуване обаче парите за кохлеарни апарати намаляват. Включени са и три нови изделия за деца с увреждания – вертикализатор, рингова количка и детска инвалидна количка. За детска рингова количка държавата отпуска по 800 лв., като проверка на социалното министерство установила, че реалната й стойност е до 500 лв. Актуализацията на цените, която вече е в сила е базирана на анализ на Агенцията за хората с увреждания. Той показва усреднените стойности на търговците на дребно, вписани в държавния регистър. Списъкът с медицинските изделия пък не е бил актуализиран от 90-те години на миналия век. Бюджетът, предвиден за помощни средства и медицински изделия и през тази година е 46 млн. лв., уточниха от социалното министерство. През 2017 г. Агенцията за социално подпомагане е отменила 2 072 протокола, с които са били назначени помощни средства От агенцията са проверили общо 4 925 протокола на Лекарски консултативни комисии пред ТЕЛК, за които е имало съмнение за злооупотреби. Отменени са и 14 решения на ТЕЛК, с които били назначени помощни средства, приспособления, съоръжения и медицински изделия на стойност 25 548 лв. Само за година са заведени и 9 съдебни дела, заради медицинските експертизи, с които било назначавано предоставянето им, съобщиха за „Монитор“ от социалното министерство.  ", "date": "2018.07.03", "title": "Режат парите за медицински изделия "}
{"url": "https://www.monitor.bg:443/bg/a/view/zalojnicheska-drama-s-kapitana-na-nigerija-104417", "text": "Капитанът на Нигерия Джон Оби Микел е бил разтърсен от шокираща новина преди срещата на “суперорлите” с Аржентина от Мондиал 2018, след която африканците бяха елиминирани още в груповата фаза. Дългогодишният халф на “Челси”, който спечели всичко със синия екип и изигра 374 мача, преди да премине в китайския “Тянжин“, е бил уведомен, че баща му е отвлечен. Похитителите са казали на Оби Микел, че ако си отвори устата и каже на когото и да е за случката, татко му моментално ще бъде убит. Десетката на нигерийците узнава за случилото се, пътувайки с автобуса към стадиона в Санкт Петербург, където Аржентина победи инфарктно с 2:1. Друг член на семейството се обажда на Джон и му казва, че трява да се обади на похитителите на конкретен номер, след което получава нареждания да плати откуп. Самият футболист споделя, че не е могъл да се довери на когото и да е от федерацията на Нигерия, защото не е искал да поставя допълнително напрежение преди важния мач. Това е втори подобен случай, след като бащата - Па Оби Микел, вече е бил жертва на похищение веднъж през 2011 година. “Играх, докато баща ми бе в ръцете на бандити. Трябваше да потисна травмата. Не знаех какво да правя, но бях убеден в едно - че няма как да разочаровам 180 милиона нигерийци. Просто се наложи да изключа мисълта за отвличането временно и да играя за страната си”, разказва Оби Микел и добавя, че баща му е освободен, но се намира в болница, защото в продължение на седмица е бил измъчван.", "date": "2018.07.03", "title": "Заложническа драма с капитана на Нигерия"}
{"url": "https://www.monitor.bg:443/bg/a/view/ks-othvyrli-iskaneto-na-manolova-grajdanite-da-jaljat-cenata-na-toka-104418", "text": "Конституционният съд отхвърли искането на омбудсмана Мая Манолова гражданите да могат да обжалват в съда цената на тока, водата и парното. Това се посочва в съобщение на сайта на съда. Всъщност Манолова искаше КС да обяви за противоконституционно разпоредбата на чл.36а, ал.2 от Закона за енергетиката. Според текста от закона решенията на КЕВР за цените на тока, парното и газа са индивидуални административни актове и това лишава гражданите от правото да ги оспорват пред съда. Според омбудсмана разпоредба не е в съответствие с европейската директива 2009/72/ЕО за въвеждане на механизми, които да гарантират възможността за обжалване на такива решения пред независим орган. Мотивите на КС все още не са известни, тъй като решението не е публикувано. От съобщението на сайта на КС обаче става ясно, че съдиите Георги Ангелов и Филип Димитров са подписали решението с особено мнение.", "date": "2018.07.03", "title": "КС отхвърли искането на Манолова гражданите да жалят цената на тока"}
{"url": "https://www.monitor.bg:443/bg/a/view/ovechkin-nosi-kupa-stenli-v-moskva-104420", "text": "Капитанът на клуба от НХЛ \"Вашингтон Кепитълс\" Александър Овечкин обяви, че ще покаже на руските футболни фенове най-скъпоценния трофей в професионалния хокей - Купа \"Стенли\". Той беше спечелен от неговия тим този сезон след оспорвани финали с \"Вегас Голдън Найтс\". Трофеят ще бъде изложен на 7 юли във фен зоната на \"Воробьевских горах\" от 13.00 до 16.00 ч. В този ден националите на Русия играят на 1/4-финала с тима на Хърватия на стадион \"Фишт\" в Сочи. \"Драги приятели, ще се радвам да вида всички, които искат да се снимат с Купа \"Стенли\"!. До скоро виждане!\", написа Овечкин, който е първият руснак, спечели трофея като капитан на клуб от НХЛ в Инстаграм. Според традицията всички членове на клуба победител в плейофите имат право да задържат скъпоценната купа за известно време и да правят с нея каквото им хрумне.", "date": "2018.07.03", "title": "Овечкин носи Купа \"Стенли\" в Москва"}
{"url": "https://www.monitor.bg:443/bg/a/view/levski-vdiga-na-kraka-zashtitata-za-vaduc-104403", "text": "Добри новини долетяха от лагера на „Левски“ седмица преди дебюта на „сините“ в европейските клубни турнири за сезон 2018/2019. Най-големият проблем пред Делио Роси отпада, след като от лекарския щаб обявиха, че бранителите, които пропуснаха последната контрола на „сините“ срещу „Септември“ вече са готови за игра. Те ще запишат игрови минути и в двубоя с украинския „Олександрия“ утре, който ще бъде на стадион „Георги Аспарухов“ от 18:30 часа и ще се явява официално представяне на отбора преди началото на сезона. Не така бързо върви възстановяването на Ривалдиньо и Нашименто, но е възможно на тях също да бъдат дадени игрови минути в контролата, за да се тества състоянието им. Делио Роси ще прецени в последния момент, дали си струва да рискува с доскоро контузените офанзивни играчи, тъй като при нови усложнения може да се окаже без опции преди визитата на носителя на купата на Лихтенщайн идната сряда. Треньорският щаб също не иска да рискува с прибързано пускане на звездата си, тъй като това може да коства по-тежка травма, която да го извади дори за старта на първенството. Утре „Левски“ ще направи совето официалното представяне на отбора, като отворен за посещение ще е Сектор „А“ на стадион „ Георги Аспарухов”, а входът за всички привърженици ще е безплатен. От ръководството планират различни изненади за своите фенове, като в продажба на „Герена“ ще са абонаментните карти за новия сезон.", "date": "2018.07.03", "title": "„Левски“ вдига на крака защитата за „Вадуц“"}
{"url": "https://www.monitor.bg:443/bg/a/view/12-deca-blokirani-v-peshtera-v-104410", "text": "Дванадесет момчетата и техният треньор по футбол, които преди дни изчезнаха в тайландска пещера са живи, но ще трябва да се научат да се гмуркат или да чакат месеци отводняване, за да излязат, съобщава армията, цитирана от Би Би Си. Групата бе в неизвестност в продължение на девет дни, преди да бъдат намерени от водолази късно в понеделник, в малък сух участък от пещерата. Спасителите към момента се борят с покачващите се нива на водата и да осигурят припаси за групата. Може да им се наложи да получават храна през следващите четири месеца, коментира армията. Направени са опити да се инсталира електричество и телефонни линии в пещерата, за да могат момчетата да говорят с родителите си, обяснява губернаторът на Чанг Рай Наронгсак Осотанакон. Групата е намерена от двама британски спасители, които помагат в издирвателните операции. Видеото на този първи контакт е публикувано във Фейсбук от специалните тайландски военноморски сили. Момчетата се виждат седнали на ръба над водата и отговарят на спасителите, че всичките 13 са там и че са много гладни. Те питат колко дълго са били под земята и дали могат да напуснат сега. Спасителите отговарят, че трябва да чакат, но хора ще се върнат за тях. Едно момче отговаря: \"О, ще се видим утре.\" Момчетата на възраст между 11 и 16 години и техният 25-годишен треньор тръгват към пещерата на 23 юни. Смята се, че те са влезли преди валежите, но внезапни силни дъждове са блокирали изхода. Те са намерени на скален балкон на около 4 километра от входа на пещерата. Смята се, че е възможно предвижването през тези части от пещерата в сухи условия, но нахлуващата вода е запушила тесните проходи с кал и отломки, блокирайки видимостта и достъпа. Опитите за понижаване нивото на водата досега са неуспешни. Ако искат да чакат, докато водата се отдръпне сама, това означава, че момчетата ще трябва да останат в пещерата в продължение на месеци и трябва непрекъснато да бъдат снабдявани с храна и да им бъде оказвана помощ. Специално обучени лекари ще отидат да извършват медицински прегледи през следващите дни, за да установят състоянието си и да лекуват възможни наранявания. Кореспондентът на Би Би Си в Югоизточна Азия Джонатан Фед, коментира, че тайландската армия разполага с няколко лекари с умения за гмуркане, необходими за достигането им. \"Но дори и когато си възвърнат силите, да се върнат назад през километра частично наводнени тунели, ще бъде предизвикателство. И дъждовния сезон току-що започва и нивата на водата ще се повишат\", обяснява той Други екипи все още проучват планината с надеждата да намерят друг път към пещерата.", "date": "2018.07.03", "title": "12 деца блокирани в пещера в Тайланд"}
{"url": "https://www.monitor.bg:443/bg/a/view/cheshki-avangard-v-muzeja-na-soca-104402", "text": "Скулптурната композиция „Реконструкцията като трагедия и фарс“ на Петър Садофски и Дан Трантина от чешката художествена група Pode Bal ще бъде експонирана утре от 18 ч. и ще може да се види до 30 септември в парка на Музея на социалистическото изкуство на ул. „Лъчезар Станчев“ 7. На 5 юли от 14.00 ч. ще има среща дискусия с авторите. Проектът се осъществява от Чешкия център съвместно с посолството на Чехия в София и Националната галерия. Инсталацията дава възможност на за нерешените въпроси, свързани с престъпленията на комунистическия режим. Премиерата на творбата е през 2015 г. пред централата на Европейския парламент в Брюксел, където предизвика спорни емоции. Представяна е и в Музея за съвременно изкуство „Кампа“ в Прага. За да илюстрира по-точно историческия контекст, скулптурата с размери 7 на 7 метра носи дългото подзаглавие: Разкъсване на нарушителя на държавната граница Хартмут Тауц, гражданин на Източна Германия, от „самостоятелно атакуващи кучета“ на чехословашкото гранично звено при опит за преминаване на държавната граница от Словакия към Австрия през август 1986 г., докато граничарите Иван Хирнер и Олдржих Коварж наблюдават“. Създадената в ателието на Петър Садофски и Дан Трантина инсталация припомня съдбата на 18-годишния източногерманец Хартмут Тауц, който се опитва да емигрира от Братислава в Австрия. При пресичането на границата близо до братиславския квартал „Петържелка“ той се натъква на граничната охрана, която изпраща „самостоятелно атакуващи кучета“ срещу него. Кучетата му причиняват тежки разкъсвания на главата и тялото, но вместо да му окажат помощ Когато все пак Тауц стига до болница, вече е прекалено късно. Никой никога не е изправян пред съд заради смъртта му - тези, които са отговорни за нея, днес живеят в Чехия и Словакия. „Историята на Хартмут Тауц прехвърля границите на днес съществуващи 4 европейски държави и носи характеристиките на класическа трагедия, в която героят губи битката срещу многократно по-силния противник – комунистическите своеволия. Няма никакво съмнение, че с неоказването на помощ граничарите на практика са убили младежа. Фактът, че никой до този момент не е отговорен за убийствата зад Желязната завеса, е фарс, типичен за нашия регион“, коментира Петър Садофски мотивите, подтикнали него и Дан Трантина да създадат скулптурата. Чешката група Pode Bal, основана през 1997 г., е реализирала много проекти в обществени пространства. Двамата автори често комбинират моден дизайн със социо-политическа критика: черно-бяла палестинска кърпа за глава, бродирана с логото на Hermes; заоблено острие от Средния Изток с дръжка на швейцарско ножче; безупречна снимка на жена с бяла бурка, чието око се открива зад цепнатина в плата с формата на логото на Nike...    ", "date": "2018.07.03", "title": "Чешки авангард в Музея на соца"}
{"url": "https://www.monitor.bg:443/bg/a/view/trymp-kritikuva-partniorite-za-finansiraneto-na-nato-104404", "text": "Американският президент Доналд Тръмп е изпратил силно критични писма до лидерите на няколко страни от НАТО, включително Германия, Белгия, Норвегия и Канада, в които е изразил недоволство, че те отделят твърде малко пари за своята отбрана, съобщава в. \"Ню Йорк таймс\". Тръмп е предупредил съюзниците, че търпението на САЩ се изчерпва поради това, че те не изпълняват ангажиментите си по сигурността, споделяни от НАТО. В писмата той е намекнал, че след като повече от година е изразявал оплаквания в публични изявления и частни разговори от това, че съюзниците не правят достатъчно, за да споделят бремето на колективната отбрана, може да обмисли отговор, включително коригиране на военното присъствие на САЩ по света, отбелязва американското издание. Писмата, изпратени през юни, са поредният признак за изострените отношения между Тръмп и американските съюзници, дни преди срещата на върха на НАТО следващата седмица в Брюксел, която ще бъде внимателно наблюдавана като проверка за ангажимента на американския президент към алианса. Тръмп многократно е поставял под съмнение значението на НАТО и твърди, че членовете на организацията се възползват от САЩ. Същевременно американският президент Доналд Тръмп заяви, че дискусиите със Северна Корея \"вървят добре\", ден преди държавният секретар Майк Помпео да замине за Пхенян за разговори за ядреното разоръжаване, предаде Франс прес. \"Множество добри разговори със Северна Корея - върви добре!. През това време от 8 месеца няма Изстреляни Ракети или Ядрени Опити. Цяла Азия е очарована. Само Опозиционната Партия, която включва Лъжливите Новини, се оплаква. Ако не бях аз, сега щяхме да сме във Война със Северна Корея!\", написа Тръмп в Туитър. В последните дни американски медии, позовавайки се на множество анонимни източници, съобщиха, че американското разузнаване разполага със сведения, че Северна Корея се опитва да скрие част от ядрения си арсенал. Вчера говорителката на Белия дом Сара Сандърс отказа да потвърди или отрече медийните твърдения. \"Смятам, че се случиха някои неща. На първо място в последните осем месеца не сме наблюдавали изстрелване на ракети. Не сте виждали и ядрени експлозии. Ще повторя, тези разговори може да продължат да се развиват. Няма да навлизам в подробности, но мога да кажа, че има напредък\", увери тя. Помпео ще замине за Северна Корея утре. Това ще бъде третото посещение на Помпейо в Северна Корея.    ", "date": "2018.07.03", "title": "Тръмп критикува партньорите за финансирането на НАТО"}
{"url": "https://www.monitor.bg:443/bg/a/view/gol-na-bylgarija-sred-naj-krasivite-kontraataki-na-mondiali-104405", "text": "Контраатаката е най-сериозното оръжие на доста от отборите на световното по футбол в Русия и това даде повод на Marca да направи любопитна класация. В топ 7 на най-красивите голове от контраатака в историята на мондиалите има и българско участие. Това е попадението на Христо Стоичков в осминафинала с Мексико през онова лудо американско лято от 1994 г. „Стоичков завърши перфектно една невероятна българска контраатака. Още в шестата минута силното тогава поколение на балканците изригна със светкавична контраатака, на финала на която Стоичков буквално разстреля вратаря Хорхе Кампос. Мексиканците успяха да върнат попадението в началото на второто полувреме, а при последвалите дузпи България ликува“, пише най-големият испански спортен всекидневник, като добавя и видео от въпросния гол. Сред останалите шедьоври пък има попадения на Майкъл Оуен, Жаирзиньо, Алекс дел Пиеро, Георге Хаджи, Еманюел Пти и Денис Бергкамп.", "date": "2018.07.03", "title": "Гол на България сред най-красивите контраатаки на мондиали"}
{"url": "https://www.monitor.bg:443/bg/a/view/sybirat-otnovo-opasnite-otpadyci-vyv-varna-104407", "text": "Мобилен събирателен пункт ще приема отново за безвъзмездно обезвреждане опасни отпадъци от домакинствата във Варна. В дните от 18 до 21 юли пунктът ще бъде разположен в определени точки във всеки жилищен район в града, съобщиха от дирекция „Инженерна инфраструктура и благоустрояване“ към Община Варна. Видовете отпадъци, които гражданите могат да предават са лекарства с изтекъл срок на годност, живачни термометри и живак, почистващи препарати, дезинфектанти, белина, препарати за растителна защита и борба с вредители, киселини, основи и реактиви, замърсени опаковки, съдържащи остатъци от опасни вещества или замърсени с опасни вещества, бои, политури и лакове, праймери и разредители за боя, терпентин и лепила. Разполагането на мобилните пунктове ще става по график, като на 18 юли ще бъде от 9 до 12,45 часа на пазар „Чаталджа“, до паркинга на ул. „Цар Асен“ и от 13,45 до 17,30 ч. на паркинга на спирка „Марек“ до ресторант „Немо“ в район „Приморски“. На 19 юли от 9 до 12,45 ч. на пазара на ул. „Моряшка“ в район „Аспарухово“ и от 13,45 до 17,30 ч. на площад „Лаврентий“ и ул. „Коста Тюлев“ в район „Одесос“. На 20 юли от 9 до 12,45 ч. на паркинга до газостанцията на ул. „Вяра“ срещу бл. 138 в район „Младост“ и от 13,45 до 17,30 ч. на паркинга  до „Супермаркет 5“ срещу бл. 302 в жилищен район „Вл. Варненчик“. На 21 юли  от 9 до 14 часа до бариерата на паркинга на Община Варна, в близост до бул. „Осми Приморски полк. Следващата акция ще се проведе от 26 до 29 септември, уточниха още от общинската дирекция „Инженерна инфраструктура и благоустрояване“.", "date": "2018.07.03", "title": "Събират отново опасните отпадъци във Варна"}
{"url": "https://www.monitor.bg:443/bg/a/view/maradona-se-samopredloji-bez-pari-na-arjentina-liov-ostava-104406", "text": "Диего Марадона е готов да се завърне като треньор на аржентинския национален отбор без заплата. Легендарният аржентинец наблюдава на живо мачовете на Аржентина на Мондиал 2018 и преживя тежко отпадането на осминафиналите след загуба от Франция с 3:4. \"Готов съм да водя отново Аржентина без пари. Няма да искам нищо в замяна\", каза Марадона във венецуелско тв шоу. Марадона вече бе начело на Аржентина на световното първенство в Южна Африка през 2010 година, но тимът отпадна на четвъртфинал след загуба с 0:4 от Германия. Настоящият селекционер Хорхе Сампаоли има договор с Аржентина до 2022 година, но има сериозни призиви да бъде сменен след неубедителното представяне на тима. Различни медии обаче съобщават, че голямата неустойка в договора на бившия треньор на Севиля засега го задържа на поста. В същото време стана ясно, че Йоаким Льов ще продължи да води националния отбор на Германия въпреки провала на Мондиал 2018, съобщи официално Германският футболен съюз. Льов изведе Бундестима до световната титла през 2014 година, но в Русия тимът отпадна още в групите и това постави под въпрос бъдещето на специалиста начело на Германия. Льов, който е начело на тима от 12 години, има договор до 2022 година.", "date": "2018.07.03", "title": "Марадона се самопредложи без пари на Аржентина"}
{"url": "https://www.monitor.bg:443/bg/a/view/spasiha-malko-shtyrkelche-v-karamanovo-104392", "text": "Малко безпомощно щъркелче бе спасено в русенското село Караманово. Птицата е забелязана край свинефермата от работник, съобщиха от общината в Ценово. Човекът веднага подал сигнал за бедстващо животно на тел. 112. Оттам уведомили специалистите в общинската администрация в Ценово. Старшият специалист в отдел „Екология и чистота“ Рейхан Кямилова се свързала веднага с колегите си от Спасителния център за диви животни „Зелени Балкани“ в Стара Загора. В специален кашон птицата е транспортирана за лечение и отглеждане в центъра. Предполага се, че щъркелчето или е паднало от гнездото, или първите му опити за летене са били неуспешни.", "date": "2018.07.03", "title": "Спасиха малко  щъркелче в Караманово"}
{"url": "https://www.monitor.bg:443/bg/a/view/ubitijat-docent-nikoga-ne-e-prepodaval-v-agrarnija-universitet-104409", "text": "Убитият в понеделник вечерта в Пловдив доц. Стефан Нейков никога не е бил преподавател в Аграрния университет в града, съобщиха от висшето учебно заведение.  Така оттам опровергаха появилите се многобройни публикации, че жертвата е бил преподавател във ВСИ, каквото е старото име на Аграрния университет (АУ) в Пловдив.  Ето и пълното прессъобщение от АУ- Пловдив:", "date": "2018.07.03", "title": "Убитият доцент никога не е преподавал в Аграрния университет"}
{"url": "https://www.monitor.bg:443/bg/a/view/moje-da-zagubim-10-mln-lv-za-reformi-v-speshnata-pomosht-104401", "text": "Заради обжалването на процедурата за закупуването на 400 нови линейки за спешна помощ, може да загубим 6% от 163 млн. лв. по проекта за модернизация и реформи в спешната помощ. За нас това е един изключително сериозен проблем, тъй като всеки ден забавяне увеличава риска от загубата на средства по този проект. Това съобщи зам.-министър Деница Николова. Обявените от нея проценти всъщност представляват малко под 10 млн. лв., показват изчисленията. „Обжалването на такава ключова процедура, каквато е доставката на линейките може да коства ресурс на цялата програма. Защото нереализирането в конкретните периоди на съответни дейности, носи и съответните санкции, заложени още в етапа на одобрение”, обясни зам.-министър Николова. Тя каза още, че 76% от целия ресурс на програмата от над 3 млрд. лв. вече е договорен, като надеждите са останалите средства да бъдат договорени до края на годината. Към момента сме усвоили 32% от договорените средства. ", "date": "2018.07.03", "title": "Може да загубим 10 млн. лв. за реформи в спешната помощ"}
{"url": "https://www.monitor.bg:443/bg/a/view/11-godishna-speshno-se-nujdae-ot-prisajdane-na-bybrek-104394", "text": "11-годишно момиче от Пазарджик спешно се нуждае от средства за трансплантация на бъбрек, но парите за операцията в чужбина са непосилни за семейството. 11-годишната Маги е с диагноза “хронична бъбречна недостатъчност“ още от раждането си. Следи се редовно от специалисти в СБАЛДБ „Проф.Иван Митев“ в София, но през 2017г. детето е получило две луксации на ляво и дясно коляно и трайно изкривяване на дясното ходило вследствие на бъбречното заболяване /висок паратхормон/, споделя майката Десислава Лазарова. Тя допълва, че от началото на тази година състоянието й се влошава чувствително и е в преддиализно състояние, ако не й бъде присаден нов бъбрек, ще бъде принудена да се подложи на хемодиализа. Дозите на лекарствата, които се приемат от раждането, също са увеличени многократно. Детето е вписано в служебния регистър на Изпълнителна Агенция по трансплантация, касаещ потенциалните реципиенти за трансплантация на бъбрек. Донор на бъбрек ще стане бащата Георги Лазаров, който има много висок процент на съвместимост според направените изследвания. Тъй като в България от 2010 г. на деца не се правят такъв вид трансплантации, това трябва да се случи в чужбина. Семейството е проучило възможностите за трансплантация и има оферта от чуждестранна клиника в Турция – ГАЗИОСМАНПАША в Истанбул, която ще се заеме с трансплантацията. За семейството е непосилна сумата, която е необходима - 24 000 евро /трансплантация ; предболнично лечение преди трансплантацията, а също и след нея за донора и реципиента/. Тази сума не включва транспорт до Турция – поне 4 пътувания, хотел, както и допълнителни изследвания, които са извън пакета. Върнете усмивката на нашето дете. Благодарим на всички, които ще се отзоват на този апел за помощ!, таят надежда родителите на Маги-Георги и Десислава Лазарова. Дарителски сметки в банка ДСК ЕАД:  Титуляр: Маргарита Георгиева Лазарова  В лева – IBAN: BG02STSA93000025386700 ; BIC: STSABGSF  В USD - IBAN: BG60STSA93000025388857 ; BIC: STSABGSF  В EUR - IBAN: BG59STSA93000025388875 ; BIC: STSABGSF  ", "date": "2018.07.03", "title": "11-годишно момиче спешно се нуждае от присаждане на бъбрек"}
{"url": "https://www.monitor.bg:443/bg/a/view/basketbolistite-startirat-sreshtu-francija-104408", "text": "Мъжкият ни национален отбор по баскетбол ще е домакин на европейския шампион от 2013 г. Франция в първия си мач от втората фаза на световните квалификации на 13 септември. Това стана ясно след приключването на срещите от първата групова фаза. Нашите завършиха на трето място, след като паднаха от Чехия в последния си мач със 75:81. Напред ни класира обаче Финландия, която надигра Исландия в другия мач от групата с 91:77. Така Чехия, Финландия и България се събират в група „К“ с отборите на Франция, Русия и Босна и Херцеговина. Нашите ще влязат без нито една победа в този поток обаче, тъй като и двата им успеха са срещу изпадналия Исландия. Класирането им напред обаче им осигури право на участие директно в пресявките за Евробаскет 2021, независимо дали ще стигнат до световното в Китай догодина. „Чехите се бориха много. Играха добре. Не се получи това, което бяхме готвили в защита за играта им на пик енд рол. Бият ни с това за втори път, а ние пак не успяхме да сторим нищо, за да ги спрем”, бе краткият анализ на Минчев за последния мач срещу чехите. „Играхме добре, но в края, когато разликата бе две точки, показахме слаба защита. Аз си изпуснах човека и получихме лесни точки. Мисля, че тогава загубихме мача. Най-важното е, че се класирахме”, заяви Божидар Аврамов, който бе най-резултатен за нашите с 15 точки.", "date": "2018.07.03", "title": "Баскетболистите стартират срещу Франция"}
{"url": "https://www.monitor.bg:443/bg/a/view/zadyrjaha-30-godishen-estonec-vyrluval-v-holandija-104396", "text": "Окръжната прокуратура във Варна задържа за срок до 72 часа естонец, издирван с ЕЗА от Кралство Нидерландия. Той бил разпознат и задържан на Летище Варна на 1 юли при пристигането му на почивка у нас. За задържането на 30-годишния естонец Сандер О. е била издадена и европейска заповед за арест. С постановление на Окръжната прокуратура във Варна той е зад решетките за срок до 72 часа. След това съдът ще разгледа прокурорското искане за определяне на мярка за неотклонение „Задържане под стража“ за срок до 40 дни. Естонецът се издирва от властите в Кралството Нидерландия за 2 взломни кражби, като второто престъпление е останало във фазата на опита за проникване. Тези престъпления се наказват и от българския Наказателен кодекс по член 195, ал. 1, обясниха магистратите. ", "date": "2018.07.03", "title": "Спипаха на летището във Варна естонец „върлувал“ в Холандия "}
{"url": "https://www.monitor.bg:443/bg/a/view/priut-za-bezdomnici-otkriha-v-gorna-orjahovica-104397", "text": "Първият приют за бездомни в региона беше открит в Горна Оряховица. Инвестицията е на стойност 745 хил. лв. а да пререже лентата дойде зам.-министърът на регионалното развитие и благоустройството Деница Николова. Тя обясни, че като мащаби и размери инвестицията не е огромна, но ползите и ефекта от този дом ще бъде голяма за хората в нужда. „Това е социалната отговорност, която всеки от нас трябва да носи в себе си и да предава на околните. Да се грижим за другите, и за тези, които нямат възможности за собствено жилище е много важно. Защото това означава, че сме единно общество, което заедно може да решава своите проблеми и да дава на тези, които имат по-малко, за сметка на тези, които имат повече. Надявам се чрез всички проекти, които изпълнява община Горна Оряховица в обновяването на градската среда, образователната инфраструктура и културните обекти, да имо по-види ефект върху хората”, каза зам. министър Николова. Кметът Добромир Добрев пък поясни, че това е поредният проект, който открива общината по инвестиционната си програма, като това е един от най-важните и необходимите. „С този приют изпълнихме още един ангажимент към жителите и гостите на града. Никой не е застрахован, всеки може да изпадне в такова състояние. Благодаря на МРРБ, че дава възможност на общините да изграждат такива услуги, защото общетвото се нуждае от тях”, каза инж.Добрев. Новооткритият приют е с площ 952 кв.м. и капацитет 15 места. Сградата е на два етажа и в нея има: осем стаи, административни стаи, трапезария, кабинети за психологически и социално-правно консултиране, лекарски кабинет. Оборудван е с модерни системи за видеонаблюдение и пожароизвестяване, както и повикваща система за обслужваща на стаите, подобна на хотелските. Сградата е достъпна и за хора с увреждания, тъй като е снабдена с външна рампа. В приюта ще се настаняват временно бездомни хора докато общината се занимава с разрешаването на техния проблем. Изграждането на приюта предизвика известно недоволства сред част от жителите на железничарския град. Някои от тях заподозряха, че той ще се певърне в циганско общежитие а други дори обвиниха общинското ръководство, че иска да настани на територията на града им арабски бежанци.", "date": "2018.07.03", "title": "Откриха приют за бездомници в Горна Оряховица"}
{"url": "https://www.monitor.bg:443/bg/a/view/sofija-njama-da-zabranjava-alkohola-v-parka-104395", "text": "Столичната община се отказва от идеята да забрани пиенето на спиртни напитки в парковете. Общинарите умуваха да наложат забрана за употребата на алкохол в градинките, чрез промени в наредбата за обществен ред. Поправките в наредбата започнаха още през октомври миналата година, като се проведоха и няколко обществени обсъждания. Един от вносителите на наредбата от ГЕРБ Иван Илиев обясни тогава, че промените подлежат на корекция. Така текста „забранява се употреба на алкохолни напитки по улици, тротоари, площади, градинки, паркове и др., водеща до нарушаване обществения ред и спокойствието на гражданите“, няма да намери място в обновената наредба. Илиев обясни пред „Монитор“, че ще отпаднат мерките срещи вандалите, поругаващи паметници, защото подобни са заложени в Наказателния кодекс. Той обясни, че ще регламентират точни часове, в който могат да се извършват строителни и ремонтни дейности. Така след приемането промените, през седмицата ремонти няма да се извършват между 22 и 8 часа, както и от 14 до 16 часа. В почивните дни забраната за строителство ще е от 21 до 9 часа и от 14 до 16 часа. „Забраните няма да важат за общински и държавни строежи от обществено значение – например строителството на метрото“, разясни Илиев. Той обясни, че общината ще се бори и с нощния шум. Вдигането на врява на обществени места, която нарушава реда и спокойствието, ще бъда забранена от 22 до 8 часа. Промените може да влязат в сила от септември, ако СОС ги гласува до края на юли.", "date": "2018.07.03", "title": "София запазва алкохола в парка "}
{"url": "https://www.monitor.bg:443/bg/a/view/indijski-fen-vyrtjal-4500-km-s-kolelo-za-1-mach-ot-mondiala-104411", "text": "Индийски фен на футбола направи невероятно пътуване до Русия, за гледа един единствен мач от световното първенство. Математикът Клифин Френсис, преподавател по математика от Керала, където се подвизаваше не особено успешно Димитър Бербатов този сезон, решил да пътува с велосипед, защото нямал достатъчно средства за друг транспорт. Това му струвало 4 месеца живот на педали и доста рискове по пътя. Мечтата му била да вземе автограф от своя идол Лионел Меси, но до него не успял да се добере. Френсис потеглил от Керала на 23 февруари. Пред него били 7500 километра. Оказало се обаче, че пътят през Пакистан е прекалено опасен заради конфликтните отношения с Индия. Така бил принуден да лети до Дубай, с което съкратил 3000 км. Там купил велосипед, а после стигнал с ферибот да иранския град Бендар-Абаса. В Иран прекарал общо 45 дни, но от тях само два в хотел. Имал по 10 долара на ден за храна и вода. Приютили го местни хора, които го и хранили, помагали му. И то само при едно условие - да подкрепя техния тим на мондиала. С тях отпразнувал и свия 28-и рожден ден. После продължил през Азербайджан, където на границата не го познали от снимката на паспорта, защото бил отслабнал много. Все пак го пуснали, като разбрали къде е тръгнал. В страната спал на палатка по пътищата и по парковата. Според него местните хора не се дразнили от това, но им трябвало време да свикнат с непознатия. Следва Грузия, където не го пуснали заради еднодневната азерска виза. Издали му нова. Само 11 дни преди старта на световното успял да прекоси Дагестан, където въпреки предупрежденията за опасности го приели много гостоприемно. Следващият му пункт бил Тамбов в Русия, а до единственият мач, за който успял да купи билет му оставали само 4 дни. А после за два трябвало да мине 280 км, за да се появи на един от най-разочароващите мачове - Дания Франция. А автографът от Меси си останал само мечта. След края на приключението си Клифин обявил, че ще е щастлив, ако със своя пример успее да привлече дори едно индийско дете към каузите на футбола или колоезденето.", "date": "2018.07.03", "title": "Индийски фен въртял 4500 км с колело за 1 мач от мондиала"}
{"url": "https://www.monitor.bg:443/bg/a/view/kobilkina-uchi-na-masaji-za-350-evro-v-berlin-104393", "text": "Как да освободят женствеността си и да привлекат вниманието на силни мъже – на тези въпроси ще отговаря сексоложката Наталия Кобилкина в рамките на европейското си турне. С ценни съвети за това как се привлича достоен партньор в леглото, тя ще акостира в Берлин на 6 юли. В германската столица д-р Ко ще остане в рамките на няколко дни. Първата й лекция ще бъде безплатна за всички, желаещи да научат тънкостите на успешните свалки. В следващите два дни – на 7 и 8 юли, рускинята ще учи на трикове, заимствани от гейшите, като основен акцент на семинарите й ще бъде добрият масаж. Всички, които искат да се научат как да повдигнат самочувствието на половинката си като истински източни изкусителки, ще трябва да заплатят по 350 евро за участие в лекциите. Само два дни по-късно Кобилкина ще раздава мъдрости и във Виена и Мюнхен. Как да флиртуваме, но и да запазим връзката си въпреки семейната ни обремененост, са сред основните въпроси, които ще повдигне най-прямата сексоложка у нас. Европейското й турне ще продължи и в Барселона, където отново срещу свободен вход гостите ще могат да придобият ноу-хау в търсенето на любовта на живота си. Междувременно авторката на „Десет тайни за секса“ не спира да дарява с ценни указания, както дамите, така и представителите на силния пол с видеовключвания в социалните мрежи. категорична е д-р Ко, като признава, че дневно получава по около 100 еротични оферти в чатовете. Само преди дни тя събра близо 500 жени на обучение на тема „Кръгът на женската сила: презареждане“. На събитието съвети отправи и Лариса Ренар, която е основател и креативен директор на най-голямата „Академия за личния живот“ в Русия с тренинг центрове в Москва и Санкт Петербург. Двете показаха енергийни практики за освобождаване от минали връзки и привличане на щастието, благоденствието и любовта. На тази тема е посветена и шестата книга на Наталия. Четивото носи името „33 дни до мечтата“ и се котира като наръчник за овладяване на енергии.", "date": "2018.07.03", "title": "Кобилкина учи на масажи за 350 евро в Берлин"}
{"url": "https://www.monitor.bg:443/bg/a/view/13-gorski-i-5-lovni-stopanstva-ot-severoiztoka-gotovi-za-otpor-sreshtu-afrikanskata-chuma-104390", "text": "13 горски и 5 ловни стопанства от Североизтока са готови за отпор срещу африканската чума. Това стана ясно на работна среща във Варна на заместник-министърът на земеделието, храните и горите Атанас Добрев с ръководството на Североизточно държавно предприятие. Директорът на СИДП, инж. Веселин Нинов, запозна зам.-министъра с мащабната разяснителна кампания сред ловните дружини и стопанисващите дивечовъдни участъци по повод опасността от пренасяне и разпространение на африканска чума по свинете от съседни страни у нас. „Проведохме поредица от срещи, които продължават и в Тервел, а след това и в Добрич. Наясно сме, че поради близостта си до границата с Румъния нашите стопанства първи ще поемат удара, ако африканската чума влезе на българска територия с диви прасета от съседна територия”, отчете шефът на СИДП. Той посочи още, че стопанствата работят съвместно по превенция на заболяването с експерти от регионалните дирекции на Българската агенция по безопасност на храните. Директорът на РДГ-Варна, инж. Тодор Гичев от своя страна уверил зам-министър Добрев, че заедно с ветеринарните власти се организират специализирани обучения за ловци, които трябва да са подготвени да реагират в случай на преминаване на заболяването на територията на страната. Заместник-министърът е запознал всички участници в срещата с мерките за недопускане, превенция и контрол на заболяването. На нея е обсъдено и изпълнението на планираните добиви на дървесина и възобновяването на издънковите дъбови гори. Специален акцент е поставен и върху системната контролна дейност в обхвата на СИДП за предотвратяване на нарушенията в горите – бракониерски лов, билкосъбиране и дърводобив.", "date": "2018.07.03", "title": "Горски и ловни стопанства от Североизтока готови срещу африканската чума     "}
{"url": "https://www.monitor.bg:443/bg/a/view/gaf-v-priema-sled-sedmi-klas-v-stolicata-104377", "text": "Техническа грешка обърка за няколко часа първото класиране за прием след седми клас в елитните гимназии в София. Класирането бе свалено от сайта на образователното министерство след сигнали за гафа. До края на работния ден ще бъде качено второто първо класиране, обещаха от Регионалното управление на образованието за София на извънредна пресконференция заради грешката.  Общо 4 учебни заведения са засегнати от проблема, обясни началникът на РУО -София Ваня Кастрева. В ТУЕС и „Джон Атанасов“ причината е, че при балообразуването на двете училища оценката от националното външно оценяване по математика е вземана веднъж, а трябвало да се включи три пъти. Поради тази причина тази сутрин ТУЕС заемаше 28-мо място в класирането по бал с 256,5 точки, а след отстраняването на проблема се изкачи до 3-то с бал 419. Засегната е и Националната природоматематическа гимназия, в която не е удвоена оценката от олимпиадата по физика, както и една паралелка от гимназията по строителна техника и геодезия. Техническият гаф засяга класирането на 20 деца, които за кратко са били приети в друго училище. След отстраняването на грешката те ще могат да се запишат в посоченото от тях като по-предно желание, увери Кастрева.", "date": "2018.07.03", "title": "Гаф с приема след седми клас в столицата (ОБНОВЕНА)"}
{"url": "https://www.monitor.bg:443/bg/a/view/zakrivat-14-paralelki-v-plovdivsko-njama-jelaeshti-da-uchat-104376", "text": "14 паралелки в 12 училища в Пловдив и областта ще бъдат закрити от началото на следващата учебна година със заповед на началника на Регионалното управление на образованието в Пловдив Иванка Киркова, съобщи тя. Причината за решението й е липсата на достатъчно желаещи деца да учат в тези специалности. За някои от класовете имало едва по 8 ученици, които искали да се запишат, но за други не е имало и толкова. Над 5000 деца от Пловдив и региона са се явили на матурите след 7.клас. Класирани били 4465 от тях. Други общо 1221 седмокласници са останали извън всякакво класиране. От тях 938 ученици изобщо не са подали заявления за избор на училище след матурите. На останалите 283 деца не им е стигнал балът, за да влязат в предпочитаните гимназии на първо класиране. При тях вероятната причина да не бъдат класирани е фактът, че в заявленията си са написали само по 1-2 желания. Те автоматично участват на второ класиране, ако в изброените в първото им заявление училища са останали свободни места. Ако обаче всички места са заети, родителите могат да подадат ново заявление с нови желания за прием, за да участват в третото класиране. За поредна година в Пловдив най-желаната за учене след 7.клас гимназия е ЕГ „Иван Вазов” – общо 1370 деца са предпочели да бъдат приети там. На второ място е така наречената Английска гимназия – ЕГ „Пловдив”. Там е прието да учи английски език момичето с най-високият бал -495, а на второ място е МГ „Акад. Кирил Попов”, където с бал 494 е приета друга седмокласничка.", "date": "2018.07.03", "title": "Закриват 14 паралелки в пловдивско, няма желаещи да учат"}
{"url": "https://www.monitor.bg:443/bg/a/view/i-pazardjishki-rotarianci-nedovolni-ot-turoperator-za-pytuvane-do-kanada-104379", "text": "Членове на Ротари клуб-Пазарджик, сред които и известни местни бизнесмени, били принудени да прекратят служебно пътуване за Международния конгрес на организацията в Канада и планиран круиз заради некоректна родна туроператорска фирма. Това споделиха потърпевши, разочаровани от факта, че е трябвало да си плащат допълнително за предварително платени резервации. Екскурзията трябвало да е в периода 22 юни – 11 юли, като включвала обиколка на Канада и няколкодневен круиз с луксозен кораб до Аляска. Още в първия град по маршрута – Торонто, обаче българите разбрали, че имат проблем, тъй като четирите им нощувки и в други хотели не били платени. От туристическата агенция се оправдали, че имало технически проблем и ще се опитат поетапно да върнат парите на пострадалите туристи. Всеки от пътуващите е ощетен между 7 и 8 000 лв. Първият проблем, с който се сблъскала пазарджишката група, бил неосигурен трансфер до хотела. За нощувките били направени резервации, които не били платени, а когато поискали да проверят билетите си за круиза, се оказало, че на местата на сънародниците ни били записани китайски имена. Затова групата от Пазарджик-10 души, решила да прекрати задокеанското си посещение и подписала за това протокол. През цялото време от туристическата агенция „Уърълд Травел Мениджмънт“ ги уверяват, че като пристигнат в България, ще бъдат компенсирани, както за плащанията, направени от тях в брой в Канада, така и за несъстоялия се круиз. Оттам се извинили, че това се случвало за първи път и ставало въпрос за „технически“ проблем.    ", "date": "2018.07.03", "title": "И пазарджишки ротарианци разочаровани от туроператор за пътуване до Канада"}
{"url": "https://www.monitor.bg:443/bg/a/view/nova-bg-animacija-s-shans-v-selekcijata-za-oskarite-104398", "text": "След 7 дни, изпълнени със 154 кратки филма от цял свят, пъстра музикална програма на открито, лекции на гостуващи експерти, срещи на киноиндустрията и т.н. фестивалът на късометражното кино \"В Двореца\" в Балчик (In The Palace International Short Film Festival) обяви фаворитите от празничното си 15-о издание. Тази година форумът беше одобрен официално от Филмовата академия в САЩ да изпраща своите победители за разглеждане от комисията за наградите „Оскар“. Подобно признание е без аналог в историята на българската филмова индустрия и ще отвори големи възможности пред 3 продукции. Най-добрият роден късометражен филм „Банго Васил“ на Милен Витанов ще е първият, имащ възможност да влезе в селекцията на 91-ото издание на Оскарите. Впечатляващата анимация успя да спечели журито с интересната си история, както и намигването към актуалните проблеми за расовата дискриминация. Заедно с него към комисията на Филмовата академия ще се насочи най-добрият анимационен филм от международната селекция – Confino на Нико Бономоло от Италия, както и ирландският Wave, спечелил приза за най-добър късометражен филм в надпреварата в Балчик. На закриващата церемония организаторите на фестивала обаче не спестиха обвинения към съорганизаторите от ДКИ-КЦ „Двореца“ в Балчик. Екипът на In The Palace направи неочаквано официално изявление, обявяващо притесненията им от определени порочни практики, спъващи оптималното провеждане и развитие на форума и обяви неговото преустановяване до разрешаване на казуса. С това организаторите поискаха оставката на Жени Михайлова, директор на ДКИ-КЦ „Двореца“ в Балчик. По време на фестивала се налагат драстични вмешателства и промени в програмата с нескрити саботажни действия, алармират от екипа. „За сметка на големите си международни събития, които осигуряват международна видимост на комплекса и града, Културен център „Двореца“ все по-интензивно и приоритетно се ангажира с дейности като провеждане на сватби, частни празненства и други имитационни и бутафорни мероприятия“, казва се в изявлението. Фестивалът ще преустанови дейност и ще продължи да развива това, което стартира преди 15 години, тогава когато „Двореца“ се освободи от пошлост, кич и грозота и ръководството се поеме от грамотен ръководител с визия“, обявяват организаторите на форума.      ", "date": "2018.07.03", "title": "Нова БГ анимация с шанс в селекцията за Оскарите"}
{"url": "https://www.monitor.bg:443/bg/a/view/etajerka-padna-i-schupi-nosa-na-dete-v-zabavachka-104381", "text": "Паднала етажерка счупи носа на малко дете в целодневна детска градина „Бодра смяна” в Горна Оряховица. С инцидента вече се занимава полицията, където има образувано досъдебно производство и се води разследване. Проверка извършва и местната община. Случката всъщност е от средата на миналата седмица, но досега не е оповестявана. Четиригодишното момиченце си играело и се опитвало да си вземе конструктор от една от етажерките, която внезапно се наклонила силно напред и се стоварила върху него, затискайки го. Според служителки от персонала на градината детето се било качило на втория етаж на етажерката, но дюбелът, с който била закрепена за стената внезапно се откъснал. Това било третото поредно качване на момиченцето за деня, след като преди това два пъти било сваляно оттам. Инцидентът става в момент, когато възпитателката била в почивка и за 20-ината деца в групата се грижела само помощник възпитателката. Детето е откарано веднага от майка си първо в болницата в Горна Оряховица, а оттам в Университетската болница в Плевен, където станало ясно, че то е с фрактура на носа и се налага спешна операция. Интервенцията е извършена успешно и към момента няма опасност за здравословното състояние на момиченцето. Според неговите родители причината за случилото се е в персонала на детската градина и в недостатъчно полаганите там грижи и внимание за поверените им деца. От градината не отричат, че отговорността за неприятната случка действително е тяхна. С инцидента е ангажирана и прокуратурата и полицията в железничарския град, които ще трябва да установят има ли извършено престъпление при немарливо изпълнение на служебните задължения от длъжностно лице, заради което то да бъде подведено под наказателна отговорност. От общината в Горна Оряховица също обявиха, че започват проверка и ще се произнесат след приключването и. „Директорката на градината не ни е уведомила по надлежния ред, както се изисква и не е депозирала докладна. Ние се самосезирахме от медиите. В ход е процедура, ще бъде извършена проверка. Първо директорката трябва да бъде открита и да и се поискат съответните писмени обяснения за случилото се. След това на базата на резултатите от проверката, кметът като работодател ще се произнесе. Ако се докаже, че директорката има вина, след консултация с юрист, ще бъде взето решение какво наказание да и се наложи”, обясни зам.-кметът на Горна Оряховица, Йорданка Кушева. Тя каза още, че досега сигнали за инциденти в детска градина „Бодра смяна” при тях не са постъпвали. А директорката Жанета Иванова била с опит и би трябвало да знае как да действа в една подобна ситуация. Зам.-кметът Кушева отрече слуха, че директорката на детското заведение самоволно била излязла в отпуск. „Не е подавала молба и никой не и е разрешавал такъв”, категорична беше Кушева. На въпроса дали оборудването в детската градина отговаря на възрастта и ръста на децата, тя каза, че това е наскоро ремонтирано учебно заведение, в което всичко е съобразено с възрастовите особености и потребности на обитаващите го.", "date": "2018.07.03", "title": "Паднала етажерка счупи носа на дете в забавачка (ОБНОВЕНА)"}
{"url": "https://www.monitor.bg:443/bg/a/view/andrej-pokaza-bebeto-snimka-104399", "text": "Тв продуцентът Андрей Арнаудов показа първи кадър на сина си. Кадърът е заснет и публикуван в социалните мрежи от близначката Доротея на неговата любима Емануела Толева. На снимката лицето на бебето е закрито с емотикон. Андрей и Емануела посрещнаха първородния си наследник в края на месец май, като пръв щастливата вест съобщи Арнаудов. Момчето е кръстено Васил на дядо си по бащина линия. Младите родители са заедно от две години, но не бързат да кажат заветното „да“. „Аз съм казвал, че не съм голям фен на гражданския брак, но той не означава семейство. Семейството означава други неща. Това, заради което аз досега реално не съм имал семейство, безспорно са децата. Според мен това е семейството. Емануела е много интересен, смислен и добър човек, който ме учи на много неща. Надявам се - и аз нея. И ме прави по-добър човек. Много е готино това, което ми се случва, макар че е страшно“, призна наскоро Арнаудов.", "date": "2018.07.03", "title": "Андрей показа бебето (СНИМКА)"}
{"url": "https://www.monitor.bg:443/bg/a/view/fejata-na-kuklite-katja-petrova-s-triumf-v-skopie-chakat-ja-v-japonija-104400", "text": "С бурни овации зрителите, препълнили салона на Детски театарски центар в Скопие, посрещнаха преди вечер премиерата на „Пощенска приказка“ по Карел Чапек на изтъкнатата наша куклена режисьорка Катя Петрова. Дизайнът на куклите е дело на Енес Деари, сценографията – на Кристе Джидров и Енес Деари, а музикалното оформление - на Светлозар Георгиев. Спектакълът е част от афиша на театралния фестивал „Скопско лято 2018“. Интересът на Катя Петрова към Карел Чапек не е от вчера. След огромния успех на „Приказка за скитника крал\" в Централния куклен театър, донесъл много награди, включително и „Икар“ за най-добър спектакъл, тази наша Фея на куклите претворява майсторски и историята на добрия пощальон, който не пести сили и време, за да достави писмото на влюбения Франтишек до неговата Марженка. Актьорите от албански произход Деа Паязити, Елдин Широки, Ментор Курти, Флакрон Алии интензивно и с удоволствие работиха с българката през целия юни, за да зарадват публиката в Скопие. Международните проекти на Катя Петрова продължават в Япония, където през август ще постави спектакъла „История за чайка и банда котараци“ по текст на чилийския писател Луис Сепулведа.  ", "date": "2018.07.03", "title": "Феята на куклите Катя Петрова с триумф в Скопие, чакат я в Япония"}
{"url": "https://www.monitor.bg:443/bg/a/view/dupnichanin-otkri-nevijdana-gyba-gigant-104378", "text": "Дупничанин откри невиждана гъба гигант вчера. На находката попаднал 58-годишният Васил Младенов, докато се разхождал в местността „Дудин рид“. Първоначално се впечатлил от завидните размери на гъбата и след товя я откъснал и решил да я премери на домашния кантар. „За първи път виждам подобна гъба. Познавам ги много добре, защото съм израсъл в семейството на гъбари. Печурката тежи цели 810 грама“, хвали се Васил. Той е категоричен, че влажното време е оказало огромно влияние при порастването на чудната гъба. „Сами знаете, че те растат като има дъждове. Поне за гъбите постоянната влага е за предпочитане. В Дупница цели семейства си изкарват прехраната по този начин. Аз все още не съм пенсионер и често бера гъби, за да имам пари за насъщния. Един килограм се изкупува по около 3 -4 лв., цената не е постоянна. Всичко зависи от търсенето“, обяснява още 58-годишният мъж. Васил Младенов е категоричен, че ще запази гъбата през следващите няколко дни, а след което ще я изпържи в масло. „Няма по апетитно ястие от пържената гъба в масло. Едно време моята баба ги печеше директно върху котлона в къщи и също ставаха невероятно вкусни. Обещал съм и съседите да почерпя“, разказва с усмивка Младенов.", "date": "2018.07.03", "title": "Дупничанин откри невиждана гъба - гигант"}
{"url": "https://www.monitor.bg:443/bg/a/view/revnivec-prebi-do-smyrt-s-buhalka-docent-104385", "text": "Ревнивец на 42 г. от Пловдив преби до смърт с бейзболна бухалка 70-годишния учен доц. Стефан Нейков. Основната версия за престъплението е любовна драма, свързана със съпругата на извършителя. 32-годишната жена била студентка от 2005г. и искала най-накрая да завърши. Тя си уговорила среща с преподавателя си на изхода на Пловдив към село Оризари, близо до Спортната зала. На срещата се появил мъжът на студентката, който пребил зверски Нейков. Според една от версиите доцентът е обещал на вечната студентка да й помогне да завърши срещу определени услуги от нейна страна. Агонизиращият човек бил открит около 22 часа в понеделник от минувачи малко по-късно на бул. „Христо Ботев” до Военна болница край колата си „Фолксваген поло”, но издъхнал малко след като дошла линейката. Разследването на окръжната прокуратура в Пловдив е за умишлено убийство. Това съобщи зам.-окръжният прокурор на Пловдив Галин Гавраилов.  „Разследваме убийство. Човекът е пребит. Има видими следи от травматични увреждания, но няма такива наранявания, които да изглеждат смъртоносни. След аутопсията ще знаем от какво е починал”, каза Гавраилов. Ден след смъртта на доцента в „Криминална полиция” били привикани на разпит мъжът и неговата съпруга. В следобедните часове във вторник извършителят на побоя е бил обвинен от окръжната прокуратура в умишлено убийство, а жена му била разпитвана в качеството й на свидетел. „Има множество травматични увреждания по човека. По главата има един удар, по тялото има няколко удара, но каква е конкретната причина за смъртта, ще стане ясно от аутопсията”, каза Гавраилов. Основната версия на разследващите за любовна драма шокира хората, които са познавали приживе доц. Стефан Нейков. Той цял живот е работил в отдел „Растителни генетични ресурси” в Института по растителни генетични ресурси в Садово, където е бил специалист по зеленчуковите култури. Бил е ръководител на звеното „Бюро за научно обслужване и маркетинг”, където се е пенсионирал. „Един прекрасен човек, който ако имаше как, щеше да помогне на всички. Занимаваше се със зеленчуци – краставици, салати, зеле. Има сортове, които е създал”, казаха неговите бивши колеги от института. Според бившите му колеги от Института по растителни генетични ресурси в Садово пребитият е имал стабилно семейство. Те не можеха да повярват, че някой би пребил до смърт 70-годишния им колега заради любовна драма. Със съпругата си Ирена имали две деца, които са вече големи – дъщеря Наталия и син Николай. Синът на убития доцент от няколко години също работи в отдела за растителни генетични ресурси в Института в Садово и преди година – две е защитил дисертация, като вече е главен асистент и доктор на науките. Баща му доц. Стефан Нейков е създател на сорт средноплодни краставици и на сорт главеста салата тип „Айсберг” сорт „Ира”. Работил е и по създаването на нов сорт алабаш. Въпреки че се е пенсионирал, е бил много активен. Не е спирал да работи и да преподава, казаха бившите му колеги.", "date": "2018.07.03", "title": "Ревнивец преби до смърт с бухалка доцент"}
{"url": "https://www.monitor.bg:443/bg/a/view/viktorija-tomova-sreshtu-serina-shte-igraja-osvobodeno-104368", "text": "Виктория Томова се класира за втория кръг на \"Уимбълдън\", след като победи чехкинята Тереза Смиткова със 7:6(3), 6:1. Следващото изпитание на първата ни ракета обаче е Серена Уилямс. Ето какво каза Вики пред пратеника на \"Меридиан мач\" малко след успеха. - Още не знам (смее се). Нещата се развиха много бързо. Но мога да кажа, че имах вяра в себе си. Не ми беше толкова напрегнато в сравнение с основната схема на Australian Open, в която попаднах като \"щастлива губеща\". Тогава много се притеснявах. Сега играх добре, въпреки че съперничката не ми позволяваше никакъв ритъм и топките летяха доста ниско и плоско. На трева е много трудно да направиш хубави разигравания срещу такъв противник. Тактиката ми беше да вкарвам повече топки в корта и мисля, че успях. - Честно казано не се чувствам подготвена, тъй като тази година съм изиграла само един турнир на трева и квалификациите на \"Уимбълдън\". Мисля, че с всеки изминал мач започвам да чувствам играта си на трева. На тази настилка могат да се получат изненади. - Ами не знам как да я коментирам (смее се). За мен е голяма радост, че ще играя с вероятно най-добрата за всички времена. Нямам големи очаквания, излизам и каквото стане. Така е най-добре. Аз обичам да играя с по-предно класирани тенисистки. Вече имам победи над такива - миналата година над Юлия Гьоргес и Магдалена Рибарикова. Според мен всичко може да се случи. Срещу Аранча Рус в първия кръг Серена правеше доста грешки. Гледах целия първи сет. Ще видим. - Аз съм играла на този корт при девойките. И когато видях, че съм на него, малко се уплаших, защото точно там загубих. Да не говорим, че минават страшно много хора и шумът беше ужасен. Другият фактор беше вятърът, който постоянно сменяше посоката си. Заради това нямаше как да се получават някакви смислени разигравания. Гледах да се намествам доколкото мога към топката и хубавото е, че се получи. - Опитвам се да не обръщам внимание на това. Искам да няма неща, които да ме разконцентрират. Именно заради това се опитвам да намаля очакванията към мен, за да не се товаря допълнително. Искам да съм напълно фокусирана.", "date": "2018.07.03", "title": "Виктория Томова: Срещу Серeна ще играя освободено"}
{"url": "https://www.monitor.bg:443/bg/a/view/kanadskijat-premier-otricha-che-opipval-jurnalistki-104384", "text": "Канадският премиер Джъстин Трюдо бе обвинен, че е налетял на журналистка преди 18 години. Трюдо за първи път реагира, като каза, че е решителен \"феминист\" и не си спомня изобщо за инцидент от подобно естество. Появиха се обаче информации, че през 2000 г., когато той бил на 28 години, по време на музикален фестивал в Крестън, в Британска Колумбия, той опипал журналистка. Това написа канадското издание \"Крестън вали адванс\", в което не се споменаваше името на журналистката. Според вестника Трюдо, който по онова време не е имал политическа роля, е казал на журналистката, че ако е знаел, че тя работи за национално издание, той е щял да бъде по-предпазлив. Телевизия Си Би Ес съобщи, че се е свързала с журналистката, но тя казала, че не иска името й да бъде свързвано с публикации по въпроса. Същевременно срещу бившия холивудски продуцент Харви Уайнстийн, който бе обвинен в сексуално насилие от две жени, е предявено същото обвинение от трета жена, оповести прокурор в Манхатън, цитиран от Франс прес. Предполагаемото насилие е извършено през 2006 г. В случай че бъде осъден, Уайнстийн може да получи присъда от най-малко 10 години затвор, а максималната възможна присъда е доживотен затвор, се казва в комюнике на прокурора Сайръс Ванс. Предишните обвинения срещу Уайнстийн са свързани с предполагаемо сексуално насилие през 2013 г. и 2004 г. Не се дават никакви подробности за самоличността на третата жертва на сексуално насилие. Прокурорът отбеляза, че обвиненията срещу Уайнстийн са в резултат на невероятната смелост на жертви на сексуално насилие, които са решили да не премълчават истината. Шестдесет и шест годишният Уайнстийн пледира невинен след първото обвинение срещу него в края на май. Той бе задържан и след това освободен срещу гаранция от 1 милион долара. Уайнстийн трябва да носи електронна гривна и да не напуска територията на щатите Ню Йорк и Кънектикът. Обвиненията идват след вълна от разкрития, които уличиха продуцента през 2017 г. Десетки жени организираха движението #meToo, с което заклеймиха насилието, а десетки звезди се оказа, че са се възползвали от положението си и са искали от жените неща, които самите дами не са. Под знака на кампанията преминаха всички големи филмови събития през 2017 и 2018 г. Периодът на безчинствата на Уайнстийн обхваща 80-те години до 2015 г., а местата се десетки. Появиха се десетки разкази, които се заключават в следното: около киното и работата по филм Уайнстийн кани дамите в хотелските си стаи, предлага им масаж и не приема отклоняване на поканата. Говорителката на Уайнстийн Сали Хофмастър първоначално го защити, като заяви, че всички обвинения в насилие и престъпно поведение са неверни, а отношенията са били по взаимно съгласие. Скандалът доведе до закриване на компанията „Уайнстийн“.  ", "date": "2018.07.03", "title": "Канадският премиер отрича, че опипвал журналистки "}
{"url": "https://www.monitor.bg:443/bg/a/view/djuzef-stiglic-shte-konsultira-bsp-za-tjahanata-vizija-za-bylgarija-104388", "text": "Икономистът проф. Джузеф Стиглиц ще консултира БСП за тяханата \"Визия за България\", съобщиха от пресцентъра на левицата.  \"Да общувам с проф. Стиглиц отблизо е истинско богатство. Още повече, когато имаме общи идеи. Обсъдихме засилващите се неравенства и начините за намаляването им\", заяви лидерът на БСП Корнелия Нинова. Тя е разговаряла със Стиглиц за тяхната стратегия \"Визия за България\", която социалистите трябва да обявят на 21 юли.  Нинова  е отправила покана към Стиглиц да посети България, за да представи своите идеи. \"Професор Стиглиц прие да му изпратя нашата \"Визия за България\", за да ме консултира по темите, залегнали в нея. Там има много от неговите виждания за справедливост за всеки и как неравенството подкопава господството на закона. Разговаряхме занапред да обменяме мнения по определени въпроси, които касаят икономиката и социалната държава\", изтъкна тя. Нинова припомни, че той е посветил част от трудовете си на ролята на държавата в икономиката. \"Ние отдавна настояваме държавата да не оставя всичко на свободния пазар, а да запази своята регулаторна функция в ключови сектори.  Радвам се, че един от най-големите икономисти в света, носител на Нобелова награда за икономика, смята, че за да работят пазарите така, както се очаква, трябва да има подходящо регулиране от страна на държавата\", заяви тя.. Джоузеф Стиглиц е един от най-известните леви икономисти в света, носител на Нобелова награда за икономика от 2001 г. и още десетки престижни награди. Завършил е Масачузетския технологичен институт, преподавател в MIT, Принстън, Станфорд и Колумбийския университет. Най-известните му трудове са: “Цената на неравенството\", “Голямото разделение”, “Еврото”, “Свободно падане: Америка, свободните пазари, кризата и виновните за нея”.  ", "date": "2018.07.03", "title": "Стиглиц ще консултира БСП за тяхната \"Визия за България\" "}
{"url": "https://www.monitor.bg:443/bg/a/view/spipaha-dvama-cigani-izmamnici-pravili-se-na-policejski-shefove-104369", "text": "Полицаи от Горна Оряховица и Павликени разкриха и задържаха поредните двама нагли телефонни измамници. 43-годишните Н.М. и Д.Ж. са стари познати на органите на реда, досега многократно задържани и осъждани. На 28 юни двамата задигнали 13 хил. лв. и 500 британски паунда от 72-годишна жена. По телефона единият от тях се представил за полицейски шеф и обяснил на жената, че тя трябва да съдейства на МВР за залавянето на опасни теефонни измамници. В същото време вторият играел ролята на лошият измамник, който по телефона заплашвал жената и я натискал да му даде час по-скоро парите, като заплашва, че ще е накълца и обезобрази. Изплашена за живота си и повярвала, че участва в полицейска операция, възрастната жена дала исканите пари, като ги оставила до контейнер за отпадъци. След като разбрала, че е станала жерта на измама тя подала сигнал в полицията. Двамата престъпници бързо са задържани за 72 часа и вече са им повдигнати обвинения.", "date": "2018.07.03", "title": "Спипаха двама ало измамници измамници, правили се на полицейски шефове"}
{"url": "https://www.monitor.bg:443/bg/a/view/kurc-sysedite-i-migrancijata-prioriteti-na-avrstrijskoto-evropredsedatelstvo-104389", "text": "Шестмесечното австрийско председателство на Европейския съюз ще се фокусира върху трудния миграционен въпрос, а също така и върху икономическата сигурност и по-добрите взаимоотношения със съседите, предаде ДПА, цитирайки изказване от днес на канцлера Себастиан Курц пред евродепутати. Мотото на австрийското председателство, което започна в неделя, е \"Европа, която защитава\", обяви Курц на пленарно заседание на Европейския парламент във френския град Страсбург. \"По-засилен фокус върху охраната на външните граници е необходим като основа на Европа без вътрешни граници\", каза Курц, призовавайки за \"промяна в парадигмата\" на миграционния дебат. Пример за това е спорът вътре в Германия, добави Курц. Той говори броени часове, след като германският канцлер Ангела Меркел се справи с бунта в консервативните й редици, давайки съгласието си за депортирането на мигранти от германско-австрийската граница към държавите членки на ЕС, където са били регистрирани. Вторият приоритет на Австрия е осигуряването на конкурентноспособността на Европа, заяви Курц, подчертавайки, че икономическото й богатство и начинът й на живот зависят от възможността й да не изостава от други части на света в технологически аспект. Канцлерът обяви още, че австрийското председателство ще обърне внимание на взаимоотношенията със съседите на ЕС. Той подчерта, че страните от Западните Балкани са си спечелили правото да се присъединят към блока и призова за повече диалог с Русия. \"Мирът на нашия континент ще бъде единствено възможен в дългосрочен план с, а не срещу Русия, отбеляза Курц.  ", "date": "2018.07.03", "title": "Курц: Съседите и миграцията - приоритети на австрийското европредседателство "}
{"url": "https://www.monitor.bg:443/bg/a/view/serena-se-zakani-na-tomova-104386", "text": "Бившата номер 1 в световния женски тенис Серена Уилямс се закани да спечели категорично мача си от втория кръг на „Уимбълдън“, в който в сряда ще се изправи срещу българката Виктория Томова. Срещата им стана факт, след като американката победи Аранча Рус (Хол) със 7:5, 6:3. 23-годишната софиянка пък постигна първа победа в кариерата си в основната схема на турнира от Големия шлем, като надигра Тереза Смиткова (Чех) със 7:6(3), 6:1. Преди това Томова записа 3 победи в квалификациите. Преди „Уимбълдън“ Томова имаше само едно участие в Шлема – на тазгодишния Australian Open, където попадна като „щастлива губеща“. Серена пък има 7 трофея на свещената трева в Лондон. Тя се завърна в турнира след едногодишно отсъствие заради майчинство като поставена под номер 25, въпреки че падна до 181-во място в листата на WTA. Запитана за амбициите си на „Уимбълдън“, включващи и двубоя с Виктория Томова във втория кръг, бившата водачка в ранглистата отговори красноречиво: „Имам огромни очаквания към себе си. Очаквам да изляза на корта и да спечеля следващия мач. Но не само да го спечели, а да го направя категорично“, обяви тя.", "date": "2018.07.03", "title": "Серена се закани на Томова"}
{"url": "https://www.monitor.bg:443/bg/a/view/majka-sybira-pari-ot-prodajba-na-kniga-za-kupuvane-na-detski-kuvioz-104374", "text": "Майка събира пари за закупуване на транспортен детски кувьоз за общинската болница „Св. Иван Рилски” в Горна Оряховица. 27-годишната Десислава Николова е от Видин, но живее в София. Откакто е станала майка, амбицията и е да помага на болници в по-малките населени места в детски каузи. Преди време тя е успяла да събере пари за кувьоз на АГ отделението в Червен бряг, като е предоставен заедно с Фондация „Капачки за бъдеще” и няколко частни дарители. Сега втората мисия на Десислава е да осигури кувьоз и на горнооряховската болница. Събирането на пари обаче, е по един доста нестандартен начин. Раждането на собственото и дете, вдъхновява младата майка да напише книгата „Щастлива и красива бременност като моята”. В нея тя разказва за деветте най-незабравими месеца от живота си, за страховете и перипетиите, през които преминава една бъдеща майка. „Искам с тази книга да помогна на младите майки да не се притесняват от бременността, защото това е нещо прекрасно като чувство и като усещане. Идеята ми беше със собствената си положителна емоция от преживяното да заредя и тях и да покажа позитивната страна на бременността. Книгата се доказа, че повлиява 100% положително на бъдещите майки и те имат по-спокойна бременност и по-лесно раждане. Много от тях заченаха дори и след неуспешни инвитро опити. За миналата година книгата стана бестселър - 800 продадени бройки от нея. А аз самата правя тази благотворителност, защото искам да дам пример, че не е нужно да сме страдали, за да помагаме, и искам да дам на дечицата възможност да не са инвалиди. Положението с техниката извън София е проблемно, а децата са си наши. Искам да има повече българчета и да са здрави”, обяснява Десислава. Цената на книгата и е 12 лв., като тя може да бъде купена от книжарници Хеликон, или онлайн във фейсбук чрез страницата „Десислава Николова – подари щастие”. Досега вече има събрани около 10-11 хиляди лева, но до 23 хиляди, колкото е цената на кувьоза все още има доста много. За онези, които искат да направят дарение, сметката е:     BG86RZBB91551007379705  Райфайзен банк   Фондация „Кажи здравей на здравето“, за проекта - Десислава Николова - Подари щастие.", "date": "2018.07.03", "title": "Майка събира пари от продажба на книга за кувьоз"}
{"url": "https://www.monitor.bg:443/bg/a/view/hero-na-krachka-ot-irtish-104370", "text": "Българският треньор Димитър Димитров – Херо е пред договор с „Иртиш“ (Павлодар). Според информация на казахстанския сайт vesti.kz в момента бившият наставник на родния шампион „Лудогорец“ е в Павлодар, където доуточнава последните подробности около контракта си. За първи път Димитров бе назначен за треньор на „Иртиш“ през 2015 година, като само година по-късно успя да изведе тима до бронзовите медали в местния шампионат. Миналото лято специалистът напусна, за да поеме „Лудогорец“, с чийто отбор спечели титлата в България и стигна до 1/16-финалите на Лига Европа, където отпадна от „Милан“. След 17 кръга в Казахстан, отборът на „Иртиш“ заема седмото място във временното класиране. Този месец тимът стартира и участието си в Лига Европа, където първият му противник ще бъде победителят от двойката ФК „Тракай“ (Литва) - „Сефн Друидс“ (Уелс).", "date": "2018.07.03", "title": "Херо на крачка от „Иртиш“"}
{"url": "https://www.monitor.bg:443/bg/a/view/monbat-stava-sponsor-na-zalata-v-ruse-za-dve-godini-104382", "text": "Икономическата група „Монбат“ става основен спонсор на многофункционалната зала в Русе за период от две години с възможност за още една, а съоръжението вече ще се нарича „Арена Монбат“. Това бе обявено официално днес на пресконференция в града. „Не сме взели трудно решението да станем спонсори, ние подкрепяме смислени проекти. За нас това не е бизнес, за нас това е подкрепа“, каза изпълнителният директор на групата Петър Бозаджиев. От 12 до 18 септември в „Арена Монбат“ ще се проведат мачове от световното първенство по волейбол за мъже. Тук русенци и гостите на града ще могат да наблюдават срещите на едни от най-добрите отбори в света - Бразилия, Канада, Китай, Египет, Франция и Холандия. Най-скъпият билет ще е 18 лева, като ще има и на преференциални цени, обясни управителят на залата Максим Христов. Водят се преговори след световното първенство мъжкият волейболен отбор на „Дунав“ да играе мачовете си в залата, като се очаква на месец да има средно по две домакинства. До края на годината са договорени три събития – концертът на цигуларя Васко Василев, международният турнир по гимнастика „Дунавска перла“ и Откритото световно първенство по спортни танци. Коментирана бе и отчетената за миналата година загуба на акционерното дружество „Арена Русе“, което стопанисва залата, в размер на 1,578 милиона лева. Изготвилият отчета за 2017 г. Чавдар Данев призна, че финансовото състояние не е това, което се желае. „Основният разход е за амортизация. Безспорно съоръжения на подобна стойност генерират разходи за амортизация в значителен размер, но така или иначе те не са дължими. Тоест финансовото състояние на „Арена Русе“, независимо от това, че е отрицателен резултатът, по никакъв начин не бих го определил като застрашаващо или пък да възпроизвежда някакви проблеми по отношение с партньори на дружеството“, обясни Данев. Откакто залата бе открита на 23 юли 2015 г., името й се сменя за трети път. Повече от две години съоръжението носеше името „Булстрад Арена“, а генерален спонсор бе застрахователната компания „Булстрад Виена Иншурънс Груп“. След приключването на договора залата се наричаше „Арена Русе“.", "date": "2018.07.03", "title": "„Монбат“ става спонсор на залата в Русе за две години"}
{"url": "https://www.monitor.bg:443/bg/a/view/bezraboticata-pada-na-naj-nisko-nivo-ot-1989-g-nasam-104371", "text": "Ситуацията на пазара на труда продължава да се подобрява. Нормата на безработица за първите три месеца на годината се свива до 5.7%, или едва около 190 хиляди безработни – стойности, които са много близки до историческия минимум, отчетен в края на 2008 г. Това пише в доклад на УниКредит в последния си тримесечен анализ за икономиката на Централна и Източна Европа (ЦИЕ). Икономиката създаде 63 хил. работни места повече през първото тримесечие на 2018 г. Очакванията са, че през годината нормата на безработицата да достигне средна стойност от 5.4%, което би било и най-ниското равнище от 1989 г. насам. Икономиката на България е на път да отчете през 2018 г. най-високия темп на растеж от световната финансова криза насам. Очаква се реалният ръст на БВП да достигне 4% на годишна база през тази година, подкрепен нарастването на доходите, увеличаването на задлъжнялостта в сектора на домакинствата, както и от съживяването в строителството на жилища и усвояването на средства от ЕС. Тези фактори се очаква да спомогнат за това растежът да е достатъчно широко базиран и устойчив, така че да се забави едва незначително през 2019 г. до 3.9% на годишна база. В допълнение, увеличеното усвояване на средствата от ЕС в почти пълна степен ще компенсира очаквания спад на излишъка по текущата сметка, което ще спомогне за запазването на стабилен разширен основен баланс, се казва още в доклада.", "date": "2018.07.03", "title": "Безработицата пада на най-ниско ниво от 1989 г. насам"}
{"url": "https://www.monitor.bg:443/bg/a/view/sher-puska-nov-album-104373", "text": "Поп легендата Шер ще зарадва феновете си с нов албум. Той ще излезе на пазара през септември, а 72-годишната звезда е много развълнувана от работата по актуалните си песни. Изпълнителката на All Оr Nothing обаче е притеснена, тъй като гласът й се е променил. написа в Туитър тя. Последният албум на Шер, който носи името Close To the Truth, излезе през 2013 г. Носителката на „Грами“ е в очакване на продължението на мюзикъла „Мама миа“, където се разписва с участие. Продукцията ще се появи на голям екран този месец. Междувременно звездата още не е готова с мюзикъла за живота си „Шер – представлението“, който ще бъде поставен на Бродуей. По думите й, някои части от него са „великолепни“, а по други трябва да се работи още. Три различни актриси ще влязат в обувките на най-популярната арменка в света на попа през различни периоди от живота й.", "date": "2018.07.03", "title": "Шер пуска нов албум"}
{"url": "https://www.monitor.bg:443/bg/a/view/grigor-diimitrov-imam-nujda-ot-pochivka-104358", "text": "Григор Димитров бе меко казано разочарован след загубата си от Стан Вавринка в първия кръг на \"Уимбълдън\" с 6:1, 6:7(3), 6:7(5), 4:6. На тази фаза Димитров е отпадал единствено при дебюта си в турнира през 2009 г. \"Направих каквото можах, за да се поставя в добра позиция за спечелване на мача, но просто не успях да го направя. Работих здраво през цялата седмица. Просто е жалко. Играх отлично през първия сет, чувствах се добре и във втория. Загубих важните точки, а Стан игра добре. Той просто беше по-добрият играч в този мач, реализира големи удари във важните моменти и това направи разликата. Резултатът говори сам за себе си\", започна Григор. Въпреки поражението обаче Димитров не смята да прави генерални промени, а ще се отдръпне за кратко от корта. \"Няма какво толкова генерално да бъде променяно. Трябва да продължа да работя, но разбира се и да разбера защо играя така в момента и защо, когато се поставя в такава позиция както след първата част, не успявам да се възползвам. Буквално изпуснах през пръстите си твърде много възможности за пробив в течение на мача. В момента съм изключително разочарован, много ми е трудно да давам отговори. Ще ми трябва време да помисля и да видя каква да бъде следващата седмица. Няма нужда от паника. Така или иначе аз не съм такъв тип човек. Ще се опитам да опитам да остана позитивен, макар това да е едно от най-трудните неща, особено когато губиш в първи кръг. Ще трябва да го направя, но е много трудно\", подчерта Григор. \"Много е трудно, когато достигнеш определено ниво и искаш да направиш още една стъпка напред, но последните няколко крачки са най-трудни. Ставаш №3 и си казваш - \"уау, мога да бъда №1\", но това са много трудни стъпки. Не искам да търся никакви оправдания в момента. Определено не съм щастлив, че отпаднах в първи кръг. Дори не си спомням кога се е случвало за последно. В шок съм, но... трябва да го приема. В момента не знам какво ще правя. Трябва да си взема време далеч от корта, наистина да оставя ракетата за известно време\", завърши Димитров. ", "date": "2018.07.03", "title": "Григор Димитров: Имам нужда от почивка"}
{"url": "https://www.monitor.bg:443/bg/a/view/kafeto-udyljava-jivota-104372", "text": "Ново изследване показва, че кафето удължава живота дори на онези, които изпиват 8 чашки с напитката дневно, съобщи Асошиейтед прес. Изследването обхванало 498 134 жени и мъже на възраст между 40 и 69 години във Великобритания. Оказало се, че любителите на кафето са с по-малък риск от смърт през следващите 10 години в сравнение с онези, които не консумират напитката. По-голяма продължителност на живота била наблюдавана след консумация на нес кафе, смляно кафе или безкофеиново кафе. Любителите на кафето били с около 10-15 процента по-малък риск от смърт в сравнение с \"въздържателите\" през 10-годишния период, през който било следено здравословното състояние на участниците. Разликите в количеството изпито кафе и генните вариации били малки. \"Получените резултати не доказват, че чашката кафе е еликсир на младостта, нито че \"въздържателите\" трябва да започнат да пият кафе - заяви Алис Лихтенщайн от университета Тъфтс, която не е участвала в изследването. - Трудно е да се повярва, че нещо, което ни доставя удоволствие, може да е полезно за здравето.\" \"Не е ясно как консумацията на кафе влияе върху продължителността на живота - отбеляза ръководителката на изследването Ерика Лофтфийлд от Националния онкологичен институт на САЩ. - Кафето съдържа над 1000 химични съставки, включително антиоксиданти, които защитават клетките от увреждания.\" Участниците попълнили въпросници за ежедневната си консумация на кафе, физическата си активност и други свои навици, като се подложили също на кръвни изследвания. Повечето били любители на кафето - около 154 000 участници изпивали две-три чашки кафе дневно, а 10 000 - най-малко 8 чашки кафе дневно. През следващия 10-годишен период умрели 14 225 участници, повечето от които от рак или сърдечни болести.", "date": "2018.07.03", "title": "Кафето удължава живота "}
{"url": "https://www.monitor.bg:443/bg/a/view/smenjat-nomerata-na-kolite-samo-pri-prodajba-i-pyrva-registracija-104375", "text": "Валидните номера на МПС-та няма да бъдат подменяни. Ще бъдат заменяни само номерата на автомобилите при първа регистрация и при съответна промяна - продажба или друго обстоятелство. Това заяви заместник-министърът на транспорта Ангел Попов пред БНТ след като стана ясно, че отпаднат буквите в регистрационните номера на автомобилите. По думите му, има и други страни, които са се отказали от този регионален принцип на номерата. В Европа регистрацията на един автомобил е изключително елементарна и проста операция за разлика от България. Средно на ден само в София се регистрират между 800 и 900 автомобила на ден - това е изключително тежка процедура, която нарушава определени правила. \"Всеки автомобил, който влезе в България за първа регистрация, той трябва да премине на технически преглед, тоест да се установи неговата годност - техническа и екологична. Това в момента не се правеше и от там излезе идеята това да бъде разпределено в определени пунктове за технически прегледи, върху които да бъде сложена изключително тежка регулация с тежки критерии по отношение на тяхната обезпеченост, на средствата, с които се извършва тази проверка. Агенция \"Автомобилна администрация\" има система за контрол на техническите пунктове, ние сме я надградили и сме създали една система, която автоматично да контролираме всички показатели на уредите, които са вътре в тези технически пунктове“, заяви Попов. Така тези пунктове освен първоначалния преглед, ще издават и номерата, поясни той и допълни, че идеята е дългите опашки да изчезнат и да бъде по-лесно за хората.", "date": "2018.07.03", "title": "Сменят номерата на колите само при продажба и първа регистрация"}
{"url": "https://www.monitor.bg:443/bg/a/view/30-godini-strog-zatvor-za-20-godishen-ubiec-104363", "text": "Лишаване от свобода за срок от 30 години постигна Окръжната прокуратура в Търговище за 20-годишен убиец, умъртвил двама старци, а след това подпалил къщите им за да заличи следите си. Окръжният съд в Търговище е постановил доживотна присъда срещу Атанас Атанасов в условията на съкратено съдебно следствие с признаване на вината от страна на подсъдимия, което пък му дало възможност за замяна на наказанието с 30 години затвор при строг режим. Атанас Атанасов от Търговищкото село Здравец беше арестуван през октомври 2017 по подозрение, че е убил двама старци. Полицията попаднала по дирите му след повторен оглед на битов инцидент в село Здраве. При потушаване на пожар огнеборците открили в пепелището трупа на 85-годишния Тодор Иванов. Сигналът за пожар бил подаден посред нощ от 20-годишния ром Атанас Атанасов и баща му. Първите впечатления били като от нещастен случай с възрастен човек, каквито има редовно в хрониките на огнеборците. Запозодрели късо съединение в електрическата мрежа. При повторен оглед на местопроизшествието обаче била открита тенджера със следи от кръв. Оказало се, че кръвта е на загиналия, а преди смъртат си мъжът е бил удрян с тази тенджера по главата. Полицаите подложили Атанас на разпит и младежът признал, че е убил дядото, а после опожарил дома му. Според прокуратурата циганинът влязъл в дома на съседа си да краде машини и железни инструменти, а знаел, че дядо Тодор е получил преди дни и пенсията. Старецът обаче усетил влизането и излязъл на двора с нож, да види кой хлопа. В този момент Атанас го съборил с един удар в главата. Дядото паднал и изтървал ножа, но изкрещял, че е познал нападателя и ще се обади в полицията. За да не бъде изобличен циганинът взел една тенджера, която видял на двора и тръгнал след дядото в къщата. Започнал да го удря с металния съд по главата. Преровил дома за ценности и пари, после запалил цигара и я хвърлил върху разхвърлянето при тършуването вестници и дрехи. След това се прибрал у дома в съседната къща. Към полунощ \"забелязал\", че от дома на дядо Тодор излиза дим, събудил баща си и извикал пожарна, като се правел на загрижен. По време на разследването Атанас разкрил, че е автор и на още едно убийство с подобен почерк месец по-рано. Пак с намерение за грабеж младежът нахлул на в началото на септември в дома на 80-годишния дядо Атанас Пенев. Откраднал от дома му 40 лева и две тонколони. Дядото обаче го познал и разказал из селото какво е станало. На 12-ти вечерта младежът и старецът се засекли в кръчмата и дядо Атанас нарекъл младия си адаш крадец. Циганинът решил да отмъсти. Влязъл с намерение да потроши каквото намери в дома на възрастния мъж, а после драснал клечката за да заличи следите. В три през нощта на 13 септември бил получен сигнал за пожар в къщата на дядо Атанас. Старецът изгорял в пожара.", "date": "2018.07.03", "title": "30 години строг затвор за 20-годишен убиец"}
{"url": "https://www.monitor.bg:443/bg/a/view/zapoznajte-se-s-d-r-shopov-104367", "text": "Изкусителят от малкия екран Наум Шопов-младши вече е дипломиран лекар. С това се похвали самата звезда от медицинската сага „Откраднат живот“ в социалните мрежи. Въпреки че Наум се изявява изключително успешно пред камера, той всъщност не е учил актьорско майсторство, а се е насочил към реализация в лекарската професия. Неведнъж е признавал, че няма да продължи с киното въпреки авантюрата си като актьор в сериала на Евтим Милошев. Семейната традиция, също не може да го убеди да се изявява на сцена, нищо че дядо му Наум Шопов, и баща му Христо Шопов са едни от най-блестящите български актьори. Младши е избрал своя път, като след шестте тежки години следване, планира да специализира естетична хирургия.", "date": "2018.07.03", "title": "Запознайте се с д-р Шопов"}
{"url": "https://www.monitor.bg:443/bg/a/view/shofior-se-preobyrna-na-pytja-zaradi-razgovor-po-djiesem-104365", "text": "Заради звънене по мобилен телефон шофьор от Пазарджик се е преобърнал с колата си на пътя Велинград-Якоруда. Инцидентът е станал на разклона за село Аврамово след Пашово на границата на Пазарджишка и Благоевградска области. Участъкът е прав, но виновник за пътното произшествие бил джиесемът на собственика на „ Фолксваген“, който в това време звъннал и докато шофирал, мъжът решил да види кой го търси по телефона. Докато погледне обаче човекът отклонил вниманието си от пътя и автомобилът се ударил в мантинелата, след това в крайпътен бор и се обърнал по таван. Водачът, който е от Пазарджик, е транспортиран до МБАЛ-Разлог с охлузвания по главата и порезни рани. Правят му се изследвания, но опасност за живота му няма.На автомобила са нанесени големи материални щети в предната част от удара в мантинелата и дървото. ", "date": "2018.07.03", "title": "Шофьор се преобърна на пътя заради джиесем"}
{"url": "https://www.monitor.bg:443/bg/a/view/70-godishen-myj-ubit-zaradi-lubovna-afera-104364", "text": "70-годишният Стефан Нейков, учен от института в Садово е бил пребит до смърт, съобщиха от Окръжната прокуратура в Пловдив. Според разследващите основна версия по която се работи за смъртта на мъжа е любовна драма.  От прокуратирата потвърдиха, че на доцент Стефан Нейков е нанесен побой. Видимо обаче, травматичните увреждания не са били толкова сериозни. Назначена е аутопсия, която да установи причините за смъртта на учения. В института по генетични култури в Садово са шокирани от смъртта му. Описват го като невероятно приветлив човек. Преди няколко години се е пенсионирал. Припомняме ви, че снощи около 22 часа тялото на 70-годишен мъж беше намерено край Военна болница в Пловдив. Мъжът беше открит в колата си. Той е преподавател в Аграрния университет в града под тепатата.  Към момента е установено, че убийството не е съпътствано с грабеж и от жертвата не е отнето нищо.", "date": "2018.07.03", "title": "70-годишен мъж убит заради любовна афера"}
{"url": "https://www.monitor.bg:443/bg/a/view/firmi-prodavat-za-406-leva-sluhovi-aparati-koito-struvat-146-leva-104357", "text": "Слухови апарати, които струват 146 лв. за фирмата, която го купува след това се продава за 406 лв. Това обяви социалният министър Бисер Петков в предаването „Тази сутрин” на bTV. „Публична тайна е, че има злоупотреби при помощните средства. Обикновено доставчиците декларират каква е доставната цена, а се заплаща максималната, която се отпуска за устройството”. Това обяви социалният министър Бисер Петков в предаването „Тази сутрин” на bTV. От 1 юли социалното министерство промени размера на помощите за част от изделията за хората с увреждания. В някои случаи сумите са драстично орязани заради съмнения за злоупотреби. Един от примерите са слуховите апарати – един апарат струва 146 лв. за фирмата, която го купува, а след това се продава за 406 лв. \"Това е основанието да се намали целевата помощ за това изделие. Намалени са пределните размери на антидекубитални дюшеци, възглавници, комбиниран стол – те се използват масово и понякога не са нужди, там има най съществено разминаване между оповестените цени. Но има позиции, по които бюджетът е увеличен”, уточни Петков. Той напомни, че списъкът с изделия не е актуализиран от 90-те години на миналия век. По думите му сега са добавени нови позиции за децата с увреждания. Относно Закона за личната помощ, подготвен от екипа на омбудсмана Мая Манолова, министърът каза, че той е припознат от партия „Воля” и ще бъде внесен от нея като законопроект в Народното събрание. „Ние продължаваме работата по два законопроекта – за хората с увреждания и за социалните услуги. Манолова откликна на исканията на майките на деца с увреждания, пътят на омбудсмана до парламента е по-кратък отколкото на едно министерство. С нея работим заедно в работните групи. Сметката от 100 млн. лв, която тя направи, е доста условна”, уточни Бисер Петков.", "date": "2018.07.03", "title": "Фирми продават за 406 лева слухови апарати, които струват 146 лева"}
{"url": "https://www.monitor.bg:443/bg/a/view/sezirat-kmeta-na-nesebyr-za-20-te-nezakonni-obekta-na-slynchev-brjag-ug-104360", "text": "Сезират кмета на Несебър за 20-те незаконни обекта на „Слънчев бряг- юг“. Сред тях са детски площадсщки паркинги и други съоръжения открити при проверка на експерти от Министерството на туризма и Дирекция за национален строителен контрол (ДНСК). Експерти от Министерството на туризма и Дирекция за национален строителен контрол (ДНСК) извършиха съвместна проверка на морски плаж „Слънчев бряг- юг“. Инспекцията беше направена по обща заповед на министрите на туризма Николина Ангелкова и на регионалното развитие и благоустройството Николай Нанков и се проведе в периода 25-26 юни. Резултатите показват, че има разположени 20 съоръжения върху морски плаж „Слънчев бряг – юг“ без да са предвидени с одобрената от министъра на туризма схема. За тях не са издавани и разрешения за поставяне от главния архитект на община Несебър, по информация на присъстващите служители на общината, съобщиха от Министерството на туризма. Сред обектите, които са разположени без необходимите одобрения са лампи, паркинги, навеси, бариери, волейболно игрище, трибуни, детски пясъчник, алея за транспортна връзка и др. Всички съоръжения, които не са включени в одобрената схема от министъра на туризма и са поставени без разрешение на главния архитект трябва да бъдат премахнати. За целта ще бъде сезиран кметът на община Несебър, който трябва да издаде нужните заповеди по чл. 57а от Закона за устройство на територията (ЗУТ). Експертите на двете институции инспектираха и 5-те обекта: THE ONE, La Cubanita, Cacao beach, Del Mar и BEDROOM, за които е констатирано, че отговарят на предвидените в схемата конфигурация в план и местонахождение. Ежегодно, по възлагане на Министерството на туризма, през активния летен сезон се извършва и измерване от лицензирани геодезисти на площите на преместваемите обекти и допълнителните търговски площи към тях на територията на морските плажове. Предстои в периода юли-август 2018г. да се извърши прецизно измерване на площите на поставените обекти на плаж „Слънчев бряг – юг“. В случай, че бъдат установени нарушения от министерството ще се предприемат необходимите действия за отстраняването им, като се направят предписания към концесионера. Ако той не предприеме нужните действия, нарушенията ще се отстранят със заповед на кмета на община Несебър по реда на чл. 57а от ЗУТ.", "date": "2018.07.03", "title": "Сезират кмета на Несебър за 20-те незаконни обекта на „Слънчев бряг- юг“"}
{"url": "https://www.monitor.bg:443/bg/a/view/denis-rizov-izbjagal-v-amerika-zaradi-chalgata-104361", "text": "Бившият басист на рок ветераните „Ахат“ Денис Ризов написа дълга изповед в личния си фейсбук профил, а която признава, че е избягал в Америка заради чалгата. В публикацията си разказва как като съвсем малко дете е преболедувал тежко температурен гърч, от който едвам се е спасил. Следствие от този драматичен момент е, че и до днес едната му зеница е по-голяма от другата. Ризов споделя и трудностите в училище и казармата заради бунтарския си дух, който довел до много наказания, включително бръснене нула номер. За годините си във военните редици той пише: „ Там обаче се сблъсках и със Звезди и с музиката. Така, без да искам, оцелях чрез тях. В следващите години се борихме за свободата да свирим, каквото искаме, а не, каквото трябва. Ония, без да искат, ни накараха да измисляме бунтарски текстове, защото ние не искахме да живеем, както те искат“. В текста си отправя и явни обвинения към свои колеги рок-музиканти, които са „паднали в жертва“ на чалгата.", "date": "2018.07.03", "title": "Денис Ризов избягал в Америка заради чалгата"}
{"url": "https://www.monitor.bg:443/bg/a/view/holandski-tir-se-blysna-v-kyshta-i-shofioryt-mu-zagina-104356", "text": "Холандски ТИР се блъсна в къща край пътя и шофьорът му загина. Тежката катастрофа на главен път Е-79 в района на село Медовница, Видинско. Сигналът за инцидента е постъпил на тел. 112 в 1:07 часа. Според първоначалните данни, товарен автомобил с холандска регистрация излязъл от пътя, навлязъл в двор на частен имот и се ударил в къща. Водачът е починал на място. Други жертви и пострадали при катастрофата няма. Нанесени са значителни материални щети по къщата. Дежурна оперативна група извършва оглед на местопроизшествието. Причината за тежкия инцидент е в процес на установяване. Работата на разследващите продължава.", "date": "2018.07.03", "title": "Холандски ТИР се блъсна в къща и шофьорът му загина"}
{"url": "https://www.monitor.bg:443/bg/a/view/kod-oranjevo-e-oficialnijat-profil-na-vivacom-104366", "text": "Профилът @kodoranjevo в Instagram събра десетки последователи, които харесаха забавното намигване към песента “Оранжево небето” през обектива на известните фотографи Ясен Савов и Иван Шишиев, както и на талантливия илюстратор Точка Илиева. Оранжевият код ще остане в сила и след като профилът вече официално се преименува на @vivacombg, като последователите му ще могат да участват в различни предизвикателства, свързани с отключване на въображението и вкарването на “най-свежия” цвят от пантона в творчески визии. Първата игра започва още днес, а потребителите в Instagram ще имат задачата да публикуват свой кадър с оранжев елемент на фокус, като отбележат @vivacombg и използват #kodoranjevo. В продължение на три поредни седмици, жури – в лицето на Шишиев, Точка и GoGuide ще избират от тагнатите снимки, които да бъдат публикувани в официалния Instagram профил на компанията. Всяка от седмиците авторът на най-сполучливата снимка ще спечели култовия със своята камера телефон Nokia 8, който да го вдъхнови за още по-силни кадри. С новия си профил в една от най-активните социални мрежи, VIVACOM търси пряк диалог с активната млада аудитория в страната. Ангажиментът към новото поколение на България е фокус в дейността на VIVACOM, който подкрепя големи социално-отговорни проекти, свързани с дигитално образование, поощряване на четене и българска история.", "date": "2018.07.03", "title": " Код Оранжево е официалният профил на Vivacom"}
{"url": "https://www.monitor.bg:443/bg/a/view/turska-medija-pozdravi-anelija-za-rd-snimka-104362", "text": "Оборотна турска медия за музикални новини отправи поздрав към Анелия за 36-ия й рожден ден. „Честит рожден ден, Анелия! Желаем ти много успех през новата година от живота ти!“, гласи пожеланието на Muzik Onair World. В социалните мрежи медията не пропуска да отбележи рождените дати на световни звезди от ранга на Майкъл Джаксън, Стиви Уондър, Лейди Гага и Марая Кери. Преди по-малко от месец Muzik Onair World поздрави и друго родното музикално бижу - Мариана Попова, която навърши 40 години. Звездата на „Пайнер“ е сред обичаните български изпълнители в южната ни съседка. Припомняме, че миналата година Анелия засне клипа на „Дай ми още“ в местния дворец „Чираан“. Проектът е популярен зад граница със заглавието Unutamam и бе промотиран на видеостените в коридорите на комплекса и се въртя дълго време по една от най-популярните турски телевизии Viva. В Турция певицата засне и последния си сингъл - „Просяци“. Снимачният сет за видеото към песента беше разпънат в Кападокия.      ", "date": "2018.07.03", "title": "Турска медия поздрави Анелия за ЧРД (СНИМКА)"}
{"url": "https://www.monitor.bg:443/bg/a/view/testvat-hibriden-avtobus-po-ulicite-v-sofija-104353", "text": "80 автобуса от столичния автопарк ще бъдат пенсионирани до края на годината, съобщиха от „Московска“ 33 за „Монитор“. През 2014 г. средната възраст на автобусния парк е бил 20 г., а в края на 2016 г. - 10 години. До края на 2019г. от общината планират да завършат доставките на 162 нови автобуса и така средната възраст на возилата от градския транспорт ще е 6 години. Кметът на София Йорданка Фандъкова представи нов хибриден автобус, който ще бъде тестван 10 дни. Модерното возило ще се движи по маршрута на трамвай 10, който сега е спрян заради ремонта на ул. „Граф Игнатиев“. Кметицата заяви, че експерти и шофьори ще преценят дали хибридни автобуси ще могат да се използват в столицата. Автобусът е напълно климатизиран и със съвременно ергономично оформление както на пътническия салон, така и на пространството за водача. „Той е производство на чешката фирма „Соларис“ и според техническите му спецификации разходът за гориво е два пъти по-нисък от този на нормален дизелов автобус. Предстои да проверим тези данни в реални градски условия, както и данните за спестените вредни емисии“, обясни Фандъкова. До края на годината, ако бъде одобрен автобусът, общината ще купи 20 броя хибридни возила. Фандъкова съобщи още, че до средата август столичния електротранспорт ще приема документи за нови 15 електробуса с опцията да се добавят още 15 при наличие на необходимото финансиране. „Заедно с 20-те електробуса, които очакваме да дойдат до края на тази година, в програмата заложихме и включването на хибридни автобуси, които до този момент не са тествани. Нека всеки производител, който има интерес към българския пазар, да дойде със своя хибриден автобус, да го пусне по линиите на София и да участва в нашите процедури\", призова Фандъкова. Предстои да завърши процедурата и за закупуване на още 60 съчленени автобуса на природен газ. По думите й в последните години столичния автопарк е обновен на 60%. „Полагаме огромни усилия за модернизация на градския транспорт. Това е важна мярка за подобряване на качеството на въздуха и мотивиране на повече хора да пътуват с градския транспорт“, каза кметицата.  ", "date": "2018.07.03", "title": "Пенсионират 80 автобуса на градския транспорт в София (ОБНОВЕНА)"}
{"url": "https://www.monitor.bg:443/bg/a/view/britanskata-policija-ima-dvama-zapodozreni-za-otravjaneto-na-skripal-104349", "text": "Британската полиция след четири месеца разследване на покушението на бившия полковник от ГРУ Сергей Скрипал и дъщеря му Юлия са стигнали до извода, че зад нападението стоят двама човека, които са напуснали територията на страната до 24 часа след атаката. Това съобщи британският таблоид The Sun. Според вестника имената на двамата са тайна, но те са свързани с Русия. Заведено е и дело. Според Сън в скоро време ще има и официално изявление по темата. По-рано бе съобщено, че полицията е установила траекторията на движението на Скрипал в деня на отравянето. Междувременно племенничката на Скрипал се кандидатира за депутат в регионален парламент в Русия в листата на контролирана от Кремъл партия, предаде Асошиейтед прес. Виктория Скрипал се явява на избори за Ярославската областна дума като кандидат на \"Справедлива Русия\", съобщи Анастасия Пивоварова, говорителка на партията. Пивоварова каза, че Виктория Скрипал има подкрепата на партията, заради нейната \"активна гражданска позиция\". Изборите за областното законодателно събрание ще бъдат на 9 септември - т.нар. \"единен ден за гласуване\" в Русия, в който се провеждат избори за органи на различно ниво.", "date": "2018.07.03", "title": "Британската полиция има двама заподозрени за отравянето на Скрипал "}
{"url": "https://www.monitor.bg:443/bg/a/view/borisov-na-sreshta-s-tajani-predi-izlushvaneto-v-ep-104346", "text": "Министър-председателят Бойко Борисов разговаря с председателя на Европейския парламент Антонио Таяни преди да представи резултатите от работата на Българското председателство на Съвета на Европейския съюз в пленарната зала в Страсбург, съибщиха от пресцетъра на кабинета.  “Приоритетите, които заложи Българското председателство, успяха”, каза председателят на ЕП. Той благодари за доброто сътрудничество по време на председателството.  “Работихме много успешно лично с теб, твоя екип и министрите”, подчерта Таяни пред премиера Борисов. “Обещахме в началото на нашето Председателство и това направихме - търсихме консенсус между държавите и институциите, дори и когато имаше големи противоречия”, каза министър-председателят. Той изрази увереност, че темата за развитието на страните от Западните Балкани ще остане сред приоритетните политики на ЕП. “Нашите успехи са и ваши, защото ако не работихме заедно, никога нямаше да се случат“, подчерта премиерът. Той акцентира върху важността на проектите за инфраструктурна, транспортна и дигитална свързаност, посочвайки че това ще бъде гарант за сигурността и мира в региона, включително и по темата с миграцията.", "date": "2018.07.03", "title": "Борисов на среща с Таяни преди излушването в ЕП"}
{"url": "https://www.monitor.bg:443/bg/a/view/borisov-pred-ep-naj-golemijat-ni-uspeh-e-evroperspektivata-pred-zapadnite-balkani-104348", "text": "Поставихме си 4 приоритета и постигнахме успех и напредък по всички. Най-големият ни успех е поставянето на европейската перспектива пред Западните Балкани. Това заяви премиерът Бойко Борисов по време на изслушването си в Европарламента относно резултатите от БГ председателството на Съвета на ЕС. Не може да има мир и просперитет на континента, без Европа да бъде обединена, посочи той и отново припомни, че сигурността на Европа минава през стабилността на Западните Балкани. каза Борисов. В тази връзка той изброи споразумението между Скопие и Атина за името, което по думите му било \"историческо постижение\", решението за започване на преговори с Македония и Албания за присъединяване към ЕС и не на последно място договора за добросъседство между България и Македония, с което сме отворили темата за Западните Балкани. \"Ние сме прагматични. Работихме много за свързването на региона\", коментира още Борисов. По думите му изграждането на коридорите 4,8,10, на жп линии и пристанища ще вдигнат просперитет  и БВП на целите Западни Балкани.  Другото постижение, което Борисов открои е и споразумението с южната ни съседка, което продължава да работи. Именно затова по думите му имаме нулев натиск от мигранти. Постарахме се да бъдем честни посредници и балансьори между ЕС и Турция, каза премиерът.  Относно реформата на Дъблинското споразумение за мигрантите Борисов обясни следното - \"Не оставихме камък непоместен. Четири от шест досиета са на финална фаза\". Борисов обясни, че е горд и с постигнатите компромиси по време на последния Европейски съвет за миграцията.  Борисов отбеляза и няколко други теми, които са важни за Европа - оттеглянето на САЩ от споразумението с Иран, Брекзит, ситуацията в Африка, която продължавала да бъде източник на мигрантиски натиск, както и тероризма.  каза още премиерът и избори завидните ни икономически резултати - висок икономически растеж около 4 %, безработица под 6 %, външен дълг под 24 на сто, значим финансов резерв и нулев бюджетен дефицит. \"Показали сме, че сме лоялен партньор и сме търпеливи. Вярвам в дипломацията и съм против практиката да се налага вето на европейските решения, посочи премиерът. Шефът на ЕК Жан-Клод Юнкер похвали България и Борисов за председателството, а определи ресорния министър Лиляна Павлова като \"истинския инженер \" на това председателство. \"Построихте мостове. Събрахте хората и постигнахте успехи във всички отрасли, каза Юнкер. Той избори и някои от темите – цифровизацията,енергийния съюз, Западните Балкани и разбира се охраната на границата. \"Гордея се че успехите, особено в сложната обстановка\", каза Юнкер и даде пример с темата за командированите работници. „Поздравявам ви за вашата работа за защита на външната граница“, каза още Юнкер и заключи -  „Бойко, отлично се справи“. Междувременно почти и особено за темата за Западните Балкани. Манфред Вебер от ЕНП отбеляза, че през януари евродепутатите са стискали палци, а днес отчитат фантастични резултати от председателството. Вие подсилихте Европа, каза той. По думите му България трябва да е член на Шенген и е доказала, че може да пази външните граници на ЕС.  Работата по въпроса за Западните Балкани бе забележителна, браво за подхода и вложената енергия, заяви пък Ерик Андрийо от ПЕС.  Ангел Джамбазски от европейските консерватори пък поздрави Борисов за политиката му за мигрантите. \"Който иска да приема разселване. България не може\", каза той и добави - \"Няма причина да плащаме чужди сметки, не сме били колониална държава, експлоатирала чужд труд\". Той се обърна  към Ска Келер от \"Зелените\" и я покани да дойде в България. \"Надавам се преброихте лифтовете в Германия\", каза той и добави, че само за година там са построени над 300, а у нас - нито един.  Самата Ска Келер също поздрави България и очерта като супех перспективата пред Западните Балкани. \"Надявам се да продължите да работите за биоразнообразоието в същия дух. Природата ви е много красива\", каза тя и призова да се работи повече и относно корупцията.\"Нядявам се скоро да пътуваме до България без да показваме паспортите си\", заключи тя.  Единствен Илхан Кючюк от АЛДЕ заяви, че режисираните аплодисменти пречат на анализа и изтъкна, че явно не сме получили нужното доверие след като все още не сме членове на Шенген и еврозоната. \"Няма как да е гордеем, че първи в Европа овластихте крайния национализъм\", каза още Кючюк.  В заключение Борисов отново взе думата. \"Никога не съм твърдял, че сме идеални и безгрешни\", каза той и обясни, че пазим околната среда и вече имаме нов антикорупционен орган и се надява темата за корупцията да отпадне. По думите му България има уникален етнически модел и ролята на ДПС е огромна, отговори Борисов на Кючук. Иначе той обясни, че волята на народа била такава и ги подредила в този ред на последните избори. ", "date": "2018.07.03", "title": "Борисов пред ЕП: Най-големият ни успех е европерспективата пред Западните Балкани"}
{"url": "https://www.monitor.bg:443/bg/a/view/pugachova-lysna-bez-fotoshop-104344", "text": "Примадоната на руската естрада Алла Пугачова не престава да удивлява своите почитатели и руската публика. След като свали прилично количество килограми и се появи гола в клип на съпруга си Максим Галкин, сега лъсна в социалните мрежи без фотошоп. Откровената снимка на естрадната певица бе качена в Инстаграм лично от с 27 години по-младия й мъж. Звездното семейство в момента е на почивка в Кипър и периодически радва своите поклонници със снимки от острова. Този път Максим успя да удиви феновете на Алла: той пусна на стената си фото на своята любима без всякаква компютърна обработка. „Момичето от реката. Току-що снимах Аллусю /така Галкин на галено нарича Пугачова/. Без филтри, фотошопове и тем подобни. Проверен прост способ за правене на фотографии – лице и обектив. И на вас, драги мои последователи, ви желая колкото се може по-често да виждате во дас любимото ви лице“, написа под фотоса Максим.           Ползвателите на социалната мрежа изпаднаха във възторг от „естествената“ Алла. „Очи на човек, който наистина е обичан“; „Супер“; „Усмивка за милиони“, са една малка част от одобрителните коментари под снимката. Намериха се обаче и недоволни. Някои попитаха Максим дали е получил съгласието на Алла, преди да пусне откровения фотос, и дали тя не е против да се показва в този вид пред обществото. Интернет ползвателите са малко озадачени, тъй като подобни „необработени“ семейни снимки на знаменитости в социалните мрежи са изключителна рядкост. Пугачова обаче не се бои да се показва в естествения си вид. Преди няколко месеца тя шокира почитателите си, пускайки снимки от душа, на която тя е с мокри коси и без капака грим. Този фотос събра рекордно количество лайкове и одобрителни коментари на стената на звездата.  Нейните фенове признават, че 69-годишната певица наистина има мимически бръчки и сенки под очите, но изглежда превъзходно за възрастта си. Нещо повече – преди време тя отслабна с близо 20 кг и вече може да си позволи да облича откровени облекла.          ", "date": "2018.07.03", "title": "Пугачова лъсна без фотошоп"}
{"url": "https://www.monitor.bg:443/bg/a/view/ben-stilyr-stava-poslanik-na-oon-104350", "text": "Бен Стилър е поредната холивудска звезда, която обединява усилия с ООН. След като Анджели Джоли вече години обикаля най-конфликтните точки на земята, за да помага на пострадалите от военните действия, сега звездата от „Нощ в музея“ се присъединява към отбора на посланиците на добра воля към Върховния комисариат за бежанците. Това изявление актьорът даде на първата си благотворителна мисия до Гватемала. Той посети бежанци в страната, които е трябвало да напуснат домовете си в Централна Америка заради насилието и засилваща се престъпност. \"Аз лично съм виждал неговата ангажираност към защита на бежанците в света и изключителната му способност да говори за сложния проблем с миграцията по ясен, страстен и убедителен начин“, обоснова решението на ООН Върховният комисар за бежанците Филипо Гранди Стилър подкрепя програмите от 2016 г., като и преди да бъде обявен за посланик на добра воля се е срещал с бежанци в Германия и Йордания, а също е участвал в проекти, насочени към подобряване на положението на разселените лица.", "date": "2018.07.03", "title": "Бен Стилър става посланик на ООН"}
{"url": "https://www.monitor.bg:443/bg/a/view/inter-continental-hotels-resorts-otvori-vrati-v-sofija-galeri-ja-104351", "text": "Петзвездният InterContinental Hotels & Resorts отвори врати в центъра на София на площад „Народно събрание“. Хотелът е собственост на Галакси Инвестмънт Груп през Интерхотел Гранд – Хотел София АД и се управлява от InterContinental Мениджмънт България ЕООД. InterContinental Sofia е част от глобалния лидер в хотелиерството InterContinental Hotels Group (IHG), с присъствие в 100 страни с 5367 хотела. „Винаги се стремим да осигурим на нашите гости достъп до най-завладяващите места в света, а България е привлекателна дестинация, която ще ги удиви и ще им предостави възможност за незабравими преживявания – споделя Анджело Зукала, генерален мениджър на InterContinental Sofia. Откриването на InterContinental Sofia получи сериозен международен отзвук, след като едни от най-авторитетните европейски туристически издания публикуваха обширни материали за стъпването на бранда на българския пазар. Сградата на хотел InterContinental Sofia е изцяло реновирана и предлага елегантен дизайн и съвременен интериор. Изградено е и ново крило, което осигурява 54 допълнителни стаи за настаняване. Така хотелът ще разполага с общо 194 просторни стаи и апартаменти с модерни удобства и луксозни допълнения, които осигуряват на гостите максимален комфорт. 11 от общо 37-те апартамента са с тераси с впечатляващи гледки към сградата на Народното събрание, паметника на Цар Освободител, храм-паметника „Александър Невски“ или Витоша. InterContinental Sofia има и 5 модерни мултифункционални зали за събития, удобно разположени на един етаж. Като част от InterContinental Sofia отвори врати и най-новата кулинарна дестинация в София – стилният и уютен Floret Social Lounge and Bar, който предлага нов тип кулинарно изживяване, което изпълва сетивата на любителите както на световната, така и на местната кухня.", "date": "2018.07.03", "title": "InterContinental Hotels & Resorts отвори врати в София (ГАЛЕРИЯ)"}
{"url": "https://www.monitor.bg:443/bg/a/view/madona-predizvika-protesti-v-lisabon-104352", "text": "Поп кралицата Мадона стана причина за протести в Лисабон. Изпълнителката на Hung Up предизвика недоволство, след като стана ясно, че е сключила договор с кметството на португалската столица за наемането на терен, който да послужи за паркинг на до 15 автомобила. Мястото се намира на няколко метра от имението й на брега на река Тежу. Разкритието предизвика негодуванието на редица португалски политици, които прецениха, че към американската певица е проявено специално отношение. Левият блок, който участва в правителството заедно със социалистите, призова да се прояви отговорност при регулирането на паркирането, като се имат предвид трудностите в тази област, с които се сблъскват жителите на Лисабон. Опозиционната Социалдемократическа партия поиска да научи причината, поради която кметството е разрешило да се направи подобно изключение. Обяснението на кметството гласи, че целта на сключения още през месец януари договор била \"да се избегнат смущенията в автомобилния трафик на тясна, но натоварена магистрала\". Документът предвижда Мадона да заплаща 720 евро на месец да терена, като според него тя няма достъп до съседния дворец. Певицата заживя в Португалия миналата есен. Новата адресна регистрация на звездата е в град Синтра, на около 30 км. от Лисабон. Локацията е избрана в името на футболната кариера на 12-годишния осиновен син на звездата – Дейвид, който тренира в младежкия отбор на Бенфика. Новият им дом струва над 6,3 милиона долара и датира от 19 век, като е обявен за паметник на културата.  ", "date": "2018.07.03", "title": "Мадона предизвика протести в Лисабон"}
{"url": "https://www.monitor.bg:443/bg/a/view/prokuraturata-objalva-12-godishnata-prisyda-na-embaka-104340", "text": "Протест срещу присъдата на Ембака изготви вчера Окръжна прокуратура – Благоевград. 12-годишната осъдителна присъда на 39-годишния Емил Първанов, известен като Ембака е за умишленото убийство на Николай Чивиев.  Наложеното на подсъдимия наказание е минимално и несправедливо съобразно деянието, което Първанов е извършил, считат благоевградските прокурори в протеста пред Софийския апелативен съд. Посочва се, че престъпното деяние е било извършено от него по хулигански подбуди, а не в състояние на афект и се прави искане за изменение на присъдата като се увеличи размера на наказанието до двадесет години „лишаване от свобода“. Протестира се и мярката за неотклонение на Ембака, която въпреки постановената осъдителна присъда остава „подписка“, като съдът е преценил, че не е налице реална опасност той да се укрие.    Припомняме, че престъпното деяние беше извършено от Ембака около 13:30 ч. на 26.06.2015 г., на новостроящ се обект „магистрала Струма“, ЛОТ-4, в близост до с. Левуново, община Сандански. Чрез нанасяне на удар с камък по главата, подсъдимият умишлено умъртвил 47-годишния Николай Чивиев.    На 29.06.2018 г. състав на Благоевградския окръжен съд признава за виновен подсъдимия и му наложи наказание от дванадесет години „лишаване от свобода“ при първоначален „строг“ режим на изтърпяване, като го е оправдал по повдигнатото му обвинение, че убийството е било извършено по хулигански подбуди. Съдът осъди Емил Първанов да заплати обезщетения на близките на пострадалия за причинените им неимуществени вреди, ведно със законните лихви.", "date": "2018.07.03", "title": "Прокуратурата обжалва 12-годишната присъда на Ембака"}
{"url": "https://www.monitor.bg:443/bg/a/view/elektricheski-velosiped-s-vid-i-teglo-na-standarten-104347", "text": "Велосипедите, оборудвани с електрически мотор, помагащ на велосипедистите при изкачването на наклони или в това да не стигнат потни до работа, може да изглеждат доста различно от стандартен велосипед. Съществуват и някой изключения, разбира се, като електрическият велосипед AM1 от Analog Motion, при който ако го нямаше цилиндъра с акумулаторната батерия, изглежда като всяко друго градско колело. „Изглежда като стандартен велосипед, управлява се, като стандартен велосипед, тежи също колкото стандартен велосипед, но се кара също както, когато се върти свободно при спускане с попътен вятър”, казват за велосипеда от Analog Motion.  Моделът AM1 притежава мотор с мощност 200 W, предоставящ три нива на електрическа асистенция при движение до 25 км / ч, показвани от светодиоди на кормилото при стандартните и Step модели, но потребителите, които изберат версията Plus, ще получат пет нива на асистенция и LCD дисплей. Ако даден компонент се развали или велосипедистите искат да променят своя велосипед, Analog Motion казва, че 90% от частите са съвместими с наличните в магазините и сервизите за велосипеди.", "date": "2018.07.03", "title": "Електрически велосипед с вид и тегло на стандартен"}
{"url": "https://www.monitor.bg:443/bg/a/view/izmamnici-sybirat-pari-za-izgrajdaneto-na-pyt-do-hram-v-dupnica-104341", "text": "Неизвестни засега 2-ма мъже и 3 жени, представяйки се за служители на Община Дупница, са засечени в централна градска част и ж. к. \"Развесена върба\" да събират пари за изграждането на път до църковния храм \"Свети Спас\". Освен от граждани, мнимите служители са правили и \"проверки\" на търговските обекти. „Измамниците са настоявали да им се дават дарения и от собственици на магазини, за да си нямат проблеми. Заплашвали ги с проверки и затварянето на търговските обекти“, обявиха от общинската администрация в града. От там уточниха, че вече е подаден сигнал до РУ - Дупница за предприемане на необходимите действия. „Който и както и да ви поиска пари, не давайте. Това е измама. При подобни случаи веднага сигнализирайте общинската администрация или полицейското управление в града“, призова говорителят на кметството, Христо Апостолов. Само преди няколко месеца отново мними общинари събираха пари от дупничани за санирането на жилищни сгради.  ", "date": "2018.07.03", "title": "Измамници събират пари за изграждането на път до храм в Дупница"}
{"url": "https://www.monitor.bg:443/bg/a/view/riana-e-sred-naj-vlijatelnite-lichnosti-v-internet-104355", "text": "Риана се нареди сред 25-те най-влиятелни личности в интернет за 2018-та, в четвъртата годишна класация на престижното списание „Таймс“. Изкусителката от Барбадос е призната за инфлуенсър, след като преди два месеца пусна снимка, на която ясно се виждат неепилираните й крака, а това повлече след себе си вълна от дами, завърнали се към натуралната визия. Благодарение на активността й в социалните мрежи тя разработи и два супер успешни бранда – за грим и бельо. В класацията влизат още Кайли Дженър с фотографията на новороденото си дете, която стана най-популярната снимка в Инстаграм, корейската бой банда BTS, Кание Уест и американският президент Доналд Тръмп. По-голяма част от интернет знаменитостите обаче са блогъри - като студентите-активисти от Паркленд, който се обявиха срещу зачестилите стрелби в гимназиите или жена от Саудитска Арабия, която кара кола. Истински хит е и анонимен профил, познат само като Q, който пуска криптирани съобщения, както и 6-годишния Раян, който пожъна истински фурор с видеоклипчета, в които играе с различни играчки. Каналът му в YouTube беше най-гледаният в Америка в продължение на 40 поредни седмици.", "date": "2018.07.03", "title": "Риана е сред най-влиятелните личности в интернет"}
{"url": "https://www.monitor.bg:443/bg/a/view/kmet-riskuva-jivota-si-za-da-spasi-izgubeni-turistki-v-dupnishkoto-selo-bistrica-104342", "text": "За пореден път кметът на село Бистрица Кирил Огненски се превърна в истински герой и спаси изгубени туристки в планината. В неделя късно вечерта той получил обаждане от планинските спасители за две изгубени момичета в района на „Фенерски камък“.  Двете жени тръгнали от Дупница по определен маршрут и трябвало да достигнат до връх Фенерци. Най-вероятно лошите метеорологични условия и гъстата растителност са довели до изгубването на туристките, коментираха планински спасители от Дупнишкия отряд. „Аз като кмет познавам целия район на Бистрица и планината. Тук живея и отделно от това обикалям постоянно планината. Първоначално с мен се свързаха планинските спасители. След това момичетата изпратиха снимка от мястото, където се намират. Заедно със спасителния отряд тръгнахме към 19.30 часа и около 22 часа вече бяхме открили жените. Те бяха премръзнали, мокри и изнемощели“, обяснява още Огненски, който е веднъж или два пъти е рискувал и собствения си живот, участвайки в подобни акции. Двете жени са прегледани от медицински специалисти, а след което са освободени да се приберат по домовете си. „Доколко зная едната от жените наскоро се е завърнала от чужбина и е запалена планинарка. Искала е със своя приятелка да достигне до уникалния връх в нашата планина, но уви. Дори и през летните месеци планината крие не малко опасности, особено за хора,  които не я познават“, коментира Кирчо, както го наричат бистричани. Това е поредна спасителна акция, в която се включва дупнишкият кмет-герой. През лятото на м.г. той избяга от болницата в града след прекаран инфаркт, за да спаси 39-годишен мъж в планината. Докато лежал на болничното легло той получил обаждане от свой познат, че дупничанин е ухапан от насекомо в село Бистрица и се задушава. Без да се замисли Кирил Огненски избягал от болницата, открил човека и му оказал първа помощ. И тогава благодарение на бързата реакция на кмета драматичната ситуация завърши с щастлив край. „Доколкото знаем кмета от 19 години е доброволец, въпреки скромните му 43 години. Помагал е на много хора. Даже тази зима си превърна колата в снегорин и чистеше цялото село на лични начела. Наистина много добър човек с едно огромно сърце. И този път без да се замисли помогна на тези две жени. Можеше да се случи най-лошото с тях ако бяха останали цяла нощ в планината“, коментираха хора от село Бистрица.   По думите на Огненски пък спасителната акция се увенчала с успех и благодарение на това, че в Дупница се намира най-добрия спасителен отряд в България,  доказал в годините професионализма и отношението си към спасяването на човешкия живот. „Доколкото зная няколко часа по-рано момчетата са помогнали и на пострадала туристка в района на Седемте рилски езера. 41-годишна жена от Карлово е била със счупен глезен и открита рана. Момчетата са успели да достигнат до нея, дали са й обезболяващи и са я свалили с количка до станцията, където ги е чакала линейка“, коментира още кметът на село Бистрица, Кирил Огненски.", "date": "2018.07.03", "title": "Кмет рискува живота си, за да спаси изгубени туристки"}
{"url": "https://www.monitor.bg:443/bg/a/view/merkel-se-spasi-germanija-ostava-s-pravitelstvo-104336", "text": "Германският канцлер Ангела Меркел постигна късно в понеделник споразумение с баварските си съюзници по спорния въпрос за миграцията, съобщиха световните агенции. \"След трудни дни и тежки преговори смятам, че сме намерили добър компромис\", заяви пред журналисти Меркел след последния опит за помирение с вътрешния министър Хорст Зеехофер, който настояваше за по-твърди действия по границите спрямо търсещите убежище, които вече са регистрирани в други страни от ЕС. По думите на Меркел постигнатият компромис между нейния Християндемократически съюз /ХДС/ и Християнсоциалния съюз /ХСС/ на Зеехофер ще гарантира принципа на свободно движение в ЕС, едновременно позволявайки на Германия да вземе \"национални мерки\" за ограничаване на наплива на мигранти. Меркел уточни, че в Германия ще бъдат създадени транзитни центрове, от които търсещите убежище, по силата на споразумения с други страни, ще бъдат връщани там, откъдето са дошли и там, където вече са се регистрирали. \"По този начин духът на партньорството в Европейския съюз е съхранен, и в същото време това е важна стъпка за урегулиране и контролиране на вторичната миграция\", добави Меркел. Генералният секретар на ХДС Анегрет Крамп-Каренбауер добави, че такива депортации ще бъдат извършвани не \"в ущърб на трети страни\", а само на основата на договорености. Така Меркел отстъпи пред искането на своя вътрешен министър хардлайнер Зеехофер. Според ДПА, т.нар. Ankerzentren, или центрове за настаняване, базирани на немските думи за пристигане, решение и репатриране - са спорни, защото мигрантите, държани там, ще имат минимален контакт с външния свят и няма да могат да работят или да изучават немски език. По-рано германските власти разпределяха бежанците из общини по места, където те всекидневно общуваха с германците, за да могат по-лесно да се интегрират. Заплахата на Зеехофер да подаде оставка не остави на Меркел друг избор, освен да се съгласи със създаването на закрити центрове покрай германските граници. Компромисният план обаче все още изисква одобрението и на другия коалиционен партньор - левоцентристката ГСДП. Никоя от германските федерални провинции досега не се е съгласила да приеме такива центрове. Пилотният транзитен център, създаден в в Бавария - родната провинция на Зеехофер, имащ за цел да служи като прототип за тази схема, страда от висока престъпност и протести на настанените в него. Зеехофер твърди, че тези центрове ще гарантират по-ефикасни процедури за даване на право на убежище, защото там имиграционни служители на място ще обработват молбите на кандидатите, а юристи ще обсъждат обжалванията. Критици обаче смятат, че е съвсем реално тези центрове да се превърнат в постоянни места за задържане. Тези, чиито молби за убежище биват отхвърляни, често не могат да бъдат депортирани поради липсващи документи или защото страните, от които произхождат, са смятани за небезопасни. Зеехофер също се надява, че налагането на наказания на хора, които напускат центровете, ще намали броя на отхвърлените кандидати за убежище, които се укриват, когато им предстои депортиране. Правителството не е обяснило какви ще бъдат тези санкции. Тези лагери ще бъдат по специални транзитни зони на германската граница с Австрия, където ще бъдат задържани мигранти, регистрирани вече в други държави членки на Европейския съюз. Впоследствие те ще бъдат връщани обратно - въпреки че Австрия още не е дала съгласието си и вече предупреди, че ще защитава южните си граници с Италия и Словения, ако германският план стане реалност. Австрийският канцлер Себастиан Курц и вътрешният министър Херберт Кикъл заявиха, че \"Германия иска на спре миграционните потоци чрез национални мерки\". Ако това стане позиция на германското правителство, Австрия \"е готова да вземе мерки за защита на нашите южни граници\" с Италия и Словения, се казва в правителствената декларация. Зеехофер заяви, че скоро ще посети Виена и че вече е разговарял по телефона с Курц. \"Останах с впечатлението, че той проявява интерес към едно разумно решение\", заяви Зеехофер. \"Транзитните центрове по никакъв начин не се покриват от коалиционното споразумение\", подчерта експертът на Социалдемократическата партия по миграционните въпроси Азиз Бозкурт пред вестник \"Велт\", добавяйки, че лагерите са отвъд прага на поносимост на социалдемократите. Зеехофер защити плана си за центрове за задържане на мигранти по южната германска граница, като заяви: \"Няма да затваряме хората\", предаде ДПА. \"Ако са съмнителни, могат да се върнат в Австрия, просто няма да могат да влязат в Германия\", поясни той. Въпреки всичко изглежда малко вероятно Социалдемократическата партия да провали споразумението и да предизвика още една политическа криза, посочва Ройтерс. Генералният секретар на ХДС Анегрет Крамп-Каренбауер изрази пред германска телевизия мнението си, че социалдемократите ще подкрепят договореното между Меркел и ХСС.     Председателят на Европейската комисия Жан-Клод Юнкер каза, че споразумението за миграцията, постигнато между партиите в германската управляваща коалиция, изглежда в съответствие със законодателството на ЕС, предаде Ройтерс. \"Не съм го проучил в детайли, но на пръв поглед то ми изглежда в съответствие със законодателството\", каза Юнкер и заяви, че е поръчал на юридическите служби на ЕК да проучат споразумението детайлно. Юнкер каза това на пресконференция в кулоарите на пленарната сесия в Страсбург на Европейския парламент.      ", "date": "2018.07.03", "title": "Меркел се спаси, Германия прави лагери по границата с Австрия (обновена)"}
{"url": "https://www.monitor.bg:443/bg/a/view/menda-stojanova-ot-bezdimnite-cigari-budjetyt-gubi-po-30-mln-leva-104338", "text": "С всяка продадена кутия бездимни цигари данъкоплатците дотират производителя им с 2,50 лева. А държавата губи от акциз около 30 млн. лева годишно. Това заяви шефът на бюджетната комисия в парламента и депутат от ГЕРБ Менда Стоянова във връзка с готвения нов по-висок акциз на бездимните цигари от 1 октомври т.г. Депутатите от управляващата коалиция ГЕРБ и Обединените патриоти са решили да вдигнат акциза върху стиковете, които позволяват пушене чрез загряване, а не горене.  „Промяната е в името на бюджета, бездимните цигари са нов продукт, но за наша изненада ръстът им на пазара е много бърз. За януари-май 2018 г. спрямо същия период на миналата година има 50 на сто увеличение на потребление на този тип цигари. Очаква се до края на годината да достигнат 1,6 на сто общото количество употребявани цигари в България“, обясни предлаганите промени  Стоянова в ефира на БНТ. Какво означава това за бюджета? Събираният акциз върху цигарите е косвен данък, които може да бъде променян през годината. Агресивната политика на производителя на нагреваемите тютюневи изделия води до загуба за бюджета. За сравнение от една от най-масовите кутия цигари на пазара на цена 5,50 лева в бюджета отиват 3,50 лева директно. Но от една кутия бездимни нагреваеми изделия отново на цена 5,50 лева като акциз се внася 0,93 лева. Така разликата от 2,50 лева се губи и се дотира от страна на всички данъкоплатци. Сметката на бюджетаря в парламента е, че на годината държавата губи по 30 млн. лева, ако се вдигне акцизът в бюджета ще влязат до края на годината между 10 и 12 млн. лева. „Аз съм лобист за пълненето на бюджета. Не съм съгласна като непушач да дотирам една шепа хора, пушещи бездимни цигари“, отговори в Стоянова в друго включване за бТВ, попитана дали зад предложението на депутатите от ГЕРБ и Обединените патриоти има скрит лобизъм. Според Стоянова цената на бездимните папироси няма да скочи до сумата от 10 лева, а максимум за 7-8 лева.   В мотивите не е посочено вредното въздействие на бездимните цигари, защото това е работата на здравните власти, а не депутатите, каза Стоянова в отговор на въпроса, че тези цигари са може би по-безвредни и трябва да се запази акциза им.", "date": "2018.07.03", "title": "Менда Стоянова: От бездимните цигари бюджетът губи по 30 млн. лева"}
{"url": "https://www.monitor.bg:443/bg/a/view/pompeo-v-kndr-104337", "text": "Държавният секретар на САЩ Майк Помпейо ще замине за Северна Корея в четвъртък за преговори по денуклеаризацията на Корейския полуостров със севернокорейския лидер Ким Чен-ун, заяви говорителката на Белия дом Сара Сандърс, цитирана от Ройтерс и Асошиейтед прес. Това ще бъде третото посещение на Помпейо в Северна Корея. \"С цел продължаване на важната работа по денуклеаризацията на Корейския полуостров държавният секретар Помпейо ще отпътува за Северна Корея на 5 юли, за да се срещне със севернокорейския лидер и неговия екип\", посочи Сандърс. Контактите между САЩ и КНДР продължават на различни равнища и Вашингтон смята, че на тези преговори се наблюдава напредък, заяви говорителката на Белия дом", "date": "2018.07.03", "title": "Помпео в КНДР "}
{"url": "https://www.monitor.bg:443/bg/a/view/dve-sela-v-pazardjishko-s-negodna-pitejna-voda-zaradi-nitrati-104343", "text": "Две села в пазарджишко-Дюлево в община Стрелча и Капитан Димитриево в община Пещера са с негодна питейна вода от чешмите, след като взети проби показаха наличие на нитрати. В пещерското село Капитан Димитриево те са 64.2 mg/l, а в стрелчанското Дюлево - са 89.4 mg/l при норма 50.0 mg/l. Влошените микробиологични показатели на водата, а в някои населени места /с повърхностно водоснабдяване и органолептични показатели/, са в резултат от обилните валежи, които паднаха на територията на областта през последните дни, поясняват от РЗИ.  По отношение на микробиологичните показатели от страна на здравната инспекция е издадено предписание на водоснабдително дружество „ВиК - С” ЕООД – Стрелча, за извършване на дезинфекция и промивка на водопроводните мрежи и представяне на контролни проби с цел постигане изискванията на Наредба № 9/2001г. Здравните инспектори са осъществили среща с ръководителите на „ ВиК“- дружествата в Стрелча и Пещера и представители на общините за търсене на алтернативи за водоснабдяване на засегнатите места. От страна на РЗИ са изготвени здравно-информационни материали за възможните рискове за здравето при консумиране на вода със съдържание на нитрати над нормата за информиране на населението чрез общината.", "date": "2018.07.03", "title": "Две села в пазарджишко пият вода с нитрати"}
{"url": "https://www.monitor.bg:443/bg/a/view/dvoen-ryst-na-bolnite-ot-spin-v-kustendilsko-104345", "text": "Двоен ръст на болните от СПИН в Кюстендилско, регистрират от Регионалната здравна инспекция в областния град. Само за първите шест месеца на година са установени 6 случая на заразени с ХИВ, при едва 3-ма за цялата 2017 г. Последният положителен резултат на коварното заболяване е установен в края на месец юни, уточниха още от РЗИ. „Сами можете да направите съпоставка, тъй като до този момент резултатите са за полугодието. Ако продължава същата тенденция регистрираните със СПИН могат да нараснат още повече“, коментираха здравните експерти. Те уточниха, че по отношение на болните нямат право да предоставят каквито и да било данни, тъй като информацията е изключително конфиденциална. „При нас хората, които се изследват идват доброволно. Причините, за да се предприеме изследването са най-различни. Не е изключено заразените от СПИН да са хора, които са работили в чужбина. Другият повод за изследването е предстоящо сключване на граждански брак, тъй като за него освен медицинско свидетелство се прави и изследване за СПИН“, обясниха още медицинските специалисти. ", "date": "2018.07.03", "title": "Двоен ръст на болните от СПИН в Кюстендилско"}
{"url": "https://www.monitor.bg:443/bg/a/view/borchovete-na-rusnacite-pred-bankite-skochiha-nagore-s-edna-chetvyrt-104339", "text": "В периода от началото на януари до края на май общата сума на дълговете на руските домакинства пред банките е нараснала на с 26% до 13,49 трлн. рубли (213,65 млрд. долара), пише в. \"Известия\", цитирайки данни на Националната рейтингова агенция (НРА). Данните на НРА, сочат по-ниски темпове ръста на кредитирането на бизнеса, само 5% за първите пет месеца на 2018 г. Дълговете на юридическите лица в Русия за периода се изчисляват на 34,14 трлн. рубли (532,27 млрд. долара).", "date": "2018.07.03", "title": "Борчовете на руснаците пред банките скочиха нагоре с една четвърт"}
{"url": "https://www.monitor.bg:443/bg/a/view/denica-koleva-germanskite-turisti-se-vryshtat-u-nas-sled-svetovnoto-104281", "text": "- В общи линии големи изненади в началото на сезона нямаше, т.е. увеличение на туристопотока в тези месеци едва ли е било очаквано от страна на бранша. По-скоро се отчита намаляване на броя пристигнали туристи по линия на организираните пътувания и най-вече от Русия. Като минус бих отчела откриването на новото шосе към Слънчев бряг именно в този период. Откриването на практика бе направено предсрочно от заложеното по проект, но от друга страна това означава, че близо месец и половина всички пристигащи и заминаващи по това време туристи, настанени на север от Поморие, пътуваха в пъти по-дълго от необходимото като време, което със сигурност не е добра реклама за дестинацията. Положително е, че нискобюджетните авиокомпании обявиха редовни полети до и от Бургас, с които пристигнаха немалък брой туристи в града. Т.е. нощувките със сигурност се увеличиха, а и тези индивидуални гости похарчиха определена сума пари, подпомагайки местната икономика. - Туризмът е изключително комплексен сектор. т. е. да – категорично на записванията повлия и световното първенство по футбол. Очаквам веднага да се усети ръст на записванията от Германия, след като страната отпадна от първенството. Стига да има още свободни капацитети по чартърните полети. Изненадващо топлото време в Западна Европа според мен също е един от факторите много от туристите изобщо да не избират пътувания извън собствените си държави – за пример през изминалата година провинция Бавария отчита 30% повече туристи спрямо предходната година, като общият брой на тези туристи традиционно се формира от 70% посетители от самата Германия и от Австрия. Нестабилното време у нас също не ни помага в това отношение. - Считам, че това до някъде е така. Имайте предвид, че тук има множество интереси. От една страна местните жители – тези, които живеят в Несебър и Св. Влас и са подложени на високите нива на шум през цялото лято, са в правото си да искат пълноценна почивка през нощта. От другата страна са икономическите субекти, т.е. хотелите в близост до местата с барове и дискотеки, които пък търпят загуби. Само с клиенти, които идват за по две нощувки в седмицата, те не биха могли да запълнят базата си и да спечелят от това, няма как да им излезе сметката от това да имат заетост 40-45 дни общо за сезона, ако се насочат само и единствено към парти-туристите. А от трета страна стоят икономическите субекти, които печелят именно от барове, дискотеки, партита и пр. Парти-туризмът съществува на много места и определено има търсене в този сегмент, което не е за пренебрегване. Имам чувството, че управляващите не могат да се разберат и в един момент този спор се води, защото никой не е склонен да отстъпи. Нужни са правила – категорично, но също така е нужен и конструктивен диалог с всички засегнати страни. - Когато отворите един каталог на голям туроператор, ще намерите всичко – семейни почивки, които представляват най-голямата фокус група, но и споменатите вече парти туристи, например от страни като Великобритания и Дания. Моето лично наблюдение е, че растящ брой туристи търсят спорт и здравословен начин на живот по време на почивката си. Открих, че това предлагане също е налице и у нас. - Не се наемам да коментирам неофициалната статистика. Считам, че хазартният туризъм има своето място у нас и той вероятно ще нараства с времето. Смятам, че терминът „алкохолен туризъм“ не описва точно това, което тук се внушава, и то от години. Нима един баща с 3 деца, който е записал семейната си почивка и цял ден се налива на бара с алкохол, бихте определили като „алкохолен турист”? Едва ли. А той може да изпие и повече от онзи, който вечерта ще обиколи 5 бара. В парти туризма няма нищо лошо, стига да не се пречи на другите почиващи. На остров Майорка въведоха строги норми на поведение и общинската полиция съблюдава те да се спазват. Например пиенето на алкохол на улицата или на плажа, извън барове и други заведения, е забранено, а санкциите са солидни. Това в крайна сметка увеличи записванията за дестинацията и в момента търсенето е в пъти по-голямо. Същевременно бе забранено всякакво ново строителство на хотели, а позволени само ремонти на съществуващата база до изграждане на по-висококатегорийна – по този начин се постигна увеличение на цените на нощувките, но и на приходите в местния бюджет. Не е лошо да ползваме положителния опит на конкурентните туристически страни. - За съжаление общият дял е малък, клони към незначителен, не мога да цитирам точни цифри, но усилията на Министерството на туризма за популяризиране на културно-историческите забележителности, но и на винени турове, балнеология и пр., са в правилната посока. - Магистралите са налице, но все още е проблем да се пътува самостоятелно в страната поради факта, че индивидуалните туристи не намират надписи на латиница или ги намират на много малко места, а железопътният транспорт не може да се сравнява като качество с този от Западна Европа. - Лицензирането е уредено добре. Организацията е добра, изходящият туризъм расте и това не е изненада на фона на растящите доходи на населението в големите градове. -Основно за Гърция и Турция, но и до множество по-далечни и екзотични места. - Определено лятото поради факта, че ваканциите за семействата с деца са през този сезон. - Не се наемам да давам съвети на никого, освен може би да се информират добре, преди да похарчат парите си за почивка - било в страната или в чужбина. Деница Колева е завършила УНСС, специалност международни икономически отношения Работи от 16-годишна в сферата на туризма, където работят и родителите й От 2017 година е зам.-председател на Бургаската регионална туристическа камара, а от юни 2018 и зам.-председател на Българската туристическа камара", "date": "2018.07.03", "title": "Деница Колева: Германските туристи се връщат у нас след световното"}
{"url": "https://www.monitor.bg:443/bg/a/view/globiha-s-622-mln-petrobras-za-narushavane-na-dogovora-s-vantage-104335", "text": "Международен арбитраж глоби с 622 млн. долара бразилската Petrobras по иска на американската фирма Vantage Drilling за нарушение договор от 2009 г., съобщава „Прайм”. Съдът е признал вината на Petrobras America и Petrobras Venezuela Investments and Services (PVIS) за нарушение на договорите за сондаж с Vantage. Petrobras уведомила ищеца за прекратяване на контракта през 2015 г., като от своя страна го е обвинил в нарушение на договора, след което от Vantage са се обърнали към съда. През 2016 г. бившият шеф на отдела за международни операции на Petrobras Хорхе Зелада бе осъден на 12 години затвор за получени подкупи именно за договора с Vantage Drilling. Бразилският енергиен гигант е в центъра на много скандали, в последните 2 години активно разпродава активи за да намали загубите си. В периода 2015-2016 г. успя да пласира активи за 13,6 млрд. долара, плановете му за 2017-2018 г. е увеличен до 21 милиарда.", "date": "2018.07.03", "title": "Глобиха с $622 млн. Petrobras за нарушаване на договора с Vantage"}
{"url": "https://www.monitor.bg:443/bg/a/view/polovinata-pandizchii-u-nas-sa-recidivisti-104322", "text": "Половината от излежаващите присъди в затворите у нас са рецидивисти. Това показват данните на доклад на правосъдното министерство в главата „Политика в областта на изпълнение на наказанията“. Според данните на ведомството през 2017 г. в пандизите у нас са били затворени 7345 души, като над 40% от тях са рецидивисти, които вече са били осъждани за извършени от тях престъпления. Сериозният процент показва два аспекта на проблема – първият е, че политиката по превъзпитание на тези лица не е подействала и те са се върнали към старите навици след напускане на килията. Другият проблем е, че за тези осъдени държавата се налага да плаща по-сериозни суми за издръжката им. Това е така, защото повечето от рецидивистите излежават присъдите си при строг режим и нямат право на труд зад решетките, с който хем да намалят присъдата си, хем да заработват надница в килията. Ограничени са и доста от възможностите им за т.нар. карета (дневни разходки в двора на затвора – б.а.), а често рецидивистите са и в изолатори, за които трябва отделна охрана, обясниха експерти в наказателните политики. От правосъдното министерство посочват, че през 2017 г. в съотношението между броя на рецидивите и общия брой на правонарушителите се отчита нарастване в сравнение с този от предходната година, но е относително близко в рамките на плановите параметри. Затова ведомството е увеличило обема на ресоциализационните мероприятия и успешно провежданите програми за обществено въздействие върху осъдените, с които се подпомага ограничаването на криминалната активност в обществото и ангажирането на осъдените на пробация в позитивни дейности. В същото време данните на правосъдното показват и друга тенденция - на 1 бандит в затвора се пада почти още по1 на свобода с пробация. През 2017 година осъдените на „пробен“ режим у нас са близо 5800 души. През отчетния период се отчита намаление на броят на осъдените на пробация, като при това са се увеличили осъдените с краткосрочни присъди на лишаване от свобода. За броят на лишените от свобода през отчетния период се отчита намаление в сравнение с този от предходната година, пише още в доклада на правосъдното ведомство. За пуснатите на „пробен“ режим бандити през 2017 г. държавата е платила над 38 млн. лв. по бюджетна програма “Следствени арести и пробация\". В същото време разходите за пандизчиите са били над 105 млн. лв. Именно затова доклада на правосъдното министерство е посочено, че сред основните приоритети на ведомството е по-интензивно прилагане на програмите за обществено въздействие в пробационните служби. Общият брой през 2017 г. на постъпилите присъди за изпълнение на пробация е 5 774 спрямо 5 485 за 2016 година. Броят на постъпилите, но неприведени присъди е 1255, като по-голямата част от тях са поредни съдебни актове за лица, които вече изтърпяват пробация. Тази тенденция се запазва вече пета година и по същия начин изглежда и съотношението на изпълнените присъди по служби, за изминалата година общият им брой е 5774 спрямо 7732 за 2016 година. Броят на присъдите в сравнение с предходните три години е намалял с около 2000. Причината за намаляване на броя на присъдите е в промяната на текстове на Наказателния кодекс – чл. 343б и чл. 343в, но от друга страна се е увеличил броя на условно осъдените на основание чл. 67, ал. 3 от НК, на които се налага пробационна мярка. Прави впечатление, че постъпващите присъди са вече с по-дълги срокове на пробационните мерки, което ги прави по-трудни за изпълнение от страна на инспекторите пробация, отчитат още от правосъдното ведомство. И през 2017 г. се запази тенденцията наказанието „пробация” да се налагана лица, които са извършили престъпления против собствеността, престъпления против личността – телесна повреда, престъпления против брака и семейството, престъпления против реда и общественото спокойствие. В същото време се наблюдава разшири се спектъра на налагане на наказанието пробация по престъпления против дейността на държавните органи и общо опасни престъпления, като палеж, държане и предаване на оръжие и боеприпаси. В периода се наблюдава увеличаване на броя на извършителите на кражби и осъдените за престъпления свързани с наркотични и упойващи вещества. Броят на проведените индивидуални срещи през 2017 г. е 101 422. През 2016 г. са били 130 323 и в сравнение с предходните години, независимо, че броя на осъдените е намалял, броя на срещите се е запазил. В сравнение с предходната година в по-голяма част от службите средната продължителност е в рамките на 40 минути, но тя може да продължи и повече до един час според образованието, интелектуалното ниво и личността, спецификата на идентифицираните проблемни зони. Честота на срещите е съобразена със срока на присъдата, личността на осъдения и степента на риска от рецидив и вреди. Това е една положителна тенденция с осъдените на пробация да се провеждат по интензивни срещи в началото на наказанието и с осъдените с регистриран среден и висок риск. Като цяло се е увеличил броя на извънредните срещи по искане на пробационните служители. През периода началниците на пробационните служби прилагат разработена бланка за супер визия на индивидуалните срещи с осъдените, и по този начин те имат представа за индивидуалната работа, която инспектора осъществява. В края на проведената среща началника на службата им дава обратна връзка и съответно насоки за нейното подобряване. Не е важен само броя на проведените срещи, но и подготовката за тях, както и самата реализация, на която инспекторите вече отделят достатъчно време и полагат усилия за качественото провеждане. Близо 7 млн. лв. е дала държавата през 2017 г. за подобряване на жилищно-битовите условия в затворите и следствените арести. Така в доклада на правосъдното министерство е посочено, че вече у нас затворниците живеят на жилищна площ от по 3 кв.м на човек. Все още обаче не е постигната дългосрочната цел от по 4 кв.м на лишен от свобода. За да се случи това от ведомството посочва, че е нужен по-дълъг период от време, при условие че се гарантират в бюджета на ГДИН капиталови разходи в достатъчен размер. През 2017 г. обаче парите, предвидени за такива разходи, не са били достатъчно и затова експертите отичат, че не е реалистично да се очаква, че е възможно да се реализира програмата за разширяване на килиите, чийто срок изтича на 1 януари 2019 г. Евентуално частично регулиране на затворническата популация и ограничаване пренаселеността в затворите на този етап е донякъде възможно само чрез по-мащабното прилагане на пробацията като наказателна мярка и разширяване приложното поле на условно-предсрочното освобождаване. Засега е преодоляна пренаселеността и се осигурява приблизително около 4 кв. м жилищна площ на един лишен от свобода. Остава непостижимо въвеждането на евростандартите в местата за лишаване от свобода, поради невъзможността да се разширява материалната база на затворите чрез ново строителство, основен ремонт и реконструкция на корпусите.   Забранени за затворниците вещи като оръжие, опиати и т.н. ще се ловят зад решетките с нова техника. Това е друга от целите, разписани в доклада на Министерството на правосъдието. Идеята е повишаване на сигурността на затворите и следствените арести с внедряването на съвременни и модерни технически средства за наблюдение и контрол, охрана и управление. Поддържането на сигурността в затворите и надеждността при охраната на осъдените е един от приоритетите в работата на ръководството на ГДИН. Полагат се усилия за нормалното функциониране на системите за видеонаблюдение и контрол в местата за лишаване от свобода, чрез които се предотвратяват и разкриват опитите за внасяне на неразрешени вещи. Осъществяване на постоянен контрол на използването и правилното съхранение на числящото се оръжие, боеприпаси, технически съоръжения и помощни средства. Надзорно-охранителният състав е основната сила, на която се разчита при осъществяване на реда и дисциплината сред лишените от свобода. В началото на 2017 г. служителите от сектора разгледаха и съгласуваха изготвените Планове за действия при особени случаи, Планове за действия при кризисни ситуации и „Списък за постовете”, съобразени със специфичните условия за всеки арест, които впоследствие бяха утвърдени от зам. главния директор.", "date": "2018.07.03", "title": "Половината пандизчии  у нас са рецидивисти"}
{"url": "https://www.monitor.bg:443/bg/a/view/kitaj-otnovo-poniji-kursa-na-uana-104331", "text": "Народната банка на Китай днес отново обезцени юана с още 0,5%, съобщава „Прайм”. За по-малко от седмица (последният път бе на 27 юни) това е втората обезценка на националната валута на най-голямата комунистическа държава. Поредното сваляне на курса на юана го понижи до нов минимум за годината от 6,6497 юана за един щатски долар или с 340 пункта по-ниско от котировката за понеделник от 6,6157 юана за долар. Китай девалвира националната си валута вече за седми път от началото на годината, което не се харесва на най-големия му търговски партньор САЩ. Поредното сваляне на курса на юана идва на фона на разразилата се търговска война между Китай и щатите и взаимното въвеждане на вносни мита в двустранната търговия. Във връзка с последното обезценяване на юана днес зам.-председателят на Народната банка на Китай и ръководител на управлението за валутен контрол Фан Гуншен заяви, че обменният курс ще бъде запазен на рационално и стабилно ниво.", "date": "2018.07.03", "title": "Китай отново понижи курса на юана"}
{"url": "https://www.monitor.bg:443/bg/a/view/slynchevo-vreme-s-prevaljavanija-i-gradushki-ni-ochakva-dnes-104332", "text": "Слънце и дъжд ни очакват и във вторник, сочи прогнозата на синоптиците. Максималните температури ще са до 32 градуса. Повече слънчеви часове ще има в Южна България. Над Северна България ще има временни увеличения на облачността и на места в централната и източната й част ще превали и прегърми. В планинските райони има условия и за градушки.   След обяд, и над Южна България, ще се развива купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра.  Максималните температури ще са между 27° и 32°. Атмосферното налягане е близко до средното за юли - ще се понижи. Това сочи прогнозата на синоптиците от НИМХ при БАН, цитирана от \"Фокус\".  Край морето ще бъде предимно слънчево. След обяд над северното крайбрежие ще има временни увеличения на облачността и на отделни места там ще превали и прегърми. Ще духа до умерен югоизточен вятър. Максималните температури на въздуха ще са 24-27°, малко по-високи от температурата на морската вода. Вълнението на морето ще е около 2 бала. Максималната температура на височина 1200 метра ще е около 22°, на 2000 метра - около 16°.", "date": "2018.07.03", "title": "32 градуса с превалявания и градушки ни очакват днес"}
{"url": "https://www.monitor.bg:443/bg/a/view/myj-ograbi-darenija-za-onkobolno-dete-104333", "text": "Мъж ограби дарения за болно 5-годишно дете в Бургас. В момента детето е на химиотерапия.  Възмутени родители и треньори от детската футболна школа \"Звездичка\" искат крадецът да бъде разпознат по кадри от охранителна камера и да бъде заловен, съобщава бТВ. Докато се провежда републикански футболен турнир за малки деца и спортният комплекс е пълен с участници и родители, мъж влиза в школата и изнася кутията с дарения. В полицията е подаден сигнал, като на записа се вижда добре облечен мъж на около 50 години. Даренията са за 5-годишния Цвети, който е опериран от тумор на надбъбречната жлеза и към момента е на химиотерапия в клиника в Истанбул.  От футболната школа се надяват да съберат парите, а крадецът да бъде наказан.", "date": "2018.07.03", "title": "Мъж ограби дарения за онкоболно дете"}
{"url": "https://www.monitor.bg:443/bg/a/view/ariana-grande-pochete-bashtata-na-pijt-104292", "text": "С мил жест певицата Ариана Гранде зарадва любимия си – комикът Пийт Дейвидсън. Поп старлетката си направи татуировка в чест на покойния баща на новата си муза, който е загинал по време на кървавия атентат на 11 септември през 2001 г. Татусът гласи какъвто е бил номерът на баджа на Скот Дейвидсън, който е бил пожарникар. Самият Пийт има същата рисунка на лявата си подмишница. Новата татуировка на изпълнителката на No Tears Left To Cry идва като отговор на изненадата, която сценаристът на Saturday Night Live й спретна преди дни – той овековечи на врата си Playboy зайче. Причината – чаровната брюнетка е известна като почитател на този символ. Припомняме, че звездната двойка сстартира връзката си преди седмици, а вече певицата се разхожда с годежен пръстен. сподели наскоро техен близък пред сп. People. Искрата между красавицата и 24-годишния комик пламна през май, веднага след раздялата й с рапъра Мак Милър.  ", "date": "2018.07.03", "title": "Ариана Гранде почете бащата на Пийт"}
{"url": "https://www.monitor.bg:443/bg/a/view/svetlana-stana-gushterova-104320", "text": "Плеймейтката Светлана Василева вече официално е Гущерова. Тя промени фамилията си в социалните мрежи, с което потвърди слуховете, че с бизнесмена Християн Гущеров са сключили граждански брак преди дни. Чаровната блондинка зарадва последователите си и с кадри в кокетна бяла рокля. Пред семейството и приятелите Светлана и Гущеров ще си кажат заветното „да“ и на 12 юли, когато е рожденият ден на милионерския син. В ролята на кумове ще влязат Милена Пилева и Николай Кънчев, а терен на празника ще даде хотел „Балкан“. След като официално станат семейство пък двамата планират да напуснат границите на България. намигна преди време моделът в Инстаграм. „Със сигурност ще бъда с дълга рокля. И всичко ще е украсено с рози“, допълва тя по повод организацията за големия ден. Двамата са заедно от около година, като искрата между тях пламна скоро след раздялата на бизнесмена с бившата му вече съпруга – фолкдивата Мария. Въпреки това Светлана е категорична, че няма пръст в развода им.", "date": "2018.07.03", "title": "Светлана стана Гущерова"}
{"url": "https://www.monitor.bg:443/bg/a/view/12-godishni-deca-v-bolnica-sled-pushene-na-vesel-chaj-104334", "text": "12 и 13-годишни деца са били приети в спешното отделение на болницата в Бургас, след като пушили т. нар. „весел чай”. Случаят е от преди няколко дни. В болницата са им помогнали и са ги изписали. „Наблюдава се зачестяване на подобни случаи и намаляване на възрастовата граница”, заяви пред Нова тв д-р Светослав Тодоров от отделението по Неврохирургия. По думите му става въпрос за канабиноиди смесени с химически вещества. А симптомите са изключително опасни. „Учестен сърдечен пулс, повишено слюноотделяне, психомоторна възбуда, неоправдана агресия. Това са основните симптоми при злоупотреба с подобно вещество”, обясни д-р Тодоров. Симптомите продължавали от няколко часа до едно денонощие. „Данните сочат, че новите синтетични дроги са по-опасни от чистата марихуана”, обясни д-р Тодоров. „През последните години в целя Европа се наблюдава експанзия на нови психоактивни субстанции – т.нар. дизайнерски наркотици, които се произвеждат лесно дори в домашни условия, но са с непредвидимо съдържание и застрашават живота и психическото състояние ефект”, обясни д-р Александър Канчелов, специалист по психиатрия и лечение на зависимости.", "date": "2018.07.03", "title": "12-годишни деца в болница след пушене на весел чай"}
{"url": "https://www.monitor.bg:443/bg/a/view/paris-hiltyn-se-strahuva-ot-krajba-104313", "text": "Един от страховете на Парис Хилтън е някой да не открадне 20-каратовия й годежен пръстен. Бижуто на хотелиерската наследница се оценява на 2 милиона долара, поради което тя е направила негови копия за пътуване в чужбина. разказа в предаването Access Live. Припомняме, че актьорът Крис Зилка зарадва с пръстена 37-годишната красавица по време на празничната им ски ваканция в Аспен, Колорадо в края на миналия декември. Двамата още не са издали точната дата за сватбата си и къде ще се проведе церемонията, но искат събитието да се състои тази година. Чаровната блондинка, която уплътнява времето си с дизайн на дрехи за хора и кучета, не изключва опцията да направи сватба в Америка и в Европа, но засега е сигурна само за Щатите.      ", "date": "2018.07.03", "title": "Парис Хилтън се страхува от кражба"}
