{"url": "https://www.monitor.bg:443/bg/a/view/iznesli-sme-cenni-koji-za-11-3-mln-dolara-prez-2018-g-175642", "text": "България е реализирала износ на ценни кожи с косъм за 11.3 млн. долара през 2018 г. Това показват данни на Конференцията на ООН за търговия и развитие (УНКТАД) за предходната година. В сравнение с предишни години, когато експортът ни е бил едва за хиляди долари, то през 2018 г. той е отчел значителен ръст. У нас сочат данни на Българската агенция по безопасност на храните (БАБХ) за август 2019 г. „Една от тях отговаря за над 90% от продуктите за България“, коментира председателят на Сдружение „Кампании и активизъм за животните в индустрията“ (КАЖИ) Петя Алтимирска за „Монитор“. По нейни думи в двете ферми се държат около 130 хил. американски норки в клетките им, макар и да е възможно броят им да е по-голям. Реализираните приходи на само една от тях възлизат на 3 хил. лв., а през 2017 г. те са били 171 хил. лв., сочат данни от финансовия отчет на фирмата. Тук идва и разминаването между статистиката на УНКТАД и данните на фермата. От сдружението смятат, че е възможно фирмата просто да не отразява приходите в документите си. Статистиките на УНКТАД отчитат още, че през 2018 г. а през същата година скандинавската страна е внесла у нас същия продукт за 9.055 млн. долара. Износът ни за Полша, която е втора по производство на продукта, е на стойност от 1.946 млн. лв., а този за Гърция - 272 хил. долара. Каквато и да е причината за разминаването, от КАЖИ се обединиха около мнението, че трябва да се сложи край на този бизнес. Затова и от организацията са с който се дава 2 години гратисен период на фермите да затворят. Голяма част от страните-членки на ЕС вече са въвели забрани, включително съседите ни Северна Македония, Сърбия, Хърватия и Босна и Херцеговина. Последните 3 дадоха 10 години на фермите да се приспособят. На въпрос на „Монитор“ дали на родните 2 ферми ще стигнат тези 2 години, Алтимирска коментира, че създаването на ферми говори за проблеми някъде отвън. Тя даде пример с Холандия, която след забраната пренесла фермите си в Полша. „Нещо подобно ни чака и тук, ако не предприемем мерки“, каза още шефът на КАЖИ. На въпрос защо чак сега се предприемат действия, председателят на едно от екосдруженията Габриела Пападопова отговори, че интересът към ценните кожи у нас започнал, когато по-големи страни изнесли производството си в бившите соцстрани. „В България се работи с неактуални нормативни документи - обществото вече е узряло за едно по-хуманно отношение, но у нас лобито на производителите е силно и искат да спечелят повече време“, допълни тя. Ако законопроектът бъде приет, следващата година могат да бъдат спасени близо 200 хил. американски норки. През миналата година - 2.43 млрд. са били на сурови кожи, а обработените държат 1.59 млрд. долара. На практика реалният обем на тази индустрия е около 30 млрд. долара, тъй като много производители на ценни кожи ги реализират на вътрешния пазар или ги изнасят като модни изделия. За периода 2016-2018 г. обаче световният износ отчита спад, като е стигнал ниво, по-ниско от средното за последните десетилетия. Причина за това са критиките относно този тип бизнес, както и отказа на модни гиганти да използват екзотични кожи в своите колекции.", "date": "2019.09.17", "title": "Изнесли сме ценни кожи за 11.3 млн. долара през 2018 г."}
{"url": "https://www.monitor.bg:443/bg/a/view/biser-petkov-decata-v-institucii-sa-namaleli-drastichno-175649", "text": "Децата, които са настанени в институции, са намалели съществено. През 2010 г., когато започна процесът на деинституционализация на грижите за деца, техният брой беше над 7500, докато към момента те са около 500. Това каза министърът на труда и социалната политика Бисер Петков при откриването на Център за настаняване от семеен тип за деца в град Елена заедно с кмета на общината Дилян Млъзев. Той посочи, че за по-малко от 10 години институциите за деца в България са намалели от 137 на 23. Закрити са 114 институции. Изведените от тях деца получават грижи и подкрепа в услуги от резидентен тип в общността. Те осигуряват условия, които са близки до семейната среда, разположени са сред жилищните квартали и децата имат възможност да се социализират. В изказването си министър Петков каза още, че през 2010 г. социалните услуги за деца и семейства в общността са били около 240, а сега броят им е над 600. Съгласно пътната карта на актуализирания план за изпълнение на стратегията за деинституционализация се предвижда изграждане на още 112 такива социални услуги. Това се случва благодарение на усилията на правителството, ангажираните специалисти в социалната сфера и местните власти, каза министър Петков. Центърът от семеен тип в Елена е единствената 24-часова социална услуга за деца в общината. В нея в момента живеят 7 деца. От юли центърът е държавно делегирана дейност и получава финансиране от бюджета. Доставчик на социалната услуга е община Елена.", "date": "2019.09.17", "title": "Бисер Петков: Децата в институции са намалели драстично"}
{"url": "https://www.monitor.bg:443/bg/a/view/borjana-kalejn-ostana-bez-medal-ot-pyrvite-finali-175653", "text": "Боряна Калейн не успя да се качи на почетната стълбичка след първите два финала на уредите на световното първенство по художествена гимнастика в Баку. Българката игра стабилно и на високо ниво, като допусна съвсем леки неточности, но остана пета и на обръч, и на топка. За изпълнението си на обръч Боряна получи оценка от 21,400 точки, която бе оспорена от нашия щаб, но след това потвърдена. Шампионка тук стана Екатерина Селезньова от Русия с 23,500, пред Линой Ашрам (Изр) с 23,400 и Дина Аверина (Рус) с 23,350 т. Пред Калейн е и втората представителка на Израел Никол Целикман с 21,450 т. На топка българката игра без грешки, но завърши малко след края на музиката си и получи 22,100 точки. Това й отреди отново пето място във финала, който бе спечелен от Дина Аверина 23,500 т., пред сестра й Арина с 23,050 т. Бронзът отиде в ръцете на италианката Милена Балдасари с 22,200 т. В следващите два дни Боряна ще играе в квалификациите и на бухалки и лента заедно с другите българки Катрин Тасева и Невяна Владинова.", "date": "2019.09.17", "title": "Боряна Калейн остана без медал от първите финали"}
{"url": "https://www.monitor.bg:443/bg/a/view/izgoniha-pobojnika-milin-ot-fermata-175655", "text": "Колоритният разложанин Иван Милин, който привлече вниманието с омразата си към гейовете, намери бърз изход от „Фермата“. Той си стегна багажа и напусна шоуто, след като удари Елизабет Илчева. Бети си \"позволи\" да му направи забележка, че цапа басейна с кални обувки, като в отговор получи редица обиди и шамар. Ударът не бе сериозен, но е в нарушение с договорите на участниците. В крайна сметка Иван се извини на Бети, но това не беше достатъчно. Тв водещият и продуцент Андрей Арнаудов събра всички участници в лятната кухня на чорбаджиите, за да пусне на сиромасите видео с провинението на Милиното. Сред торнадото от възмутени възклицания Бети поясни, че вече се чувства по-добре. Иван беше много крив този ден, липсваше му приятелката му, нямаше какво да пуши, беше супер раздразнителен към всички, и явно тази моя забележка преля чашата. Може и да съм си го заслужила“, заяви неочаквано тя. Дана, която играе за голямата награда в шоуто заедно с дъщеря си Велислава, моментално я посече: „Миличка, не те познавам, но такова мислене имат хиляди малтретирани жени навън, оправдават насилника си с репликата „Може да съм го заслужила“. Не си“. Маникюристката Силвия от отбора на сиромасите определи Иван Милин като „гнусен по душа“ човек и изтръгна от него неочаквано признание. Последната връзка нагероя от криминалните хроники е продължила пет години и е приключила с шамар. Милиното намери двама неочаквани съюзници в лицето на патриота Ивайло Шопски и актрисата Саня Борисова. \"Не толерирам насилието, но ще дадем добър пример, ако го оставим и му дадем втори шанс“, предложи актрисата. След драматичния вот на сиромаси и чорбаджии Андрей обяви решението на продукцията да се раздели завинаги с Иван Милин. Аз съм мъж.“, заяви от своя страна побойника на прощаване с предаването.     ", "date": "2019.09.17", "title": "Изгониха побойника Милин от „Фермата“"}
{"url": "https://www.monitor.bg:443/bg/a/view/the-pussycat-dolls-se-sybirat-175647", "text": "Популярната момичешка група The Pussycat Dolls е на път да се събере. Членовете й Никол Шерцингер, Кармит Бахар, Ашли Робъртс, Мелъди Торнтън, Джесика Сута и Кимбърли Уайът сключиха договор за милиони британски лири, за да се съберат отново и да тръгнат на турне. \"41-годишната Никол дълго отклоняваше оферти за събиране с другите момичета от групата. Но след като изминаха 10 години от последната засега изява на The Pussycat Dolls, Шерцингер в края на краищата склони да се събере с тях. Групата ще изпълни най-големите си хитове. Имаше обсъждания The Pussycat Dolls да запише нови песни. Става въпрос за ранен стадий от новата им съвместна работа, но Никол сподели, че е готова да изпробва различно звучене заедно с колежките си.\", заяви анонимен източник пред в. The Sun.  Предвижда се бандата The Pussycat Dolls, която се разпадна през 2009-а, да тръгне на турне догодина. Наскоро нежната половинка под въпрос на Гришо намигна за предстоящо повторно сформиране на групата, разкривайки, че й липсват турнетата с бившите й колежки.", "date": "2019.09.17", "title": "The Pussycat Dolls се събират"}
{"url": "https://www.monitor.bg:443/bg/a/view/ministyr-angelkova-pred-globalna-konferencija-v-sofija-syzdavaneto-i-populjariziraneto-na-razlichni-turisticheski-produkti-v-regionite-e-tlasyk-za-razvitieto-im-175654", "text": "Туризмът е секторна политика и зависи от всички нас - бизнес, държава и местна власт. Показвайки пред света богатствата на страната ни и чрез тях създадените разнообразни възможности за туризъм у нас- културно-исторически, балнео и спа, спортен, познавателен, кулинарен и др., ние създаваме условия за икономическо развитие на местните общности и поминък на хората там. Това заяви министърът на туризма Николина Ангелкова на конференция на тема „Ролята на устойчивия иновативен туризъм в насърчаването на приобщаващия растеж, търговията и икономическото сътрудничество“, организирана от посолствата на Република Индонезия, Република Корея и Република Турция в България, като инициатива на МИКТА. Форумът се провежда в Софийския университет „Св. Св. Климент Охридски“. За да подкрепим местните общности чрез насърчаване на интереса към  специализирани форми на туризъм, Министерството на туризма създаде общо 27 тематични дестинации, сред които 8 културно-исторически, 12 винени и кулинарни и 7 балнео-и СПА, каза министърът. В тях са включени около 170 български общини. Широкото популяризиране на различните дестинации, всяка от които разкрива спецификата и културата на региона, е от съществено значение за насърчаването на растежа и икономическото развитие. Дигитализацията на представените дестинации популяризира пред света уникалността на всеки регион. Всичко това подпомогна устойчивото развитие на туризма, издигнат в икономически приоритет от премиера и правителството, каза министър Ангелкова и припомни, че секторът заедно със свързаните с него дейности допринася за формирането на близо 12% от брутния вътрешен продукт на България и около 11% от общата заетост. Ето защо дигитализацията в туризма е сред основните приоритети в дейността ни, тъй като тя прави дестинация България много по-привлекателна както за чуждестранни посетители, така и за инвеститори. Бързата интернет връзка у нас и благоприятното ни географско положение допринасят за представата на България като устойчива и иновативна туристическа дестинация с потенциал за насърчаване на приобщаващ растеж, търговско и икономическо сътрудничество. В помощ на бизнеса и инвеститорите е и политиката за намаляване на административната тежест в туризма, вече бяха премахнати 19 вида документи, а всички услуги на туристическата администрация може да се заявят онлайн 24 часа в денонощието, 7 дни в седмицата от всички краища на света, отбеляза министър Ангелкова. Тя акцентира и върху разработената Национална стратегия за устойчиво развитие на туризма и план за действие към нея. Целта ни е да привличаме гости от далечни пазари, като Китай и Индия, но и да надграждаме постигнатото до момента. Аз и екипът ми работим не само за популяризирането на дестинация България, но и за създаването на устойчив и висококачествен продукт, заключи министърът.", "date": "2019.09.17", "title": "Министър Ангелкова пред глобална конференция в София: Създаването и популяризирането на различни туристически продукти в регионите е тласък за развитието им"}
{"url": "https://www.monitor.bg:443/bg/a/view/discipyt-odrusa-s-10-000-leva-cska-175646", "text": "Дисциплинарната комисия към Българския футболен съюз наложи три глоби на обща стойност 12 000 лева на ЦСКА заради факта, че Милош Крушич, който няма необходимия треньорски ценз, води отбора срещу \"Ботев\" в Пловдив вместо наказания наставник Люпко Петрович. Сръбският анализатор пристигна преди три месеца на „Българска армия“, за да помага в екипа на Добромир Митов. Десет хиляди лева е глобата на ЦСКА за „допускане на лице, което е без правоспособност да ръководи отбора“, а по хиляда има за самия Крушич и заради това, че той е разговарял по телефона с Люпко Петрович.", "date": "2019.09.17", "title": "Дисципът одруса с 10 000 лева ЦСКА"}
{"url": "https://www.monitor.bg:443/bg/a/view/davat-tehnicheskija-direktor-na-bnr-na-prokuraturata-175650", "text": "Техническият директор на БНР Пламен Костов ще бъде проверяван от Софийската градска прокуратура за евентуално извършено престъпление по служба в качеството му на длъжностно лице. Това става ясно от прессъобщение на държавното обвинение за първоначалната проверка в националното радио. Тя стартира по разпореждане на главния прокурор Сотир Цацаров след като миналия петък за 5 часа беше прекъснато ефирното излъчване на програма „Хоризонт“. Обвинител №1 възложи проверката на ДАНС, СЕМ и КРС под прякото ръководство на заместник главния прокурор Иван Гешев. От проверката става ясно още, че не е имало техническа причина програма \"Хоризонт\" да спре излъчването. Според събраните до момента доказателства от ДАНС на студийния комплекс на „Хоризонт“. Освен това е констатирано, че не е съществувал какъвто и да е технически проблем, налагащ профилактиране на студийния комплекс на „Хоризонт“. Установено е също и че не са съществували и проблеми с преноса на сигнал от студията на БНР до Централната апаратна, както и не е съществувал технически или друг проблем за предаването на сигнала от Централната апаратна до входната точка на НУРТС, съобщават от прокуратурата. Проверката е показала, че изцяло извън заложения график за извършване на профилактика, два дни преди спирането на „Хоризонт“ директорът на дирекция „Техника“ към националното радио - Пламен Костов е изготвил писмено уведомление до генералния директор на БНР за „създаден голям технически проблем“. Според документа се налагало „профилактиране на студийния комплекс на „Хоризонт“ за времето от 6:00 до 11:00 часа на 13.09.2019 г.“. Никъде в това уведомление Костов обаче на излъчването на програмата и не е довел до знанието на генералния директор такова свое намерение. Генералният директор на БНР Светослав Костов е поставил резолюция „ДА“ на документа. От прокуратурата обобщават, че в хода на проверката, възложена на ДАНС, са снети писмени обяснения от генералния директор на БНР Светослав Костов, от и. д. директор на програма „Хоризонт“ Николай Кръстев, от директора на дирекция „Техника“ Пламен Костов, както и от други служители на националното радио. Обяснения са снети и от ръководни длъжностни лица от „НУРТС България“ ЕАД - разпространител на сигнала на радиото. Изискана е официална писмена и електронна комуникация между ръководни длъжностни лица на БНР, както и между тях и длъжностни лица на дружеството - разпространител на сигнала. По отношение на техническата профилактика на излъчвателните съоръжения на разпространителя на сигнала на БНР – „НУРТС България“ ЕАД, е установено, че дружеството, съобразно договора си с БНР, е на системата, която е планирана. Извършва се минимално два пъти годишно и се съгласува предварително през предходната година с БНР и другите ползватели на предавателите на „НУРТС България“. От приложените материали е установено, че за този ден е планувало профилактика само на три предавателя на ултракъси вълни (УКВ) в Белоградчик, Ивайловград и Трещеник. От създаването на „НУРТС България“ ЕАД и БНР до момента не е преустановявано излъчването на която и да е програма на националното радио едновременно на територията на цялата страна поради описаните по-горе специфични задължения и характеристики на националното радио. Профилактика на предавателите на „НУРТС България“ ЕАД се осъществява поетапно, за не повече от осем часа през деня, в различни дни, по един предавател на регион, по възможност в диаметрално противоположни части на страната.", "date": "2019.09.17", "title": "Дават техническия директор  на БНР на прокуратурата"}
{"url": "https://www.monitor.bg:443/bg/a/view/82-pojara-gasiha-ogneborcite-vdignaha-i-helikopter-175656", "text": "По ликвидирането на 82 пожара се борят тази вечер пожарникарите, като няма данни за пострадали и загинали хора. От началото на днешния ден огнеборците в цялата страна са реагирали на над 170 сигнала за произшествия, от които 137 пожара и 26 аварийно-спасителни дейности. Това съобщиха от МВР.  Продължават действията по погасяване на пожара възникнал малко след 15 часа в борова гора в м. \"Сухи дял\", град Котел. В гасенето участват пожарникари и служители на горското стопанство. В гасенето се включи и хеликоптер от ВВС, съобщиха от Министерството на отбраната. Стихията е обхванала площ от около 140 дка. Небрежност при боравене с открит огън е причината за пожара, който се разгоря тази сутрин между врачанските села Върбица и Вировско. Огънят е низов и е обхванал над 250 дка широколистна гора, изоставени лозя и суха трева. На мястото на инцидента са 6 пожарни екипа, служители на горското стопанство и доброволци. Пожарните екипи на РДПБЗН - София успяха да спасят от огнената стихия 6 къщи. Пожарът, възникнал малко след 14 часа в района село Своде, община Правец. Пристигналите на място пожарникари и доброволци положили всички необходими усилия и ограничили разпространението на огъня, а по-късно и го погасили, в посока населеното място. Продължават действията за пресичане пътя на стихията, която се развива към близък горски масив. Локализиран е пожара в землището на кв. Анезица. Огънят се развива предимно низово, в иглолистна гора. Площта на пожара е около 50 дка. На място са пожарни екипи, служители на горското стопанство и доброволци от Офроуд-Велинград. Около 16 часа в оперативния център на ловешката пожарна е получен сигнал за горящи сухи треви над село Тодоричене, в близост до пречиствателна станция и горски масив. По данни към 18 часа стихията е засегнала около 30 дка сухи треви и храсти и около 5 дка низово в борова гора. Полагат се усилия за локализиране на пожара между селата Остър камък и Иваново, общ. Харманли. Активните огнища, които се развиват в борова и смесена гора и сухи треви, са четири. Приблизителната площ на пожара е около 100 дка. На място работят екипи на пожарната, служители на лесничейството и на горското стопанство. Пожар на територията на село Бистрица, област Благоевград е засегнал 20 дка гора и две необитаеми постройки. На място има четири екипа огнеборци и служители на Държавното горско стопанство.", "date": "2019.09.17", "title": "82 пожара гасиха огнеборците, вдигнаха и хеликоптер"}
{"url": "https://www.monitor.bg:443/bg/a/view/20-980-bylgari-pazjat-stvolovi-kletki-ot-bebetata-si-175652", "text": "20 980 българи пазят стволови клетки от децата си в криобанки, известни у нас повече като тъканни. Те се съхраняват в общо 11 такива структури. На толкова Изпълнителната агенция „Медицински надзор“ е издала разрешение за дейност в нашата страна. Това става ясно от данни към 30 август, предоставени от ведомството на вестник „Монитор“. Оказва се, че биологичният материал се пази общо в четири държави. Той може да се окаже животоспасяващ при някои тежки заболявания, като се използва за трансплантации на самото дете, от което е взет, на неговите родители, братя и сестри и тесен кръг роднини с едни и същи показатели. Те съхраняват стволовите клетки в лаборатории, базирани у нас. В това число влиза и обществената, която се намира в Александровска болница в столицата. Тя взима и съхранява материал най-вече от пъпна връв на новородени след съгласие от родителите им. Срещу това те не получават заплащане, тъй като материалът не е по тяхна партида. Той се „складира“ за общо ползване при нужда на лице, което има сходни биологични показатели и е допустимо да му бъдат вляти клетки за лечение. Само 582 проби от пъпна връв от новородените си бебета са дарили родилки в Обществената тъканна банка в Александровска болница от 2011 година до края на миналия месец. Другите пет тъканни банки съхраняват материала в чужбина, в страни от Европейската общност. От тях две го изпращат в лаборатории във Великобритания, останалите три са с базирани лаборатории в Гърция, Германия и Полша. Оказва се, че най-много хора се запасяват със стволови клетки от кръв на пъпна връв, тъй като се смята, че те са приложими при лечението на най-широк кръг от заболявания, най-вече онкохематологични. Броят на единиците, съхранявани от нея, са 20 980. Взетите единици стволови клетки от тъкан от пъпна връв са 15 103, а от плацента 117. Откакто преди петнадесетина години криоиндустрията оповести, че стволови клетки от млечно зъбче също могат да послужат като регенериращ материал след трансплантация при тежки заболявания, вместо да го „дават“ на феята на зъбките, българи вече дават проби от него в криобанките. Така от 2011 година към 30 август такива  Броят на единиците от мастна тъкан, която служи като регенериращ материал, са 62. Около 5000 лева е еднократната такса за събиране и съхраняване на материал. Банките издават сертификати за съхранения материал, след като стволовите клетки бъдат извлечени и криосъхранени. Документът дава информация на клиентите за терапевтичния потенциал на изолираните хемопоетични стволови клетки. Справка на Изпълнителната агенция „Медицински надзор“ показва, че за дванадесет години, откакто чуждестранни и български тъканни банки събират материал в нашата страна, с нито една от пробите не е правена трансплантация нито у нас, нито в чужбина, показват данни на агенцията. За същото това време няма наложени санкции на нито една от криобанките при регулярните проби, които ИАМН предприема поне веднъж на две години.", "date": "2019.09.17", "title": "20 980 българи пазят стволови клетки от бебетата си (ТЕМАТА)"}
{"url": "https://www.monitor.bg:443/bg/a/view/uchenici-injeneri-s-naj-mnogo-nagradi-v-konkursa-za-mladi-ucheni-175638", "text": "Ученици с проекти в сферата на инженерните науки спечелиха най-много награди в конкурса за млади ученици. Те завоюваха четири от общо 12-те големи отличия на 31-ото издание на финансираното от Европейската комисия състезание се проведе от събота до днес в София. По четири първи, втори и трети награди бяха раздадени от образователният министър Красимир Вълчев и зам.-генералния директор на директорат „Изследвания и иновации“ към Европейската комисия Син Ратцо. Просветният министър посочи, че научните разработки могат да са утрешните решения за по-добър живот на милиони граждани. „През последните четири дни България предложи не само домакинство на Европейския конкурс за млади изследователи, но и почерпи от иновативността, идеите, дързостта и любопитството на младите хора към науките“, посочи той. На първо място се наредиха 2 инженерни проекта – на датчанина Магнус Одершеде, който е свързан с влиянието на краищата на самолетните крила, и на германците Алекс Коросенчев и Феликс Кристиян, които представиха ховърборд“ – устройство, позволяващо стабилна магнитна левитация над метална плоча благодарение на четири въртящи се магнитни диска. Сред първенците са представителите на САЩ Лео Такемару и Пройан Пандая с биологичния си проект. Те наблюдавахме протеина CCDC11 и откриват, че той е свързан процеса на HIV viral budding. “Досега протеинът не е бил свързван с нищо в контекста на вируса досега. Затова и нашите резултати са забележителни.“, обясниха младите учени. Според тях ако CCDC11 може да бъде очевиден, то може да бъде използван като антивирусна терапия. „Така евентуално може да имаме лечения за вирус на HIV или някакво лечения, тъй като с бъдещи изследвания може да бъде използван като лекарство.“, уточниха те. Четвъртият с първа награда е Адам Кели от Ирландия. Всички те получиха по 7 000 евро награден фонд. По време на церемонията бяха раздадени още 21 награди от организаторите, спонсорите и различни научни организации. С най-много от тях си тръгнаха представителите на Испания, Дания, Финландия и Германия. От българските млади учени също награди получиха. Звездин Безарабов получи възможност да участва в Младежкото научно експо в Люксембург, а Андрей Гиздов в младежкия център за изследвания. На конкурса младежът се представи с проект на алгоритъм за оценка на степента на зарастване на костните шевове, който може да се използва в антропологията и патоанатомията. Президентът на журито Атила Борич успокои участниците, че това да не получат награда не означава, че са се провалили и припомни, че в света има четири велики изследователи, които никога не са получили отличия. Сред тях са Никола Тесла и Стивън Хокинг. „Има два начина един учен да се провали - ако използва науката за зли цели, или ако се откаже от нея.“, каза още Борич. Според министър Вълчев тези разработки могат да са утрешните решения за по-добър живот на милиони граждани. „През последните четири дни България предложи не само домакинство на Европейския конкурс за млади изследователи, но и почерпи от иновативността, идеите, дързостта и любопитството на младите хора към науките.", "date": "2019.09.17", "title": "Ученици инженери с най-много награди в конкурса за млади учени"}
{"url": "https://www.monitor.bg:443/bg/a/view/alabalizmite-na-ivan-kostov-175641", "text": "Не е чудно, че провалилият се бивш премиер и един от манипулаторите на криминалния преход Иван Костов се опитва да омаловажи обвиненията в шпионаж в полза на Русия. И да хвърли вината, ако си послужим с народния израз - “от болната на здравата глава“, като набеди институции и политици, отдавна доказали своята евроатлантическа ориентация. Този приом е известен на специалистите по национална сигурност и цели да прикрие зависимости. А за бившия преподавател по марксистка политикономия те са известни – още от времето, когато се е водел “специализант” в Москва. За неговото пребиваване там и днес малко се знае, губят се месеци. Трудно си спомня името на научния си ръководител и дори изобщо не желае да говори за този период. Известно е също как Костов отказа да поеме отговорността за спирането на руските самолети с военни доставки към разпадащата Югославия и се наложи това да реши парламентът. Знае се кой продаде на безценица стратегически предприятия на фирми и лица, свързани с бившия Голям брат. Днес той продължава тази пагубна дейност с омаловажаването на доказали се през годините ключови фигури на руско агентурно политическо и икономическо влияние на Балканите, каквито са генералът от КГБ Леонид Решетников и милиардерът Константин Малофеев. Човекът, който с бандитската приватизация даде икономическата власт на днес подсъдни олигарси, е добре да не се прави на “умряла лисица” и изобщо да не се упражнява на темата КТБ. Доказано е, че не само е в дъното на създаването и, но е бил през цялото време на хранилка там. И само поради синилност ли, Костов заяви, че КТБ днес е собственост на Външнотърговската банка на Русия, та се наложи водещата да му припомни, че банката е фалирала!?... Отдавна е известно, че поведението и действията на Костов винаги са свързани с лично или на семейството му облагодетелстване. Затова опитът му да се представи като дългогодишен борец срещу руското влияние у нас, е пушилка, която цели да отклони бумеранга, който след всяка негова такава изява, се връща не само за да го опровергае, а за да подскаже защо все още не сме пълноправни членове на европейското семейство.", "date": "2019.09.17", "title": "“Алабализмите” на Иван Костов "}
{"url": "https://www.monitor.bg:443/bg/a/view/ivan-geshev-ochakvam-atakata-sreshtu-men-da-prodylji-175645", "text": "Очаквам атаката срещу мен да продължи – това е само началото, заяви пред Етичната комисия към Прокурорската колегия на ВСС кандидатът за главен прокурор Иван Гешев. „Ще бъдат активирани много сигнали. Ще се атакува независимо кой е кандидатът“, каза още Гешев. Той бе поканен да присъства на заседание на Етичната комисия, на която бе обсъден и гласуван единодушно докладът за него. „Иван Гешев притежава необходимите нравствени качества да заеме поста главен прокурор. Има необходимата подготовка, спазва изискванията на Етичния кодекс на магистратите. Не е накърнявал общественото доверие и независимостта на съдебната власт“, гласят заключенията на доклада. Гешев е \"колегиален, толерантен и диалогичен\", е становището и на ресорната комисия към ВКП, както и на много от колегите му прокурори и следователи. Отзивите за неговите нравствени качества и от страна на Инспектората на ВСС също са положителни. \"Демонстрира уважение към правото и не допуска привилегироване и дискриминации в каквото и да било отношение. Проявява обективност и безпристрастност, с което създава отлична атмосфера в структурите, които е ръководил. Не е известно да се е възползвал от служебното си положение. Демонстрира лоялност и с поведението си е пример за морал и почтеност\", гласи още докладът на Комисията. В документа, освен позитивните констатации, са включени и сигналите на част от противниците на номинацията на Иван Гешев. В сигналите им се съдържат интерпретации на реплика на Иван Гешев в интервю за БНТ, според които той \"не отговаря на изискванията за главен прокурор, защото не признава разделението на властите\". „Едно мое изречение е извадено от контекста и това беше очаквано. Каквото и да бях казал в това интервю, нещо щеше да бъде извадено. Държавната власт произтича от народа и се осъществява от 3 независими власти, които се намират във взаимна връзка и си сътрудничат. Трябва да се изграждат мостове, а не да се издигат стени“, заяви пред кадровиците на Темида Гешев. Той бе попитан и за мнението му на какво се дължат атаките срещу него, както и срещу цялата процедура за избор на следващ главен прокурор. \"Това се дължи на работата на прокуратурата от последните години, която засегна политически, икономически и чисто криминални интереси. Всички сигнали, които са ми известни, са приключили. Не се притеснявам от каквито и да е сигнали, нямам причини да се притеснявам“, каза Гешев. Докладите на двете комисии - КАК и КПЕ - ще бъдат обсъдени от Прокурорската колегия на 9 октомври, когато кадровиците ще се произнесат и относно допустимостта на кандидатурата му.", "date": "2019.09.17", "title": "Иван Гешев: Очаквам атаката  срещу мен да продължи"}
{"url": "https://www.monitor.bg:443/bg/a/view/1300-svobodni-rabotni-mesta-bjaha-predstaveni-onlajn-na-evropejskija-den-na-truda-v-sofija-175648", "text": "Повече от 1300 свободни работни места представиха онлайн български и чуждестранни работодатели на Европейския ден на труда в София, организиран днес от европейската мрежа за трудова мобилност EURES България, която е част от Агенцията по заетостта.   За първи път у нас международна трудова борса се провежда чрез използването на комбинацията от два подхода – борса на място и едновременно с това онлайн събитие, чрез използването на електронната EURES платформа на ЕК за онлайн комуникация. Така работодатели и търсещи работа имат възможността да се свързват напълно безплатно в рамките на днешния ден, без да е необходимо присъствието им на място. Заместник-министърът на труда и социалната политика Зорница Русинова също приветства участниците и гостите на трудовата борса и подчерта, че предлаганите от български работодатели работни места са висококачествени, добре заплатени и с добри условия на труд. „България е привлекателно място за работа и вярвам, че с подобен формат можем да покажем свободни работни места в България и в други европейски страни, което дава възможност на много млади хора да изберат своето място за реализация”, заяви тя. В онлайн платформата за днешното събитие са регистрирани близо 130 работодатели от 10 държави – България, Дания, Естония, Германия, Италия, Румъния, Словакия, Словения, Испания и Швеция, като 109 от работодателите са български. Обявените свободни работни места са в сферата на хотелиерството и ресторантьорството, туризма, леката и тежката индустрия, информационни и комуникационни технологии, селско стопанство, сезонна заетост, строителство и други. 1370 търсещи работа се регистрираха в платформата. От тях близо 900 са наши сънародници. 800 от българските участници са с висше образование, като най-голям е делът на младежите - 600 са във възрастовата група 25-34 г.", "date": "2019.09.17", "title": "1300 места онлайн на Европейския ден на труда в София"}
{"url": "https://www.monitor.bg:443/bg/a/view/valutnijat-pazar-s-nad-2-mln-dolara-oborot-na-den-175639", "text": "Валутният пазар (спот трансакции, форуърдни сделки, суапове и опции) у нас формира среднодневен оборот от 2085 млн. долара. Това показват данни за април 2019 г. на Българска народна банка (БНБ). Увеличението в сравнение със същия период на 2016 г. е 18%. Причина за растежа са трансакциите с други финансови институции, които се увеличават с 56.4% до 1436.9 млн. долара през четвъртия месец. Техният относителен дял достига 69% от среднодневния обем (спрямо 52% през април 2016г.). Трансакциите между 9-те търговски банки, които участват в доклада, намаляват с 35.5% до 431.5 млн. долара, а относителният им дял спада до 21% (спрямо 38% през април 2016г.). От друга страна, трансакциите с нефинансови клиенти нарастват с 20.8% до 216.6млн. долара. При трансакциите между банките и други финансови институции най-много сделки са осъществени с финансови институции от официалния сектор (включително централни банки и международни финансови институции от публичния сектор), които представляват 88% от всички трансакции между търговските банки и други финансови институции. Във валутната търговия най-голям дял взимат спот трансакциите или 82% от всички трансакции. През април 2016 г. техният дел е бил 64%. Среднодневният оборот на спот пазара през април 2019г. Достигна 1710.3 млн. долара., което е с 51.6% повече от стойността му за същия период на 2016г. Останалите трансакции са осъществени чрез суапове на валутния пазар и форуърдни сделки, които представляват съответно 16% и 2% от общия оборот (спрямо съответно 35% и 1% през април 2016 г.). При първите се наблюдава намаление с 46.9% до среднодневна стойност от 331.2млн. Долара (спрямо 624.2 млн. долара преди 3 години), а при вторите–увеличение със 184.8% до среднодневна стойност от 41.6 млн. долара (спрямо 14.6 млн. долара през април 2016 г.). Трансакциите, включващи лев от едната си страна, нарастват в абсолютна стойност и като относителен дял до съответно 1658.9 млн. долара и 79.6% (спрямо 1181.2 млн. долара и 66.9% през април 2016 г.). Трансакциите, включващи щатски долар от едната си страна (с изключение на лев/щатски долар), намаляват в абсолютна стойност до 277.3 млн. долара, спрямо 410.1 млн. долара три години по-рано. Като относителен дял те намалява от 23.2% през 2016 г. до 13.3% през текущата година. като тя формира 77% от общия оборот (спрямо 66% през април 2016г.), следвана от двойката щатски долар/евро с дял от 12% (спрямо 23% през април 2016г.) и евро/унгарски форинт с дял от 5% (спрямо 0% през април 2016г.). Търговията на други валутни двойки, различни от евро, щатски долар и лев, е незначителна по обем. В географско отношение 77% от всички трансакции на валутния пазар през април 2019г. са осъществени с местни контрагенти спрямо 61% през април 2016г. Останалите трансакции представляват сделки с контрагенти от чужбина. Проучването е координирано от Банката за международни разплащания (БМР) в Базел, Швейцария и се провежда на всеки три години от национални централни банки. Целта е да се събере обхватна и международно съпоставима информация за размера и структурата на тези пазари, което съдейства за увеличаване на тяхната прозрачност.", "date": "2019.09.17", "title": "Валутният пазар с над 2 млн. долара оборот на ден"}
{"url": "https://www.monitor.bg:443/bg/a/view/100-bg-armejcite-vikat-za-cska-moskva-v-razgrad-175644", "text": "Сериозна подкрепа ще има ЦСКА (Москва) в мача срещу „Лудогорец“, похвалиха се от руския клуб. Освен 700-те фенове, които тръгват от Русия за двубоя с „орлите“ в четвъртък, „армейците“ ще получат здраво рамо и от агитката на българския им адаш ЦСКА. Около стотина фенове на „червените“ ще пътуват до Разград за двубоя, за да подкрепят московчани на „Лудогорец Арена“. Всичко това е съгласувано между двата клуба, признаха от „Лудогорец“. Билети за феновете на българския ЦСКА, които искат да седнат в сектора за гости, ще се продават час преди двубоя на каса пред стадиона на цена от 10 лева. „Да, получихме много запитвания от фенове на българския ЦСКА, които искат да ни подкрепят. Това ни зарадва много и затова договорихме с „Лудогорец“ допълнителна бройка от 100 билета за всички местни запалянковци, които искат да бъдат заедно с руските фенове“, обясниха за „Монитор“ от пресслужбата на московския клуб. Иначе гостуващата агитка каца в София и Варна, от където с автобуси ще пътува до Разград заедно с голяма част от българските подкрепления. Двете страни са в отлични отношения, като групи от Москва идват в България за всяко дерби с „Левски“ или гостуване в чужбина. От „Лудогорец“ заявиха, че са били известени за обединението на руските и българските фенове на ЦСКА. „Всеки сам си преценява. Щом българи са решили да викат срещу български тим в евротурнирите, това си е за тяхна сметка. Квотата за гостуващия сектор е 1000 билета, а вече от московския клуб могат да ги разпределят както намерят за добре“, обясниха от „Лудогорец“.", "date": "2019.09.17", "title": "100 бг „армейци“ викат за ЦСКА (Москва) в Разград"}
{"url": "https://www.monitor.bg:443/bg/a/view/gotov-e-dylgijat-spisyk-s-nominacii-za-nagradite-na-peroto-175614", "text": "Литературен клуб „Перото“ представи дългия списък с номинираните за едноименните литературни награди, създадени през 2015 г. от клуба, НДК и Национален център за книгата. Отличията се превърнаха в едно от най-авторитетните признания за писатели, поети и преводачи у нас. Призът представлява статуетка, изработена от големия български скулптор Емил Попов. Церемонията по връчване на тазгодишните награди ще се състои на 8 ноември (петък), от 18.00 ч. в клуба, превърнал се в литературен символ на Двореца и столицата. По традиция награда „Перото“ ще получат творци с принос към българския литературен контекст, избрани сред номинираните в пет категории: „Проза“, „Поезия“, „Детска литература“, „Превод от български на чужд език“ и „Дебют“. Ще бъде присъдена и награда за цялостен принос. Селектираните заглавия са издадени в периода от 1 юли 2018 г. до 30 юни 2019 г. Според регламента на наградите „Перото“ първоначално журито излъчва по 6-ма автори и преводачи в категориите, измежду които избира след 1 октомври трима номинирани, а на церемонията на 8 ноември ще стане ясен финалният победител във всяка категория. Тогава ще бъде обявен и носителят на наградата за цялостен принос. Ето авторите и заглавията, намерили място в първоначалната селекция от 6 претенденти, подредени по азбучен ред.  В категория „Проза“ са включени „Животът няма втора половина“ от Христо Карастоянов („Жанет 45“), „Накъде тече реката“ от Чавдар Ценов („Жанет 45“), „Преселението“ от Боян Биолчев“ („Труд“), „Свети вълк“ от Елена Алексиева („Факел експрес“), „Тази вечер нищо не е случайно“ от Палми Ранчев („Жанет 45“) и „Чудовището“ от Владимир Зарев („Хермес“). В категория „Поезия“ влизат „Записки на жената призрак“ от Яна Букова („Жанет 45“), „И замирисва на море“ от Георги Борисов („Факел експрес“), „Извънсезонни наблюдения“ от Манол Глишев („Блек Фламинго“), „Книга на разкаянията и утешенията“ от Цочо Бояджиев („Жанет 45“), „Ти, непрестанна новина“ от Иван Ланджев („Жанет 45“) и „Хроники и химни“ от Александър Секулов („Хермес“). Категория „Детска литература“ е заложила на „Орелът, врабецът и капчукът“ от Зорница Христова и Анна Цочева („Точица“), „Роботът Чапек на планетата с трите слънца. Книга първа. Роботски приключения“ от Марин Трошанов и Петър Станимиров („Кибеа“), „Балконът“ от Калина Мухова и Зорница Христова („Точица“), „Пръстенът на нибелунга. Графична новела“ от Петър Станимиров (Кибеа), „Точица тръгва на училище. Интерактивна книга за деца от 7 до 11 години“ от Ралица Найденова („Пощенска кутия за приказки“), „Шантавѝя до шия“ от Радостина Николова („Мармот Букс“). Категория „Превод от български на чужд език“ е селектирала Давид Бернщайн – превод от български на чешки език на „Физика на тъгата“ от Георги Господинов, Джузепе дел Агата – превод от български на италиански език на „И всичко стана луна“ от Георги Господинов, Елвира Борман-Насонова за преводите от български на немски език на „Невидими“ от Наталия Делева, „Партиен дом“ от Георги Тенев и сборник с разкази от Йордан Д. Радичков (внук на големия писател), Магдалена Питлак – превод от български на полски език на „Физика на тъгата“ от Георги Господинов, Мари Врина-Николов – превод от български на френски език на „Празната пещера“ от Димана Трънкова, Хеле Далгард – превод от български на датски език на „И други истории“ и „И всичко стана луна“ от Георги Господинов. В категория „Дебют“ трите номинации и победителят ще бъде избран сред „Глиненият цар“ от Добромир Байчев („Развитие“), „Техническа проверка“ от Ангел Иванов („Скалино“), „Екстрийм. Една рокаджийска история с автобус“ от Иван Стоилов („Развитие“), „Година с тринадесет прозореца“ от Лилия Трифонова (УИ „Еп. Константин Преславски”), „Когато капят кестените“ от Стефан Коспартов („Сиела“) и „Археология на белезите“ от Ана Цанкова (Литературен кръг „Смисъл”).", "date": "2019.09.17", "title": "Готов е дългият списък с номинации за наградите на „Перото“"}
{"url": "https://www.monitor.bg:443/bg/a/view/monster-truck-shte-izljazat-predi-deep-purple-v-sofija-175612", "text": "Канадската рок група Monster Truck ще осигури мощен съпорт на легендите Deep Purple по време на специалното им последно шоу в България на 7 декември. Monster Truck са сформират през 2009 в Онтарио, Канада. През 2010 година издават едноименното си дебютно EP, с което вдигат много шум около себе си. Две години по-късно, през 2013-та, бандата издава първия си студиен албум Furiosity, с който се изкачват на номер 13 в канадските класации. Този пробив им носи и награда Juno за „Най-добра изгряваща група“. През следващите няколко години Monster Truck пускат на пазара още два албума – Sittin’ Heavy през 2016 г. и True Rockers през 2018 г., които затвърждават тяхната популярност. Групата е споделяла една сцена с имена като Nickelback, Billy Tallent, Volbeat, Alter Bridge, Godsmack. Поради огромния интерес на милионите фенове по света Deep Purple ще посетят отново няколко държави в рамките на прощалното си турне. За щастие в това число е и България. Рок идолите са силно впечатлени от многобройните си български почитатели и ще им подарят едно уникално шоу на 7 декември в Арена Армеец. Билетите за концерта все още могат да бъдат намерени на цени от 60 до 120 лв.  ", "date": "2019.09.17", "title": "Monster Truck ще излязат преди Deep Purple в София"}
{"url": "https://www.monitor.bg:443/bg/a/view/zasileni-proverki-na-uchilishtnite-avtobusi-175640", "text": "Започнаха усилени проверки на автобусите, превозващи ученици. Инспекциите ще се извършват от 16 до 22 септември от служителите на „Пътна полиция“ и на Изпълнителната агенция „Автомобилна администрация“.   Целта е още в началото на учебната година да се провери техническата изправност на пътните превозни средства. По време на проверките ще се следи за недопускане на управление на подобни автобуси от водачи, употребили алкохол и/или наркотични вещества. От началото на годината до 31 август у нас има влезли в сила 922 наказателни постановления на шофьори на пътни превозни средства, транспортиращи пътници. За същия период на водачи на МПС са издадени 3170 фиша и 2390 наказателни постановления за управление на технически неизправни ППС.", "date": "2019.09.17", "title": "Засилени проверки на училищните автобуси"}
{"url": "https://www.monitor.bg:443/bg/a/view/vzriv-v-ruska-laboratorija-za-zarazni-bolesti-175643", "text": "Експлозия в руската лаборатория \"Вектор\", където се пазят опасни щамове на силно заразни болести, предизвика и пожар в изследователския център, предадоха световните медии. \"Вектор\" се намира в Колцово, недалеч от Новосибирск. Взривът е бил причинен от изтичане на газ, но в становище на центъра става ясно, че в този момент не се е работило с биологични материали. Един човек е пострадал при взрива и е настанен в болница с изгаряния от трета степен. Според Би Би Си по време на Студената война биохимичния комплекс \"Вектор\" е действал като изследователски център за изследване на биологичните оръжия. Той е изграден през 1974 г. като затворен институт за изследване на ваксини и \"защита срещу бактериологични и биологични оръжия\". Няма сериозни увреждания на структурата на лабораторията, уверяват от ръководството й. Пожарът се е разпрострял на 30 кв. м преди да бъде потушен. \"Вектор\" съхранява една от най-обширните бази от вируси на земята. В техните лаборатории се пазят щамове на вируса ебола. В \"колекцията\" им има още и щамове от едра шарка, птичи грип, различни щамове на хепатита, вирусът на СПИН. Много от тези болести се смятат за изчезнали, като например едрата шарка. Вирусът се пази само на още едно място в света. През 2004 г. руска изследователка е починала след инцидент в центъра, след като по случайност се одира с игла, която е пренасяла вируса на Ебола. Тогава от лабораторията се забавят няколко седмици преди да уведомят Световната здравна организация за инцидента.", "date": "2019.09.17", "title": "Взрив в руска лаборатория за заразни болести"}
{"url": "https://www.monitor.bg:443/bg/a/view/tir-sys-zyrno-se-obyrna-na-pytja-sofija-varna-175627", "text": "Тир пълен със зърно се объна на главния път София – Варна, край стражишкото село Кавлак. Заради произшествието платното в София вече повече от час и половина остава блокирано. Екипи на полицията регулират движението, което се осъществява в едната лента и е силно затруднено. Уточнява се състояние на водача, съобщават от полицията. В понеделник вечерта пък катастрофа причини временни затруднения с движението на пътя София – Варна, край великотърновското село Шереметя.", "date": "2019.09.17", "title": "Тир със зърно се обърна  на пътя София – Варна"}
{"url": "https://www.monitor.bg:443/bg/a/view/suteniorite-ot-burgas-iznudvali-sys-seks-zapisi-175631", "text": "Четиримата трафиканти на жени, които бяха арестувани вчера, изнудвали момичетата с тайно заснети секс записи, стана ясно от брифинг на Специализираната прокуратура и ГДБОП. Схемата им работела на територията на известни заведения по морето, където те търсили своите потенциални „жертви“, возейки се в скъпи коли. Начините за набиране на жени били два. Чрез първия трафикантите завързвали контакт с момичетата, след което ги изпращали в Германия или Австрия, където те под натиск и повлияни от липсата на роднини и приятели, били принуждавали да продават телата си. Вторият начин бил чрез изнудване – сутеньорите заплашвали, че ще разпространят заснет случаен полов акт с жертвата, чрез което отново ги склонявали към проституция. Зад граница момичетата били настанявани в квартири, наемани от трафикантите. Парите, които жертвите заработвали, били давани директно на сутеньорите на ръка или чрез платежни нареждания. Много от тях дори не знаели какви парични средства има в банковите сметки, чрез които са оперирали. Едно от пострадалите момичета споделило при разпит, че на нея и се полагали 200 евро, с които си купила маратонки. По време на разследването станало ясно, че парите, които е заработила били 67 хил. евро. Операцията по разкриването на организираната престъпна група е започнала през юни тази година, след информация на служителите на отдел „Трансгранична организирана престъпност“. Те имали данни, че определени лица водят луксозен начин на живот и разполагат с големи финансови средства, които са придобити по престъпен начин. По случая били извършени процесуално-следствени действия на територията на градовете София, Бургас, Ямбол и Силистра. При тях били открити и иззети голямо количество пари и банкови нареждания по системи за бързо разплащане на стойност над половин милион лева, генерирани от сексуалната експлоатация на жените. До този момент са установени и 5 от момичета в България, които станали жертви на трафикантите. По-голямата част от засегнатите обаче са в Германия. „Трафикът на жени с цел сексуална експлоатация е престъпление, което е изключително гнусно и колегите му обръщат доста голямо внимание. Вие сами знаете, че България е страна, която е източник на лица, които се трафикират с тази цел. В много от европейските държави това не е престъпление, но реално за нас представляват интерес тези, които придобиват такива средства и ги изпират при съответния начин в България“, коментира директорът на Главна дирекция „Борба с организираната престъпност“ (ГДБОП) главен комисар Ивайло Спиридонов. По случая предстоят да бъдат разпитани още свидетели, а мерките за неотклонение на четиримата задържани ще бъдат гледани на заседание утре.", "date": "2019.09.17", "title": "Сутеньорите от Бургас изнудвали със секс записи"}
{"url": "https://www.monitor.bg:443/bg/a/view/kalejn-na-dva-finala-na-svetovnoto-v-baku-175633", "text": "Боряна Калейн се класира за финалите на топка и обръч на световното първенство по художествена гимнастика в Баку. Те започват в 18.30 ч днес и ще се излъчват пряко по Нова спорт. Днес тя изигра перфектно съчетанието си на топка, за което получи трета оценка от 21,450 т. Пред българката отново са само представителките на Русия – Дина Аверина (23,700) и Арина Аверина (23,200). На обръч Калейн е осма с оценка от 21,600 и също ще се бори за медал. След изиграването на двата уреда Боряна е трета в квалификациите на многобоя със сбор от 43,050 т. Води Дина Аверина с 47,350, а втора е израелката Линой Ашрам с 44,800 т. Втората ни гимнастичка Катрин Тасева не успя да намери място сред първите 8 на топка и обръч. Груба грешка на топка днес я остави едва 22-ра на този уред с 19,500 т., а на обръч Катрин е 18-а с 20,400 т. Това изпрати нашите на 6-а позиция в отборната надпревара след съставите на Русия, Израел, Италия, Беларус и САЩ. Утре са квалификациите на бухалки, а в четвъртък на лента, като и на двата уреда ще участваме с три състезателки – Калейн, Тасева и Невяна Владенова.", "date": "2019.09.17", "title": "Калейн на два финала на световното в Баку"}
{"url": "https://www.monitor.bg:443/bg/a/view/samo-top-manekenki-na-milano-moda-dona-2020-175634", "text": "Започналата днес в Милано седмица на дамската мода за следващите пролет и лято ще бъде истинско стълпотворение на топ-манекенки – похвалиха се на пресконференция организаторите на култовата фешън-проява. Списъкът от прочути имена е наистина дълъг и впечатляващ – Ирина Шейк, Витория Черети, Кендъл Дженър, Жасмин Сандерс, Джиджи и Бела Хадид, Фей Фей Сун и куп още. За „гвоздей“ на звездните участия обаче се смята съвместната изява на засега държано в тайна дефиле на Кая Гербер и на майка й – красавицата на деветдесетте години Сидни Крофорд. Истинска новост пък ще бъде предоставената възможност на феновете на манекенките да си правят селфита с тях в специално обзаведени кътове. Що се отнася до чисто практическите измерения на „Милано Мода Дона – 2020“, както е името на фешън седмицата, то организторите с гордост констатират, че интересът към нея се възражда, при това с неочаквани темпове. Свидетелство за това са заявките за представянето до последния ден 23-ти септември на рекорден брой колекции – 170! От тях 58 ще бъдат показани на ревюта, а 110 на презентации в престижни старинни палати, хотели, музеи и екстравагантни кътчета на финансовата, индустриалната и модната столица на Италия. Интересното е, че за пръв път в проявата ще се изявят и неочаквано много неучаствали досега в нея модни къщи и стилисти, набрали скорост през последните години. Става дума за Питър Пилото, Симона Марциали, „Бос“, „ДРОМЕ“, „Шътинг Кю“ и т.н.", "date": "2019.09.17", "title": "Само топ-манекенки на „Милано мода дона 2020“"}
{"url": "https://www.monitor.bg:443/bg/a/view/otkriha-kamenna-plocha-sys-starinen-nadpis-175635", "text": "Откриха каменна колона с античен надпис миналата седмциа при специализирана полицейска операция във Враца.   В рамките на акцията е установено, че в двора на артгалерия в града се намира каменен блок с двуредов надпис с латински букви. Най-вероятно той датира от втори век от новата ера, а произходът му е от античния град Рациария при с. Арчар, обл. Видин, където е бил част от обществена сграда. Надписът представлява посвещение за императорското семейство – Септимий Север, съпругата му Юлия Домна и сина им Аврелий Антонин (Каракала). Това стана ясно от мнението на експерти от Регионалния исторически музей във Враца и Националния археологически институт с музей при БАН. Блокът е предаден с протокол от собственика на галерията и е транспортиран в Регионалния исторически музей във Враца за последващи експертизи. По случая е образувано досъдебно производство за незаконно държане на антични предмети, а материалите са предадени на окръжната прокуратура във Враца.", "date": "2019.09.17", "title": "Полицията иззе ценна римска плоча от Рициария"}
{"url": "https://www.monitor.bg:443/bg/a/view/stadion-skara-slavija-i-levski-175630", "text": "Сериозно напрежение избухна между „Славия“ и „Левски“ дни преди най-старото столично дерби, на което домакин са „белите“. Разправиите започнаха след обвинение на президента на „белите“ Венцеслав Стефанов, че „сините“ отказват да гостуват в Овча купел. Сблъсъкът е тази събота от 20 ч. „Стадионът ни е лицензиран, отговаря на всички изисквания. Не мога да разбера защо се правят пак тези неща. Да играем на Националния стадион означава, че ние трябва да платим 20 хиляди лева. За какво, че някакви фенове се бият? Даваме им сектор В и сектор Г, нека да ги отделят и да си ги пазят, да не се бият, нямам нищо против. Българският футболен съюз си даде мнението, че мачът трябва да се играе на стадион „Славия“. Срещу полицията не можем да скачаме, защото полицията е държавата. Но ако има справедливост, нормално е да играем на нашия стадион. Надявам се разумът да надделее”, коментира Стефанов. От „Герена“ реагира веднага на обвиненията, като заявиха пред „Монитор“, че клубът не е имал никакви претенции за това къде да се проведе срещата. „Изнесената информация, че предпочитаме мачът със „Славия“ да се играе на „Васил Левски“, Нито са ни питали, нито имаме претенции. Не е вярно също така, че наши фенове са пращали писмо в клуба да играем на националния стадион“, коментираха от „Левски“. Подобен казус със „сините“ се получава за втори път през този сезон, след като гостуването на „Царско село“ също беше преместено на Националния стадион. Проверка на „Монитор“ показа, че искането за това срещата да се проведе на „Васил Левски“ е на полицията. От МВР са били категорични, че ще охраняват публиката на „Левски“ на това съоръжение поради проблемите между враждуващите фракции на „сините“. В същото време младата звезда на „сините“ Станислав Иванов сподели, че вече е свикнал с методите на работа на Петър Хубчев. „Той прави добри тренировки. Дано продължаваме по същия начин. Радвам се, че се отпуших и започнах да вкарвам голове. Мечтая просто „Левски“ да се върне Едно предимство за нас и за другите отбори е, че „Лудогорец“ ще играе в Лига Европа. Ще имаме възможност да ги изпреварим. Ние сме „Левски“ и вярвам в титлата. Още не мислим за сблъсъка с „Лудогорец“, но и неговия ред ще дойде“, сподели юношата на „сините“.", "date": "2019.09.17", "title": "Стадион скара „Славия“ и „Левски“"}
{"url": "https://www.monitor.bg:443/bg/a/view/pusnaha-myjki-seks-kukli-s-bionichno-dostojnstvo-175632", "text": "Американската компания \"Уан ей ем долс\" пусна на пазара мъжки секс кукли, снабдени с бионичен пенис, съобщава в. \"Мирър\". Новите продукти са призовани да запълнят една празна ниша в секс индустрията. Артикулите са гъвкави и са предназначени както за жени, така и за мъже с хомосексуални влечения. За целта мъжките секс кукли са оборудвани с анални отверстия и могат да правят френска любов. Моделите са сравнително тежички и варират от 36 до 38 килограма, като ръстът им е между 160 и 175 сантиметра. Началната цена на артикулите стартира от 1800 долара, като е предвидена и безплатна доставка. Преди три години журналистката от популярното US сп. Vice Карли Скиортино, която е известна със статиите си на тема \"отношенията между половете\" реши да не бъде голословна и изпробва как се прави секс с кукла на американската компания Sinthetics. Мис Скиортино взе участие в доста откровена видеосесия с куклата и разказа на читателите/зрителите за своя еротичен експеримент със секс играчката. Публикуваното в Youtube видео показва процеса на производството на секс кукли от мъжки пол и фрагментарни кадри от теста, проведен от Карли. Клипът е гледан от няколко милиона потребители. В него журналистката е по сутиен, тя първо целува силиконовия си партньор, а след това се появява в кадър върху чучелото за полови игри в ездаческа поза и прави достатъчно недвусмислени „постъпателни движения”. Независимо от това, че еротичният манекен не помръдва, госпожица Скиортино призна, че е харесала секса с куклата, която имала приятно за пипане тяло и дори косъмчета по него. Сношението със силиконовия партньор по нищо не се отличавало от половия акт с истински мъж и дори има свои предимства, тъй като жената можела изцяло да контролира процеса.", "date": "2019.09.17", "title": "Пуснаха мъжки секс кукли с бионично достойнство"}
{"url": "https://www.monitor.bg:443/bg/a/view/tajsyna-i-pantaleev-na-pobeda-ot-medal-v-ekaterinburg-175629", "text": "Само една победа дели Даниел Асенов и Радослав Панталеев от сигурен медал на световното първенство по бокс в Екатеринбург (Русия). Тайсъна се класира на 1/4-финалите в кат. до 52 кг, след като спука от бой американеца Майкъл Анджелети. Многократният ни европейски шампион влезе агресивно в срещата и затрупа съперника си с удари, като американецът не можеше да намери отговор на комбинациите ляв-десен на българина. Така в края на мача съдиите бяха единодушни, като и петимата дадоха гласовете си за Тайсъна. На четвъртфиналите утре Асенов ще боксира с узбека Шахобидин Зоиров, като при победа ще си гарантира бронз. Радослав Панталеев последва Даниел Асенов и се класира за четвъртфиналите на световното. Боецът ни в категория до 91 килограма победи Тадас Тамасаускак от Литва с 3-2 съдийски гласа. Мачът беше изключително оспорван, като във втория рунд и двамата боксьори получиха по едно официално предупреждение за нечиста игра от американския рефер на ринга Шон Рийзе. Панталеев обаче бе по-активният от двамата и успя да убеди съдиите около ринга в това с повече вкарани удари в тялото на съперника си. В спор за място сред медалистите утре Панталеев ще има тежката задача срещу Ерисланди Савон. Кубинецът е бронзов медалист от олимпийските игри в Рио де Жанейро 2016 и първи поставен в схемата на световното. Утре ще бъде и четвъртфиналът на Даниел Асенов-Тайсъна. В категория до 52 килограма той ще се бие със златния медалист от Игрите в Рио Шахобидин Зоиров (Узбекистан). При победа двамата български боксьори си осигуряват минимум бронзови медали. Най-тежкият ни боксьор Петър Белберов обаче отпадна още на старта. Испанецът Аюб Гадефа изпрати на два пъти българина в нокдаун преди съдията да прекрати срещата още в първия рунд.", "date": "2019.09.17", "title": "Тайсъна и Панталеев на победа от медал в Екатеринбург"}
{"url": "https://www.monitor.bg:443/bg/a/view/legendata-renato-bruzon-sys-zlaten-plaket-ot-operata-175605", "text": "Легендарният италиански баритон Ренато Брузон ще получи специалния почетен приз на Софийската опера и балет – „Златен плакет“ за цялостен принос към световното оперно изкуство. Отличието „Златен плакет“ ще бъде връчено за първи път тази година на специална церемония на 20 септември, част от тържествения концерт за откриването на юбилейния 130-и сезон на националния културен институт. Ренато Брузон е сред най-големите оперни гласове в света и е определян като един от най-значимите баритони за Вердиев репертоар. Той пристига у нас в отговор на личната покана на директора на Софийската опера и балет – акад. Пламен Карталов. Двамата са работили заедно през 2005 г., когато българският оперен режисьор поставя „Набуко“ на Opera Festival in Piazza Grande – Festival di Oderzo. Лауреат на „Златен плакет“ ще стане и сопраното на Метрополитън опера Долора Заджик. Именитата белкантова изпълнителка ще се представи в откриващата музикална гала-вечер, посветена на 90-годишнината от рождението на великия бас Николай Гяуров. В музикалното събитие на 20 септември ще участват три поколения артисти, работили с Гяуров през годините. Под диригентската палка на италианския маестро Елио Бонкомпани ще пеят Даниела Мадзукато (Ла Скала), Макс Рене Козоти, Цветелина Василева, Орлин Анастасов, Калуди Калудов, Димитър Станчев, Петър Бучков, Светозар Рангелов, Радостина Николаева, Костадин Андреев, Александрина Стоянова-Андреева, Атанас Младенов, Ангел Христов, Давиде Риу от школата на Райна Кабаиванска, оркестър и хор на Софийска опера и балет с диригент Виолета Димитрова.", "date": "2019.09.17", "title": "Легендата Ренато Брузон със „Златен плакет“ от Операта"}
{"url": "https://www.monitor.bg:443/bg/a/view/datchani-shte-strojat-nov-svinekompleks-175419", "text": "Нова индустриална свинеферма ще бъде изградена на общинска земя до видинското село Дреновец - независимо от близостта с Румъния и разпространението на Африканската чума по свинете (АЧС). В община Ружинци започва изграждането на свинекомплекс с датски инвестиции за близо 12 млн. лева, съобщи за БТА кметът на общината Александър Александров.  Съвместният проект е обявен по време на регионален икономически форум в Ружиници, в който са участвали посланикът на Дания у нас Сьорен Якобсен, представители на държавни и общински институции, и местни фирми. Инвестицията ще бъде реализирана чрез създаденото за целта смесено дружество, в което общината ще участва с апортна вноска от 214 декара земя в село Дреновец. Очаква се до две години свинекомплексът да заработи, като в него ще бъдат наети до 30 души. Строителството ще продължи около година, а подготовката на документите ще отнеме около шест месеца. След още половин година ще бъде готова първата продукция от свинефермата.", "date": "2019.09.17", "title": "Датчани ще строят  нов свинекомплекс"}
{"url": "https://www.monitor.bg:443/bg/a/view/cenite-na-carevicata-padat-175418", "text": "На 1 септември започна новата маркетингова 2019/20 година за пазара на царевица.  Основният тренд на този пазар традиционно се определя от ситуацията в САЩ, делът на който в глобалния износ възлиза на около 31-33 на сто. Оптимистичните прогнози за добива и запасите от царевица в Щатите и поевтиняването на пшеницата бяха основните фактори за рязкото понижение на фючърсните и експортните котировки на американския пазар, започнало в средата на юли, пише Синор.бг. На 30 август, в края на предходната 2018/19 маркетингова година, цената на царевицата в Чикаго ерозира до $141/т, в сравнение с около $182/т в средата на юли. През същия период американската царевица поевтиня на експортния пазар с близо 50 долара – до $160/т FOB. На изразен низходящ тренд беше подчинена и търговията с фуражното зърно в Евросъюза и в Украйна. Службата за външните пазари към Министерството на земеделието на САЩ очаква увеличение на добива от царевица в ЕС през 2019/20 г. с 600 хил. до 64,8 млн.т. Международният съвет наскоро увеличи прогнозата си за украинската царевична реколта от 33,6 млн.т на 34,7 млн.т, само с 1 млн.т по-малко от рекордния миналогодишен резултат и с 10,6 млн.т повече, в сравнение с 2017/18 г. СНИМКА", "date": "2019.09.17", "title": "Цените на царевицата падат"}
{"url": "https://www.monitor.bg:443/bg/a/view/bvp-nagore-s-3-1-prez-2018-g-175621", "text": "Брутният вътрешен продукт (БВП) на България нарасна с 3.1% през 2018 г. Година по-рано той се е увеличил с 3.8%, показват данни от доклада „Годишен обзор на българската икономика 2018 г.“ на Министерството на финансите (МФ). В номинално изражение БВП нарасна с 6.8% до 107.9 млрд. лв. БВП на страната отчете сравнително висок растеж за четвърта поредна година. Причина за него за увеличилите се вътрешно търсене, както и частно и публично потребление. Нарастването на БВП на глава от населението е 3.5%. Въпреки това миналата година растежът на БВП е с 0.7% по-нисък спрямо 2017 г. Причина е спадът в износа, който се е свил заради понижението на търговията със стоки. Голям фактор е влошаването на външната среда, а именно митническите ограничения между САЩ и Китай, както и изпадналите в криза Арженита и Турция. Темповете на растеж на най-голямата развиваща се икономика Китай и най-голямата икономика в Европейския съюз (ЕС) Германия се забавиха, което се отрази допълнително върху търсенето на износ на България. „Най-значително влияние имат същественото забавяне на турската икономическа активност и по-ниските растежи на страните в ЕС“, пишат експертите в доклада. Външното търсене също отчита спад. При показателите за конкурентоспособност пък няма влошаване. Безработицата достигна до исторически най-ниското си ниво от 5.2%. което е най-високото нарастване за последните десет години. \"Благоприятните очаквания на домакинствата, заедно с нарастването на разполагаемия доход и потребителските и жилищни кредити, оказаха положително влияние върху нагласата им за потребление\", обясняват още от финансовото министерство. Най-съществен принос за растежа имат разходите за дълготрайни стоки, които държат половината от растежа на потреблението. В същото време, разходите за стоки с полудълготрайна и недълготрайна употреба, имат значително по-нисък реален растеж. следвани от средносрочните кредити, които имат годишен растеж от 29.1%. Причина за него са положителните нагласи относно собствения статус на пазара на труда и съответно на доходите им. В номинално изражение нарастването на разполагаемия доход се ускори спрямо 2017 г., подкрепено от смесения доход и пенсиите. В същото време компенсацията на един нает достигна 5.6% при 10.5% за 2017 г. Положителен принос оказаха и промените свързани с увеличенията на заплатите в приоритетни области на публичния сектор и на минималната работна заплата (10.9%). През 2018 г. се наблюдава по-съществено нарастване в броя на наетите лица с ниска и средна квалификация, което оказва ограничаващ ефект върху средните доходи, при равни други условия. Реалният растеж на разполагаемия доход на домакинствата се запази на ниво, близко до това от 2017 г., достигайки 2.4%. Потреблението от страна на правителството се ускори и допринесе с 0.7% за реалния растеж на БВП през годината. Реалното увеличение на правителствените разходи бе 4.7%, а в номинално изражение достигна 13%. Разходите за персонал имаха водещ принос за растежа, но по-нисък спрямо 2017 г. Увеличение бе отчетено при плащанията за издръжка. Инфлацията през 2018 г. се ускори до 2.6% средногодишно, в отговор на повишените международни цени на суровините, а също така и на повишеното търсене в икономиката. Някои шокове в предлагането предизвикаха повишаване на общото ценово равнище, а също така и на базисната инфлация. През 2018 г. бюджетно салдо по консолидираната фискална програма бе с излишък в размер на 0.1% от БВП. Бюджетният резултат на начислена основа бе 2%. Благоприятното развитие на правителствения баланс се дължеше на растеж на бюджетните постъпления, свързан едновременно с положителното макроикономическо развитие и повишената събираемост. Публичният сектор също имаше положителен принос за икономическия растеж, както по линия на повишените разходи на правителството за заплати и издръжка, така и по линия на по-високи инвестиции.", "date": "2019.09.17", "title": "БВП нагоре с 3.1% през 2018 г."}
{"url": "https://www.monitor.bg:443/bg/a/view/kmet-praznuva-rojden-den-sybira-darenija-za-bolna-ot-rak-175622", "text": "Специални покани за 38-ия си рождения  ден на 21 септември разпрати кметът на Стара Загора Живко Тодоров като изрично отбеляза,  гостите да не носят подаръци и цветя, а да пуснат в нарочно направените кутии пари за нуждаещата се от спешно лечение 32-годишна старозагорка Камелия Добрева. Младата жена страда от остра Т-лимфобластна левкемия., за лечението й са необходими 300 000 евро, в благотворителната кампания до сега са се включили   Влади Ампов-Графа, Орлин Павлов, Александър Алексеев-Сано, Ваня Джаферович и още много други известни певци, актьори, спортисти и общественици. Новината за коварното заболяване Камелия научава броени дни преди миналата Коледа. Тя е диагностицирана в Стара Загора, а след това я местят в болницата по хематология в София, разказа една от приятелките й, ангажирали се с кампанията за събиране на необходимите средства - Надежда Маринова. В момента Камелия е в ремисия, но заболяването й е такова, че може да се появи рецидив и след година. Затова е необходима трансплантация на стволови клетки. На 13 септември нейни приятели съобщиха , че Ками е минала всички изследвания в Германия, взели са й ДНК кода и в момента се търси донор в базата данни.През това време тя е на поддържаща терапия, като се следи един важен показател в болницата в Германия. Авторът на информацията допълни:“ Стискайте палци и се молете да се случат нещата в най-скоро време, а ние продължаваме да набираме средства, както досега! Ками е момиче на 32 години. Ние си я приемаме като момиче, защото все още не е сбъднала най-голяма си мечта, да създаде свое семейство и да има дечица. Самата тя никога не е имала сплотено и подкрепящо я семейство в лицето на родителите си! Въпреки всичко тя е борбена, лъчезарна, умна, красива и амбициозна. Но най-вече е човек с чисто и безкрайно добро сърце! Всичките ѝ приятели могат да споделят същото, защото са много и все близки!“. Сумата за трансплантацията и съпътстващото лечение на Камелия  е непосилна за нея и приятелите ѝ, които искат да ѝ помогнат.Досега събраната информация за лечения на други хора със сходни заболявания показва, че за трансплантацията са необходими между 200 и 300 хиляди евро. Други около 15 000 евро трябват за донора и още около 50 000 евро за химиотерапията. Приятелите на жената са организирали във фейсбук и благотворителен базар „Заедно за Камелия“, в който всеки може да предложи на търг различни книги, дрехи, обувки, детски играчки, бижута, чанти, козметика. Пловдивски фотограф пък се е включил с фотосесии. Сумата от всички предложени артикули и услуги отива за лечението на 32-годишната жена. Дарителските сметки са в банка ДСК: EUR сметка с IBAN: BG93STSA93000026167852 сметка в лева с IBAN: BG68STSA93000026167817 BIC: STSABGSF Титуляр: Камелия Добрева Добрева", "date": "2019.09.17", "title": "Спасяват 32-годишна старозагорка с дарения на рожден ден"}
{"url": "https://www.monitor.bg:443/bg/a/view/italija-ekspremieryt-mateo-renci-pravi-nova-partija-175620", "text": "Експремиерът на Италия и бивш лидер на Демократическата партия Матео Ренци обви днес в интервю за в. „Република“, че напуска собствената си политическа формация. С него си тръгват 20 депутати и 10 сенатори, които ще се обединят в самостоятелни групи в Долната и Горната камара на Парламента. Намерението на Ренци е до месец той и съмишлениците му да образуват нова лявоцентристка партия, която според запознати би трябвало да се казва „Да, Италия!“ или „Гражданско движение“. Експремиерът, който подкрепи сегашното коалиционно правителство на демократите и на Движението „Пет звезди“, в което трима негови хора са министри, увери по телефона премиера Джузепе Конте, че нямало „да бута кабинета“. Излизането на 44-годишния Ренци от партията, в която направи политическата си кариера и благодарение на която стана най-младият министър-председател в историята на Италия, днес е новина №1 в страната. Самият той твърди, че неодобряваният от мнозинството негови досегашни съпартийци ход ще донесе само добро на демократите, тъй като щял да върне в партията нейни привърженици, напуснали я заради хапливия му характер. От друга страна бившият лидер на демократите смята, че с новата си формация ще разшири влиянието на реформаторите в центъра на политическия спектър и от това щяла да има полза единствено левицата – естествен негов партньор. За главен свой политически опонент Матео Ренци пък нарочи в интервюто за „Република“ лидера на партията „Лига“ и вицепремиер допреди двайсетина дни Матео Салвини. За голяма част от политическите наблюдатели в Рим и Милано решението на експремиера да напусне Демократическата партия е хазартен ход, който бил продиктуван от желанието му да играе непрекъснато важна роля в управлението на държавата. По подобие на някогашния лидер на Италианската социалистическа партия Бетино Кракси, който през 70-те и 80-те години на миналия век с десетина процента от гласовете на италианците успяваше да бъде винаги балансьор в изпълнителната власт и на няколко пъти стана дори министър-председател. Засега политическите оракули в Рим предвиждат, че при избори в обозримото бъдеще Матео Ренци и хората му могат да се надяват на между 6 и 8 на сто от гласовете, но цифрата можела да достигне и 15%. Мнозина анализатори обаче смятат, че въпреки уверенията на експремиера, че ще подкрепя и занапред правителството на Джузепе Конте, на практика с отлюспването си от демократите Ренци подписва неговата смъртна присъда. И налива вода точно във воденицата на определения за негов опонент №1 водач на партията „Лига“ Матео Салвини, който открай време желае неистово предсрочни избори.", "date": "2019.09.17", "title": "Италия: Експремиерът Матео Ренци прави нова партия"}
{"url": "https://www.monitor.bg:443/bg/a/view/nikolova-i-selishka-otpadnaha-rano-na-svetovnoto-po-borba-175618", "text": "Миглена Селишка и Евелина Николова записаха ранни загуби и отпаднаха от световното първенство по борба в Нурсултан (Казахстан). При 50-килограмовите Селишка претърпя поражени на старта от шведката Фредерика Петерсон. Българката водеше с 9:4 точки, но допусна да бъде туширана. Още в следващата среща скандинавката също загуби и българското участие приключи. При 53-килограмовите Николова също падна на старта от Луиса Валверде Мелендрес (Еквадор) с технически туш при 1:12 точки. Впоследствие южноамериканката стигна до четвъртфиналите, където обаче претърпя поражение с 1:5 точки от Мария Преворалаки (Гърция), а така участието на Николова също приключи. И двете категории са олимпийски, а първите пет състезателки взимат квоти за Токио 2020. Догодина предстоят още две олимпийски квалификации - европейска в Будапеща от 19 до 22 март и световна в София от 30 април до 3 май. А финалистите взимат квоти за игрите. Утре на тепиха излизат Мими Христова (57) и Мария Оряшкова (76) в олимпийските категории, както и Юлияна Янева (65) в неолимпийската. А последните ни представителки при жените - Тайбе Юсеин (62 кг), София Георгиева (68), чиито категории също са олимпийски, ще се борят в четвъртък.", "date": "2019.09.17", "title": "Николова и Селишка отпаднаха рано на световното по борба"}
{"url": "https://www.monitor.bg:443/bg/a/view/traktor-john-deere-postavi-svetoven-rekord-po-sybirane-na-seno-175417", "text": "На 26 август беше поставен нов световен рекорд по събиране на сено от впечатляващия тандем трактор John Deere 6250R и четирироторен сеносъбирач KUHN Gyrorake GA 15131 с работна ширина от 9,50 до 14,70 м. Това съобщиха от пресцентъра на Мегатрон. Само за 8 часа бяха обработени 188,9 хектара на четири различни полета. Лекото тегло, изключителната издръжливост и интелигентни функции на трактора поддържаха производителността на най-високо ниво, дори при работа по хълмисти терени. Световният рекорд бе поставен в типична кравеферма в централния регион на Дания. Тестовият център на DLG потвърди рекорда след извършване на няколко измервания на място по време на опита. Качеството на фуража беше потвърдено, както и средната производителност от 23,6 хектара на час. Оператор на трактора беше Mikael Skeldal, който управлява кравефермата със своето семейство. Той каза, че се е възползвал от джойстика CommandPRO и оценява неговата съвместимост с ISOBUS за работа със събирача, както и възможността да наблюдава дейностите чрез терминала CCI 1200 на Kuhn и джойстика WTK. Това му е позволило да вижда в реално време свършената работа и да оптимизира настройките на ротора без никакво прекъсване по време на опита.", "date": "2019.09.17", "title": "Трактор John Deere постави световен рекорд  по събиране на сено"}
{"url": "https://www.monitor.bg:443/bg/a/view/miliarderka-se-razgoli-za-playboy-175624", "text": "Младата милиардерка Кайли Дженър за пръв път позира за Playboy, като се снима гола, покрита само с прозрачен воал, пише в.\"Метро\". Двадесет и две годишната риалити звезда застана пред обектива на украинската фотографка Саша Самсонова, която живее и работи в Лос Анджелис. В първата част на фотосесията Кайли позира за октомврийския брой на мъжкото списание с Травис Скот, бащата на своята дъщеря. Следват \"горещите\" й снимки под прозрачната бледосиня тъкан. В интервю за списанието Дженър си призна, че никога не си е и помисляла, че някой ден може да позира за Playboy. Но резултатите от фотосесията надминали нейните очаквания и тя много харесала снимките. На един от последните фотоси тя позира като зайче на Playboy. А на корицата на октомврийското издание фигурира торса на милиардерката в червен бански костюм, без да е изобразено лицето й.", "date": "2019.09.17", "title": "Милиардерка се разголи за Playboy"}
{"url": "https://www.monitor.bg:443/bg/a/view/blatechki-i-vyldobrev-v-doza-shtastie-oficialen-trejlyr-175602", "text": "Официалният трейлър на българския филм „Доза щастие“, който ще се появи на голям екран на 8 ноември, вече е факт. Първата пълнометражна лента на Яна Титова пресъздава истинската история на младата Весела Тотева и нейната успешна битка със зависимостта. Новият официален трейлър разкрива още няколко любими на публиката актьори, към които Яна Титова е отправила интересно творческо предизвикателство. Ролята на един от ключовите мъжки персонажи е поверена на Асен Блатечки. В една по-нетипична посока е насочен и изборът на Стефан Вълдобрев, втората специална изненада, която се появява в последните актуални сцени от филма. Припомняме, че във вече обявения актьорски състав на „Доза Щастие“ фигурират Иван Бърнев, Ирмена Чичикова, Силвия Лулчева, Васил Бинев, Александър Алексиев, Илка Зафирова, Стоян Дойчев, Цветан Алексиев, Лидия Инджова, Димитър Николов и Филип Аврамов. В главната роля, като своята майка Весела Тотева, се изявява Валентина Каролева, а един от основните детски персонажи е изигран от наследницата на Яна Титова и Александър Алексиев – 5-годишната Ая.", "date": "2019.09.17", "title": "Блатечки и Вълдобрев в „Доза щастие“ (ОФИЦИАЛЕН ТРЕЙЛЪР)"}
{"url": "https://www.monitor.bg:443/bg/a/view/ep-podkrepi-kristin-lagard-za-prezident-na-ecb-175623", "text": "Европейският парламент подкрепи днес с 394 гласа \"за\" срещу 206 \"против\" и 49 въздържали се Кристин Лагард за следващ президент на Европейската централна банка (ЕЦБ), съобщиха световните агенции. Гласуването се състоя тайно, а резултатът изразява одобрение за предложението на Европейския съвет Лагард да оглави банката. Идния месец държавните и правителствените ръководители от ЕС трябва да приемат официалното окончателно решение за нейното назначение с мандат от осем години от 1 ноември. Лагард не участва в обсъждането на нейната кандидатура в ЕП. По-рано този месец тя бе изслушана от съответните парламентарни комисии, които също дадоха своето одобрение. На 31 октомври Драги ще се оттегли в края на осемгодишното си председателство, за да отстъпи място на Лагард. Драги бе инициаторът на последното решение за рестартиране на количественото облекчаване, но то срещнало съпротивата на управителите на централните банки в Германия, Франция и Холандия и от членове на управителния съвет, включително Беноа Кьоре. Ръководителят на холандската централна банка Клаас Кнот дори предприе необичайната стъпка да критикува решението в официално изявление.", "date": "2019.09.17", "title": "ЕП подкрепи Кристин Лагард за президент на ЕЦБ"}
{"url": "https://www.monitor.bg:443/bg/a/view/bg-med-i-mljako-otichat-kym-kitaj-175414", "text": "14 български предприятия изнасят млечни продукти за Китай, съобщи земеделското министерство. Първите четири от тях бяха одобрени от Генералната митническа администрация на Китайската Народна Република (КНР) през месец юли 2019 г. В началото на месец септември тази година одобрение за износ получиха още 10 български предприятия.  През месец септември 2016 г., по време на първи мандат на Десислава Танева като министър на земеделието и храните бе подписан Протокол между Министерството на земеделието и храните на Република България и Генералната администрация за надзор на качеството, инспекция и карантина на КНР за ветеринарните и здравни изисквания за износ на млечни продукти.  По това време Генералната администрация за надзор на качеството, инспекция и карантина на КНР беше китайският национален компетентен орган.  От 20 април 2018 г. това е Генералната митническа администрация на КНР. След подписването на документа 21 български фирми изявиха желание да изнасят своите млечни продукти за Китай. През последните три години Българската агенция по безопасност на храните (БАБХ)  изпращаше попълнени изискваните от китайската страна въпросници и допълнителна информация за тези български предприятия.  МЗХГ и БАБХ полагат всички усилия за възможно най-скорошно одобряване от страна на Генералната митническа администрация на КНР и на останалите 7 български предприятия. България и Китай също така подписаха протокол с условията, които родните производители на мед трябва да спазват, за да изнасят продукцията си към азиатската страна, сочи информация на сайта на Българската агенция по безопасност на храните (БАБХ). Този протокол е подписан от зам.-министъра на митническата администрация в Китай Ли Гуо и от зам.-министъра на земеделието Янко Иванов. Документът определя изискванията при инспекция, карантина и ветеринарно-санитарни действия на меда. Следващ етап от процедурата за износ е от българска страна да бъдат предоставени списъци с предприятия за преработка на пчелен мед, отговарящи на изискванията, както и договаряне на образеца за сертифициране. Преработвателните предприятия, които възнамеряват да извършват износ на мед за Китай, трябва да са регистрирани от тяхната държава. Подписването на протокола е ключов етап от цялостната процедура по договаряне на условията за износ на български мед за азиатския пазар. С него България се ангажира да упражнява засилен контрол и надзор върху предприятията за производство и преработка на пчелен мед, за да гарантира качество и безопасност на изнасяната продукция, се казва още в съобщението на агенцията.", "date": "2019.09.17", "title": "БГ мед и мляко потичат към Китай"}
{"url": "https://www.monitor.bg:443/bg/a/view/desetoklasnik-stjaga-kufari-za-valensija-ochakva-zlaten-medal-175609", "text": "Със златен медал очаква да се завърне от европейското първенство за юноши по таекуондо във Валенсия от 3 до 6 октомври десетокласникът на старозагорската езикова гимназия „Ромен Ролан“ Данаил Ладжев. Хлапакът, който тренира таекуондо при Георги Господинов от СК „Августа“ вече девет години съвсем наскоро се поздрави със сребърен медал от европейското за младежи и девойки до 21-годишна възраст в шведския град Хелзинборг. Там Ладжев успя да отстрани четирима от претендентите за медала, пропусна само последната среща, където се наложи да се бори с олимпийския шампион в категорията до 55 кг. През последните три години старозагорчето е станало носител на три медала от европейски първенства, бил е на първо място в световната рейтинг-класация до 16 години, а в момента е на 15-о място сред 18-годишните , коментира треньорът му.Въпреки натоварената спортна програма и всекидневните, продължаващи 3-4 часа тренировки в зала Ладжев е в топ-10 на най-добрите възпитаници на елитната езикова гимназия  в познанията си по английски и немски.", "date": "2019.09.17", "title": "Десетокласник стяга куфари за Валенсия, очаква златен медал"}
{"url": "https://www.monitor.bg:443/bg/a/view/16-godishen-bez-knijka-i-pijan-potroshi-folksvagen-175613", "text": "16-годишен старозагорец е настанен в болницата с порезни рани по лицето и крайниците и комоцио след тежка катастрофа с лек автомобил „Фолксваген“, който буквално се врязал в стената на къща при опит на водача да вземе завой. Инцидентът, който само по чудо не е завършил трагично е станал около 22,40 часа на 16 септември, зад волана е бил с година по-малък младеж от село Богомилово. При оглед на място, недалеко от центъра на село Малка Верея  станало ясно, че хлапакът няма свидетелство за правоуправление , а дрегерът показал 1,6 промила алкохол в издишания въздух. Колата е била карана с над 90 км /час, преди да се вреже в стената неправоспособният водач е демонстрирал „умения“, дрифтейки по асфалта недалеко от центъра на селото, разказват запознати.Фаталният удар е бил поет от колана на пътника, това спасило и живота му, коментират разследващите. По първоначални данни водачът и спътника му са употребили солидни количества алкохол в старозагорско заведение по време на сбирка по повод започването на новата учебна година.  В сектор „Пътна полиция“ при ОДМВР – Стара Загора е образувано досъдебно производство, тепърва ще се установява дали водачът е имал пълномощно от собственика на потрошеното Фауве.Бащата на водача е пристигнал на местопроизшествието едва на заранта във вторник, човекът научил от полицаите, че возилото му е катастрофирало.  ", "date": "2019.09.17", "title": "16-годишен без книжка и пиян потроши Фолксваген"}
{"url": "https://www.monitor.bg:443/bg/a/view/volejbolistite-sled-zagubata-francija-be-klasa-nad-nas-175611", "text": "Националният отбор на България по волейбол претърпя тежко поражение от Франция с 0:3 (-19, -21, -14) на европейското първенство за мъже. Загубата бе първа за българите от началото на груповата фаза. Нашите допуснаха много грешки в хода на мача, който продължи само 71 минути. Това допълнително улесни задачата на французите, които демонстрираха отличен сервис, а блокадата им работеше на високи обороти и те нямаха проблем да постигнат четвърта поредна победа. Най-резултатен за България с 10 точки бе Цветан Соколов. Представителният ни тим заемаше трето място в класирането в група \"А\" с актив 3-1 преди последния си мач срещу Италия късно снощи. Успех за националите съхраняваше шансове им за втората позиция, за да избегнат лидерите в група \"С\" Словения и Русия на осминафиналите. Диагоналът Цецо Соколов коментира, че тимът ни е изиграл един от най-слабите си мачове през годината. \"Направихме страшно много грешки. В първия гейм въобще ни нямаше. Трябва да видим детайлно какво точно направихме. Това не бива да се повтаря\", категоричен бе Соколов пред БНР. \"Франция е отбор, който, колкото и да го натискаш със сервис, състезателите посрещат добре. Не можахме да се противопоставим и резултатът е налице\", добави Соколов. Либерото Теодор Салпаров пък смята, че е имало очевидна разлика в класите. \"Знаехме, че Франция е по-класният отбор в момента, дадохме каквото можахме, но по-добрият отбор победи. Съперникът ни надви с огромна разлика\", призна той.", "date": "2019.09.17", "title": "Волейболистите след загубата: Франция бе класа над нас"}
{"url": "https://www.monitor.bg:443/bg/a/view/fond-zemedelie-puska-pisma-v-neta-175415", "text": "Кандидатите по схемите и мерките на директните плащания, ще получават вече онлайн уведомителните си писма за извършените оторизации и преведени средства от ДФ „Земеделие” – Разплащателна агенция. Писмата се публикуват в Системата за електронни услуги (СЕУ), която е позиционирана на официалната интернет страница на фонда. Земеделските стопани, регистрирани в системата, имат достъп до публикуваните писма от личния си профил. До там се стига от основното меню „Администрация” – секция ”Справки” - поле „Кореспонденция”. При изтеглянето на уведомителното писмо, то се счита за връчено, като от следващия ден, започва да тече 14-дневен срок, в който при несъгласие, бенефициентите на ДФЗ могат да обжалват писмата по реда на чл.81 и чл.133, ал.1 от АПК. Бенефициентите, които все още нямат активиран достъп (регистрация) в СЕУ на ДФЗ, могат да получат уведомителните си писма в областната дирекция на фонда по адрес на регистрация (за ЮЛ и ЕТ) или постоянен адрес (за ФЛ). Чрез дигитализация на системите си ДФЗ цели въвеждането на бърза и сигурна комуникация с бенефициентите. В тази връзка се преустановява изпращането на хартиен носител на уведомителните писма, свързани със схемите и мерките на директните плащания. Разплащателната агенция разширява обхвата и надгражда с нови функционалности СЕУ, като част от цялостната концепция за електронизация на системите. Надграждане процесите на дигитализация се прави с цел на по-добра отчетност и контрол при администриране на финансовите средства от националния бюджет и от европейските земеделски фондове за една страна, а от друга – за улеснение на бенефициентите. В разработената индивидуална за всеки кандидат среда се дава възможност за визуализация на електронни документи, уведомления и географски данни. В публичната част на системата са налични регистри и справки, нормативни документи, калкулатори, както и специализирана географска карта.", "date": "2019.09.17", "title": "Фонд „Земеделие” пуска писма в нета"}
{"url": "https://www.monitor.bg:443/bg/a/view/elizabet-vtora-ostanala-bez-lichen-bar-zaradi-pijanstvo-na-bytlyrite-175619", "text": "Кралицата на Великобритания Елизабет Втора е била принудена да се лиши от личния си бар в Бъкингамския дворец, защото бътлърите си посръбвали от него и често се мотаели из покоите й в нетрезво състояние, пише в. „Дейли Стар“, като цитира филм за тайните на двореца, който ще бъде излъчен по-късно този месец. Персоналът има право да ползва някои от удобствата на двореца. По думите на бившия служител на пресслужбата на кралицата Дики Арбитър той например е плувал в басейна на Елизабет Втора. Пак той разказва, че представители на обслужващия персонал често се отбивали в бара и излизали от там доста подпийнали. И съответно тази практика била прекратена с радикалното решение барът да бъде затворен. Както е известно Бъкингамския дворец има има 775 зали, 52 спални и 78 бани, а персоналът който се грижи за домакинството на Елизабет Втора и принц Филип за всичко това е от 188 души. Дворецът, построен през 1703 г., разполага с всевъзможни удобства, сред които дори личен банкомат за нейно величество, пощенска служба, лекарски кабинет, който всъщност може да e операционна за спешни хирургически намеси, а в височината на голямата бална зала е колкото три дабълдекъра – легендарните двуетажни автобуси. Любопитен е фактът, че кралицата нарича това място „офис“. Племенникът на Меган Маркъл, Тайлър Дуули кръсти наркотик на 3-месечния й син Арчи, с очакване името да му донесе добри приходи. Разработената марихуана Archie Sparkie се отглежда в ранчо в щата Орегон, редом с още сортове от омайната трева на площ от 1 000 акра. Преди сватбата на леля си, на която Тайлър не беше поканен, той стартира бизнеса си с канабис, кръстен на нея – Markle Sparkle. 28,5 грама от него струваха 150 долара и беше промотиран с лозунга: „Толкова силен, че ще ти отвее короната!“. Момчето е син на Томас Маркъл-младши, който е полубрат на херцогинята на Съсекс. Междувременно британската преса не изоставя темата за това, че Меган и Хари са станали нежелана тема за Елизабет Втора. Служители в Бъкингамския дворец съветват гостите на кралицата да не споменават пред нея Меган Маркъл и принц Хари, твърди \"Дейли мейл\". Заради това че херцозите на Съсекс присъстват всекидневно в заглавията на медиите по цял свят, много от посетителите изгарят от желание да ги обсъдят с кралицата. Помощниците в двореца вече са започнали да се опитват да отклоняват вниманието на гостите от този въпрос и да ги насочват да водят разговори на \"по-учтиви\" теми.", "date": "2019.09.17", "title": "Елизабет Втора останала без личен бар заради пиянство на бътлърите"}
{"url": "https://www.monitor.bg:443/bg/a/view/zvezdite-ot-sa-sht-94-shte-igrajat-v-kyrdjali-175617", "text": "Впечатляващ мач ще събере отново златното поколение на България, извоювало бронзовите медали от Световното в САЩ'94. Срещата ще бъде на 26 септември на стадиона на „Арда“ в Кърджали. Съперникът на Стоичков и компания ще са звездите на Турция, които пък стигнаха до трето място на Мондиала в Корея и Япония през 2002 година. Организаторите уточниха, че цената на билетите ще бъде ниска, за да може максимално много хора да се насладят на шоусблъсъка. В сектор „А“ ще се влиза срещу 7 лева, във „В“ е 5 лева, а за сектор „Б“ талоните ще струват по 3 лева. За двубоя се очакват и много гости от Турция, които ще искат да видят играчите, донесли им толкова много радост. В близките дни ще станат ясни още детайли около организацията, както и пълният списък с имената на двата звездни отбора. В същото време звездата на тима ни от „американското лято“ Христо Стоичков не пропусна да зарадва почитателите си в социалната мрежа Instagram. Камата пусна видео, от което става ясно, че се намира в Неапол. Там Стоичков е почетен гост за откриването на Шампионската лига с мача на „Наполи“ срещу „Ливърпул“. “Чуйте, чуйте”, призовава Ицо под звуците на химна на Шампионската лига. - Кой е твоят фаворит? Напишете ми. Знаете кой е моят”, заявява във видеото Камата в приповдигнато настроение.", "date": "2019.09.17", "title": "Звездите от САЩ'94 ще играят в Кърджали"}
{"url": "https://www.monitor.bg:443/bg/a/view/stolichna-obshtina-otpusna-40-000-lv-pomosht-za-postradalite-pri-pojara-v-buhovo-175615", "text": "Столичният общински съвет (СОС) отпуска еднократна безвъзмездна парична помощ на пострадалите от пожара на 4 септември, в град Бухово, район \"Кремиковци\". Общинските съветници подкрепиха единодушно доклада на кмета Йорданка Фандъкова на последното заседание на този общински съвет. \"Благодаря на всички, че подкрепиха моя доклад, с който предлагам да подпомогнем на хората от изгорелия блок в Бухово със сума от 1000 лв. на домакинство за компенсиране на изгорялата им покъщнина\", каза кметът. Общо цялата сума е в размер на 40 000 лв. и се отпуска от бюджета на Столичната община. По думите на Фандъкова трагедията е голяма, тъй като става въпрос за блок с над 40 домакинства, чиято покъщнина е напълно изгоряла. Първата ни задача, заедно с много частни дарители, беше да помогнем на децата да тръгнат на училище, припомни кметът. Тя съобщи, че следващата цел е общината да помогне за възстановяването на покрива и жилищата, което ще изисква много повече средства. Фандъкова е възложила да бъде направено обследване и проект за възстановяване на покрива. Очаквам до 5-6 дни това да бъде факт и да подадем документи в Междуведомствената комисия за възстановяване и подпомагане към Министерски съвет за финансиране за възстановяването на покрива и конструкцията, посочи столичният кмет. Тя каза, че по принцип собствениците са длъжни да възстановят щетите за своя сметка, но в случая става въпрос за семейства, които не са в много добро финансово състояние. Много от тях нямат друго жилище и са приютени при близки или в общински центрове.", "date": "2019.09.17", "title": "Столична община отпусна 40 000 лв. помощ за пострадалите при пожара в Бухово "}
{"url": "https://www.monitor.bg:443/bg/a/view/chujdite-kompanii-tyrsjat-ofisi-s-visochina-pone-3-m-175616", "text": "Чуждите компании търсят офиси с височина поне 3 м и помещенията да са с огромни прозорци. Това стана ясно по време на церемонията за първа копка за строеж на нова сграда от кантори от клас „А“ в промишлената зона на столичния кв. „Хадилника“. Освен това големите чужди фирми предпочитат зони с осигурен подземен транспорт. Според Таня Косева-Бошова, председател на Асоциацията на собствениците на офис сгради, при избора на локация те анализират възможностите във всички райони на София - мащабът на града го позволява. „Преди 10 години бул. „Цариградско шосе“ започна да се развива като най-активната офис зона на столицата, а сега след разширението на метрото и трансформацията на индустриалните заводи в район „Лозенец“, в София Става дума за бившата промишлена зона в тази част на столицата и района около зоопарка на града, която постепенно се превръща зоната в предпочитано място за живеене и работа. По думите на Косева-Бошова, големите компании все повече се съобразяват с желанията и нагласите на служителите си за местоположението на работното място. Тя смята още, че съревнованието за квалифицирани специалисти е причина за все по-високите критерии и изисквания на компаниите в избора на сграда. Мястото, което обитават, трябва да кореспондира с духа и ценностите на компанията, с които служителите да се асоциират. „Други важни аргументи за решението в коя сграда да се разположи офисът на една компания са репутацията на инвеститора, професионалният опит и финансовата обезпеченост, които гарантират качественото завършване на обекта“, добави тя. Кошова-Бошова каза още, че бизнесът с недвижими имоти традиционно привлича интереса на хора със свободен капитал, защото привидно дава възможности за висока доходност с нисък риск. Тя припомни обаче кризата през 2008 г., която показа, че високата възвращаемост не е гарантирана. „С развитието на пазара, ставаме свидетели на нов тип вложения - дялово участие в компании, управлявани от хора с дългогодишен професионален опит в сектора“, добави тя. Проучване на пазара показва, че интересът към луксозния клас офиси се запазва, като полугодие. До края на 2019 се очаква да бъдат отдадени над 150 000 кв. м. Основен двигател, задаващ и нови стандарти в проектирането и изграждането на офис сгради са разрастването на компаниите, консолидацията на глобалните фирми както и навлизането на нови компании в България. Запитванията към проектите с отлична локация и изключителни технически параметри стартират още в начален етап на тяхното изграждане.", "date": "2019.09.17", "title": "Чуждите компании търсят офиси с височина поне 3 м"}
{"url": "https://www.monitor.bg:443/bg/a/view/za-pyrvi-pyt-bylgarski-avtori-probiha-na-korejskija-muzikalen-pazar-175603", "text": "Песен, създадена по време на първия международен творчески лагер за писане на песни у нас Sofia Songwriting Camp, влиза в осмия албум на една от водещите K-pop банди - Twice. Парчето, което носи името Rainbow, е първият пробив на български автори на корейския пазар. В създаването му участват Михаела Маринова и Никол Канева от 4Magic, както и супер успешното шведско продуцентско дуо JeL - Алекс Карлсон и Алексей Викторович. „Едно от най-ценните неща, които правя за всички артисти на „Вирджиния Рекърдс“ е да ги развивам и като автори на музика. Много е ключово да има повече изпълнители в България, които пишат собствените си песни, както и песните на свои колеги. Песента е най-важният елемент в нашия бизнес и затова създадох първия творчески лагер за писане на песни в България Sofia Songwriting Camp”, коментира управляващият директор на „Вирджиния Рекърдс“ Саня Армутлиева. Twice е южнокорейска женска банда, създадена през 2015 г. в музикалния риалити формат Sixteen. През 2016 г. сингълът им Cheer Up покорява всички музикални класации в Южна Корея и печели награда за „Песен на годината“ по време на Melon Music Awards и Mnet Asian Music Awards. Първият им албум се превръща в най-продаваният на корейския пазар за 2016-та, а само година след дебюта им, Twice успяват да продадат над 1,2 милиона копия от четирите си EP-та. Междувременно второто издание на Sofia Songwriting Camp вече е потвърдено и ще се проведе през пролетта на 2020 г. Очаква се то да надхвърли първото както по брой участници, така и по имената, които ще станат част от него.", "date": "2019.09.17", "title": "За първи път: Български автори пробиха на корейския музикален пазар"}
{"url": "https://www.monitor.bg:443/bg/a/view/20-godishen-postrada-pri-pojar-v-doma-si-175598", "text": "С обгорели ръце се е отървал 20-годишен младеж, след като пожар избухнал в дома му в пазарджишкото село Величково. Съобщението за инцидента е било получено в 01:31 ч. в понеделник и веднага към селото са изпратени два противопожарни автомобила от Районната служба „ Пожарна безопасност и защита на населението“ в Пазарджик. Пострадал е мъж на 20 г., с  изгаряне по горните крайници, който след първоначален преглед е транспортиран  в  Центъра за спешна медицинска помощ в областния град. Унищожени са един квадратен метър каратаван, опушени са стени 60 кв., пострадала е и дограмата на засегнатото от пожара помещение.   Спасена е къщата. Огнеборци от пазарджишката регионална дирекция „ Пожарна безопасност и защита на населението“, както и служители от Държавно горско стопанство в Панагюрище са гасили и пожар в гора в района на село Смилец, община Стрелча. Пламъците са тръгнали от нива в съседство и въпреки усилията на пожарникарите огънят е унищожил 30 декара иглолистна и 100 декара широколистна гора.", "date": "2019.09.17", "title": "20-годишен се отърва с обгорели ръце при пожар в дома му"}
{"url": "https://www.monitor.bg:443/bg/a/view/e-uslugite-na-nap-njama-da-sa-dostypni-tazi-vecher-175599", "text": "Електронните услуги на Националната агенция по приходите (НАП) няма да бъдат достъпни тази вечер. Прекъсването ще продължи от 18:00 ч. до 19:00 ч.  От приходната агенция се извиниха за неудобството като изтъкнаха, че причина за него е подмяната на оборудване в Министерство на финансите.", "date": "2019.09.17", "title": "Е-услугите на НАП няма да са достъпни тази вечер"}
{"url": "https://www.monitor.bg:443/bg/a/view/kontuzija-sprja-mavrodieva-za-svetovnoto-v-doha-175606", "text": "Европейската шампионка в тласкането на гюле в зала от Глазгоу 2019 Радослава Мавродиева ще пропусна световното първенство по лека атлетика в Доха, което ще се проведе от 27 септември до 6 октомври. Тя има проблем с контузия в кръста, заради който участва, при това неубедително, само на две състезания това лято, като стана трета на Балканиадата в Правец със скромните 16,81 м. Мавродиева има покрит норматив за световното, който е 18,00 м, но отпадна от състава на България. В него са включени шестима атлети. Това са Ивет Лалова-Колио (200 метра), Мирела Демирева и Тихомир Иванов (скок височина), Георги Цонов, Габриела Петрова и Александра Начева (троен скок). Както е ясно, Ивет има покрит норматив и на 100 м, но предпочете да стартира само на по-дългия спринт заради сгъстената програма на шампионата.", "date": "2019.09.17", "title": "Контузия спря Мавродиева за световното в Доха"}
{"url": "https://www.monitor.bg:443/bg/a/view/brakonieri-otsjakoha-12-kubika-dyrva-v-tervel-175601", "text": "12 кубически метра дърва за огрев са задържали служители на ДЛС-Тервел през изминалата седмица, съобщиха от Североизточното държавно предприятие. Това е най-голямото количество за последните месеци. На нарушителите са съставени три акта по Закона за горите. 36 са проверките в стопанството за периода 9.09-16.09.2019г. Още 2 пространствени кубически метра дърва за огрев са се опитали да откраднат бракониери от горски територии в обхвата на ДГС-Варна. За нарушението служителите на стопанството са им написали два акта. 603 проверки извършиха горските от всички териториални поделения на Североизточното държавно предприятие през последната седмица. Най-много са инспекциите в обекти за добив на дървесина и на превозни средства, които преминават през горските територии. Заради Африканската чума по свинете зачестиха и контролите при ловците и всички, които работят в горите. 144 ловци, риболовци и физически лица са проверени през изминалата седмица. ", "date": "2019.09.17", "title": "Хванаха бракониери с 12 кубика дърва в Тервел"}
{"url": "https://www.monitor.bg:443/bg/a/view/bylgarija-podkrepja-syzdavaneto-na-edinni-evropejski-merki-sreshtu-kiberataki-175607", "text": "България подкрепя идеята и необходимостта да бъдат приети мерки на ниво Европейски съюз (ЕС) за справяне с нарастващата заплаха от кибератаки, свързани с финансовите услуги. Това стана ясно от заседание на Съвета на ЕС по икономически и финансови въпроси (ЕКОФИН). Стратегическият дневен ред за периода 2019-2024 г., приет от Европейския Съвет през юни 2019 г., призовава за цялостен подход за защита на Европа от кибератаки и хибридни заплахи. По време на дискусията министрите и управителите на централни банки от Стария континент обсъдиха ролята на финансовия сектор в противодействие на хибридните заплахи. Българското финансово министерство коментира, че всички страни трябва да следват балансиран и координиран подход за ограничаване на хибридните заплахи. Борбата с климатичните промени също бе обсъдена като министрите предложиха да се организират редовни дискусии за анализ на прилаганите мерки против глобалното затопляне. \"България отбелязва значението на различните мерки на национално ниво и на ниво ЕС, особено в ценообразуването на въглеродните емисии, като най-ефективен начин за намаляване на емисиите на парникови газове\", коментират от Министерството на финансите (МФ). Според МФ когато се взимат решения за климата, те трябва да бъдат свързани и с вземането на икономически и финансови решения. По време на заседанието бе коментирана и ролята на енергийното данъчно облагане като метод за намаляване на ефекта от изменението на климата. Българската позиция е, че а не основна за постигане на целите на ЕС. България не възразява срещу евентуално преразглеждане на Директива 2003/96/ЕО на Съвета от 27 октомври 2003 г. относно преструктурирането на правната рамката на Общността за данъчно облагане на енергийните продукти и електроенергията. Присъстващите на ЕКОФИН коментираха приоритетите при изграждането на Съюз на капиталовите пазари. От ресорното министерство смятат, че първо трябва да се направят промени в някои от по-старите законодателни актове в областта на финансовите услуги, наложени от навлизащите финтех услуги. До края на годината във всички държави-членки на ЕС. Българската позиция е, че е трудно да се създаде система за многостранно фискално наблюдение, която да е оптимална за всички 28 държави-членки.", "date": "2019.09.17", "title": "България подкрепя създаването на единни европейски мерки срещу кибератаки"}
{"url": "https://www.monitor.bg:443/bg/a/view/kobrata-izbuhna-sreshtu-furi-175600", "text": "Най-успешният ни професионален боксьор Кубрат Пулев отправи жесток словесен залп по колоритния британец Тайсън Фюри, наричайки го \"клоун\" и \"плямпало\". Циганския крал е известен с провокациите си, но този път Кобрата не спести пиперливи епитети по адрес на Фюри. Пред американската репортерка Хелън Йе той засипа с обиди британеца, коментирайки боя му с Ото Валин. \"Гледах мача му. Не направи нищо особено. Има само една голяма уста. Той е едно плямпало. Нищо специално, заяви Пулев и продължи: Би се срещу съперник, за когото това беше първи голям мач в кариерата. По принцип би трябвало да го нокаутира, а той дори получи тежка аркада.\" Докато отговаряше на въпросите, Кобрата видя плакат на Тайсън Фюри в залата на \"Топ Ранк\", посочи го и със замах го свали от стената. \"Снимката е много хубава, но го виждам като клоун. Това, което виждаме, е един клоун. Не е за тази зала. Толкова много топ боксьори са били тук като Майк Тайсън, а този не е за тук\", изрече Кубрат Пулев пред смаяния поглед на журналистката. \"Той само плямпа и не уважава другите боксьори. Затова бях изненадан, че въпреки големите му закани, се би 12 рунда. Преди години, докато още бях в \"Зауерланд\", те преговаряха с него за мач с мен. Беше свободен, нямаше двубой, а каза, че не може да се бие с мен. В момента съм претендент №1 на IBF и трябва да се бия с победителя от реванша между Антъни Джошуа и Анди Руис. Защо ми е да се бия с Фюри? Но такъв мач не е проблем за мен. Със сигурност ще го има в бъдеще. Но той сигурно се страхува, не знам. Попитайте го. Аз съм готов, уважавам всеки боксьор\", коментира още Кобрата. Преди очаквания мач за световната титла догодина българинът е близо до първи двубой на открито в кариерата си. Кубрат Пулев трябва да се боксира на 9 ноември във Фресно, Калифорния. По думите на агента на Кобрата Боб Аръм домакин на галата ще е стадион \"Чуканси Парк\", където играе бейзболният \"Гризлис\", а капацитетът му достига до 16 хиляди.", "date": "2019.09.17", "title": "Кобрата избухна срещу Фюри"}
{"url": "https://www.monitor.bg:443/bg/a/view/arestuvaha-51-godishen-za-opit-za-ubijstvo-narygal-sysedka-ot-revnost-175596", "text": "51-годишен мъж от село Ръжево в община Калояново край Пловдив се озова зад решетките, след като направил опит да убие своя съседка на 64 години. При мелето извършителят Богоя Стефанов наръгал и друг свой комшия, съобщиха от полицията в Пловдив. Според хора от селото причина за кавгата е силна ревност. Дали това е така, или мотивът за опита за убийство е друг, ще установи стартиралото разследване. То започнало, след като на 16 септември минути преди 12 часа в полицията било получено съобщение за намушкани мъж и жена в село Ръжево. Отишлите на мястото полицаи установили, че 51-годишният Богоя е наръгал с нож в лицето и в гърба съседката си Росица Георгиева. Тя била нападната пред дома си в селото, уточниха от полицията. За да отърве жената от нападението с нож, й се притекъл на помощ комшията Лазар. Така и той се сдобил с прободни рани в крака. Двамата намушкани жители на село Ръжево били закарани в болница в Пловдив. Жената пострадала доста по-сериозно и била приета в здравното заведение с опасност за живота. Лазар бил прегледан, след което бил освободен за домашно лечение. Извършителят Богоя бил задържан за 24 часа в местното районно управление на полицията. След изтичането им наблюдаващият прокурор от окръжната прокуратура в Пловдив трябва да прецени дали да го остави зад решетките за нови 72 часа. Работата по цялостното изясняване на причините и обстоятелствата около случилото се продължава разследващ полицай.", "date": "2019.09.17", "title": "Арестуваха 51-годишен за опит за убийство, наръгал съседка от ревност"}
{"url": "https://www.monitor.bg:443/bg/a/view/vss-nakaza-metodi-laolov-175610", "text": "Съдията Методи Лалов беше наказан и освободен като съдия. В началото на август подаде оставка. Това реши Съдийската колегия на Висшия съдебен съвет. Точката беше включена като допълнителна в дневния ред на кадровиците. Членове на Колегията, които са против освобождаването, все пак имаше. Това бяха Стефан Гроздев, Севдалин Мавров, Боян Магдалинчев и Вероника Имова. След като мнозинството в Колегията одобри оставката му, Лалов, вече официално може да се впусне в политиката. На продължило близо 6 часа изслушване и дебат относно дисциплинарката на Лалов, Съдийската колегия реши, че ще го накаже с две \"забележки\". ", "date": "2019.09.17", "title": "ВСС освободи Методи Лалов след две забележки"}
{"url": "https://www.monitor.bg:443/bg/a/view/ubiec-vliza-za-12-godini-zad-reshetkite-175608", "text": "12-годишен престой при първоначален строг режим зад решетките си „осигури“ 25-годишен жител на павелбанското село Долно Сахране, който застана пред Темида по обвинение в убийството на свой  съселянин. Обвиняемият Недко Койчев се съгласи на съкратено съдебно дирене като призна всички факти и обстоятелства довели до кончината на 56-годишния Гунчо Гунчев привечер на 9 юни.Смъртта на възрастния мъж е в резултат на множество тежки ритници в тялото и главата, нанесени му от употребилия голямо количество алкохол младеж. Побоят е бил нанесен пред смаяните очи на дузина свидетели, които обаче не посмели да се намесят от страх, че и те могат да пострадат от развилнелия си Койчев , подпомогнат  първоначално от връстника си Иван Сотиров. Жертвата с нищо не е предизвикала гнева на младежите, категорични са разследващите, които така и не успели да съберат достатъчно логични обяснения за изстъплението, извършено само на метри от сградата на селското кметство и паметничето на загиналите във войните долносъхраненци. При задържането му от полицаите убиецът отказал да даде кръвна проба за алкохол с аргумента, че…изпитва страх от убождането. Присъдата на 5-членния състав при старозагорския окръжен съд е 18-годишна, но пада с 1/3 поради съкратеното гледане на казуса. Койчев е осъден да заплати 60 000 лв за претърпени неимуществени вреди, болки и страдания на брата на убития Дончо Гунчев, който претендираше за 80 000 лв. В хода на разпоредителното заседание , състояло се през август съдът върна обратно обвинителния акт на прокуратурата за отстраняване на явна фактическа грешка, но апелативните съдии в Пловдив прецениха, че и в този вид делото може да бъде гледано. Присъдата може да бъде обжалвана, до тогава Койчев ще остане в ареста, където е от 15 месеца с постоянна мярка за неотклонение „задържане под стража“.", "date": "2019.09.17", "title": "Убиец влиза за 12 години зад решетките"}
{"url": "https://www.monitor.bg:443/bg/a/view/prabylgarite-smeniha-divija-plaj-s-luks-v-igri-na-voljata-175591", "text": "Племето на прабългарите, което изкара седмица под открито небе и без храна в „Игри на волята“, си извоюва пребиваване в заветната луксозна вила в шоуто. В битката за територия последните станаха първи. Племената се състезаваха на щафетен принцип, по един от всеки отбор. Участниците трябваше да плуват до понтон в морето, след това да минат по греда, но без право да ходят изправени. От там плуваха до шамандура, на която имаше закачени топки, за всяка топка имаше завързан ключ. Всеки воин избираше топка и плуваше обратно до брега. На брега ги очакваха завързани стъпала, които бяха закопчани с осем катинара. Двама от всяко племе трябваше да отключат катинарите, да подредят правилно стълбата и да се качат на кулата. Въпреки, че Амелия – Мира и Бояна объркаха ключовете, славяните успяха да завършат на второ място и следващата седмица ще спят в рибарската хижа. Племето им е съставено от най-разглезените участници и откъсването от лукса веднага се отрази на отношението им. Траките се представиха най-слабо и ще спят на плажа. Те обаче са сплотени и недостигът на елементарни удобства трудно ще сплоти духа им. В епизода тази вечер ще бъде показана втората капитанска битка в шоуто. В нея сили ще мерят три дами - Венцислава от племето на прабългарите, Марешка от името на славяните и Радостина за отбора на траките.", "date": "2019.09.17", "title": "Прабългарите смениха дивия плаж с лукс в „Игри на волята“"}
{"url": "https://www.monitor.bg:443/bg/a/view/otvarjat-za-poseshtenie-turskijat-ucheben-korab-sandjaktar-175588", "text": "Учебният кораб „Санджактар” от военноморските сили на Република Турция, който е на рутинна визита във Варна, отваря днес от 14 до 17 часа за посещение на граждани и гости на града. Желаещите да се качат на борда на военния кораб, който е хвърлил котва на Морска гара-Варна, ще бъдат допускани след преминаване през проверка от Военна полиция, които са изградили контролно-пропускателен пункт. Старши на похода е капитан І ранг Ерол Кючук, а командир на турския военен кораб - капитан І ранг Серхан Атеш. Ръководител на учебната практика на групата турски курсанти е капитан ІI ранг Кадир Атасевен. След пристигането си военнослужещи от „Санджактар” (TCG Sancaktar) се срещнаха в Община Варна със зам.-кмета Коста Базитов. В разговорите участва и полк. Ердоган Дур – аташе по отбраната на Турция в България. Гостите бяха  запознати с богатото културно-историческо наследство на Варна и приоритетите в работата на общинската администрация. В програмата за посещението във Варна са предвидени протоколни визити, посещения и разглеждане на ВВМУ „Н.Й. Вапцаров“ и Военноморския музей, както и спортни срещи между отбори на българските и турските курсанти. Корабът ще напусне Варна на 18 септември.  ", "date": "2019.09.17", "title": "Отварят за посещение турския учебен кораб „Санджактар”"}
{"url": "https://www.monitor.bg:443/bg/a/view/ruse-posreshtna-ikonata-na-sv-luka-vojno-jasenecki-175593", "text": "Русенският митрополит Наум, свещеници и миряни посрещнаха пред катедралния храм „Света Троица“ в Русе иконата на Св. Лука Войно-Ясенецки с вградена частица от мощите му и иконата Покров Богородичен от село Пасицели, Украйна. Светините бяха донесени от Балтския и Ананиевски митрополит Алексей и духовници от Украинската православна църква. Непосредствено след посрещането в храма бе отслужено молитвено последование. Иконата на Св. Лука Войно-Ясенецки е дарение и остава завинаги в Русенската епархия, а иконата Покров Богородичен ще бъде в катедралния храм три дни – до 17,00 часа на 19 септември. Св. Лука Войно-Ясенецки, архиепископ Кримски и Симферополски, е познат и като светецът-хирург. Роден е на 27 април 1877 г. Завършва медицина в Киев. В операционната зала прочитал молитва над болния, прекръствал себе си, лекарите и сестрите, намазвал с йод под формата на кръст мястото и едва тогава хващал скалпела. Операциите му винаги били сполучливи. Умира на 11 юни 1961 г.", "date": "2019.09.17", "title": "Русе посрещна иконата  на Св. Лука Войно-Ясенецки"}
{"url": "https://www.monitor.bg:443/bg/a/view/cik-i-sem-si-pojelaha-spokojni-izbori-175590", "text": "ЦИК и СЕМ си пожелаха спокойно протичане на местните избори на 27 октомври. Това стана по време на съвместен брифинг по повод подписване на споразумение за местните избори. Това е седмото подред споразумението и то разрешава на СЕМ да осъществява мониторинг върху дейността на доставчиците на медийни услуги по време на предизборната кампания.  Председател на ЦИК Стефка Стоева настоява за спокойно и нормално протичане на изборния процес, за повече отговорност, за спазване на професионалните журналистически правила и норми. Тя очаква кампанията да бъде в синхрон с българското законодателство, да се спазва добрият тон, като пожела успех на всички кандидати в предстоящата местна надпревара за кметските постове. От ЦИК са убедени, че ще получат пълен специализиран мониторинг, отразяващ медийното представяне на предстоящите местни избори, насрочени за 27 октомври. Освен това ЦИК ще работят с всички държавни органи, ангажирани с изборите. Стоева уточни, че последното подписване на споразумение е било на 18 април преди евровота. Тя отчете, че на миналите избори са били установени 18 нарушения от партии и коалиции и 34 от медии. Председателят на СЕМ София Владимирова също изрази надежда изборите да бъдат благоприятни за всички хора в столицата. Тя вярва, че изборите могат да преминат в спокойна атмосфера в съответствие със законите, които ги регулират.", "date": "2019.09.17", "title": "ЦИК и СЕМ си пожелаха спокойни избори"}
{"url": "https://www.monitor.bg:443/bg/a/view/agencija-po-zaetostta-osigurjava-detegledachi-175604", "text": "Агенцията по заетостта стартира нов прием на заявления по проект „Родители в заетост” от 17.09.2019 г. до изчерпване на финансовия ресурс. Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020 и подпомага родителите за по-доброто съвместяване на професионалния с личния живот. Същевременно той предоставя възможност за заетост на безработни лица за полагане на грижи за отглеждане на деца. Ще се приемат заявления от родители, които не са се върнали на работа, а отглеждат децата си на възраст от 0 до 5 години и те не са записани в детска ясла или градина. Право на участие имат и многодетни родители с три или повече деца на възраст от 0 до 12 години, които са се върнали на работните си места, а децата посещават детски ясли, градини или училище. Могат да кандидатстват и регистрирани безработни родители, които отговарят на горните две условия. От тях обаче се изисква да започнат работа при работодател или като самонаети до четири месеца от получаване на услугата за отглеждане на дете. Максималният срок за ползване на детегледач по проекта е до 18 месеца или до навършване на 5 или 12 години на детето. Кандидатите за детегледачи се набират от бюрата по труда сред желаещите безработни или неактивни лица. След това те трябва да получат одобрение и от родителите. В рамките на предходните приеми 3 368 родители са одобрени от общо 4 854, подали заявления. 5 387 безработни лица пък са изявили желание да бъдат наети като детегледачи, а одобрените са 3 917. Сключени са 2 769 трудови договори с детегледачи. Заявления от родители ще се приемат до изчерпване на финансовия ресурс на хартиен носител, лично във всички бюра по труда в страната", "date": "2019.09.17", "title": "Агенция по заетостта осигурява детегледачи"}
{"url": "https://www.monitor.bg:443/bg/a/view/goranov-s-ideja-informacionno-obslujvane-da-poeme-kibersigurnostta-v-dyrjavata-175587", "text": "\"Информационно обслужване да поеме гарантирането на киберсигурността. Това е един от вариантите, които обмисля държавата, стана ясно от думите на финансовия министър Владислав Горанов, който заедно с премиера бе на откриването на швейцарски завод в Петрич. Горанов уточни, че има поне два сценария за действия за подобряване на киберсигурността и електронното управление. Единият е свързан с осигуряването на по-високи възнаграждения, адекватни на пазара, коментира той проблема със заплатите на IT специалистите в държавния сектор, за което стана въпрос и на сутрешния форум с участието на премиера Бойко Борисов.", "date": "2019.09.17", "title": "Горанов с идея \"Информационно обслужване\" да поеме киберсигурността в държавата "}
{"url": "https://www.monitor.bg:443/bg/a/view/pchelari-ot-chernomorskija-region-obsyjdat-za-obsht-navlizane-na-vynshni-pazari-175589", "text": "Пчелари от пет страни от Черноморския регион обсъждат възможностите за съвместно излизане на различни пазари. Това съобщи днес Тодорка Димитрова - директор на Агенцията за икономическо развитие-Варна. Организацията е организатор на Международният панаир на пчеларските продукти, който се провежда в партньорството на Областния информационен център в града. В проявата участват производители от България, Румъния, Турция, Украйна и Молдова. Димитрова обясни, че основната цел е да се създаде мрежа на производителите на пчелни продукти от региона, за да могат в бъдеще те да работят заедно, да обменят информация за новостите в биологичното пчеларство, новите технологии и други. Една от целите на мрежата е да се видят възможностите за съвместно излизане на пазара не само в Черноморския басейн, но и на други места. Причината за това е, че пчеларите от отделни райони не могат да осигурят достатъчно количество мед за други континенти. Проектът \"Увеличаване на търговията и модернизацията на пчеларството и свързаните с него сектори в Черноморския басейн\" е финансиран от програма \"Черно море 2014-2020\" и е с продължителност две години.", "date": "2019.09.17", "title": "Пчелари от Черноморския регион обсъждат общо навлизане на външни пазари"}
{"url": "https://www.monitor.bg:443/bg/a/view/rod-stuart-pobedi-raka-175585", "text": "Легендарният рокаджия Род Стюарт заяви, че е страдал от рак на простатата, но вече е в ремисия. 74-годишният музикант получил страшната диагноза през февруари 2016-а след рутинен медицински преглед.  Той взе участие в благотворително събитие за събиране на средства в полза на борбата с рака на простатата в Съри, Англия, заедно с членовете на бившата си група Faces Кени Джоунс и Рони Ууд. \"Лекари ми поставиха диагноза рак на простатата. Преборих се с рака на простатата и съм щастлив, че Господ бдеше над мен.\", заяви изпълнителят на хита Maggie Мay.  Сър Род, който има 8 деца, е в ремисия от месец юли. Певецът окуражи и други мъже да минават рутинни медицински прегледи за ранно откриване на болестта. \"Нужно е редовно да се ходи на лекар\", отбеляза той.  \"Някой горе на небето ни харесва, Род\", допълни 72-годишният Рони Ууд, който бе засегнат от белодробен рак.", "date": "2019.09.17", "title": " Род Стюарт победи рака "}
{"url": "https://www.monitor.bg:443/bg/a/view/nameriha-myrtvi-ptici-v-iskyrskoto-defile-predpolaga-se-che-sa-otroveni-175597", "text": "Три мъртви белоглави лешояда са открити в Искърското дефиле в района на селата Бов и Церово. Птиците са от колонията в природен парк „Врачански Балкан“. Два от лешоядите са с поставени предаватели, които са престанали да излъчват сигнал на 16 септември. Предполагаемата причина за смъртта е разпръсната отрова. Освен лешоядите, е намерен и труп на скален орел. Откритите птици са защитени от Закона за биологичното разнообразие. Това е дало основание да се образува наказателно производство. В момента комисия работи по установяване на причината за смъртта на редките птици, както и на броя им. От парк „Врачански Балкан“ молят туристите да подават веднага сигнал, ако забележат мъртва и бедстваща граблива птица.  В продължение на 15 години за възстановяването на популацията на белоглавите лешояди в парка се полагат огромни усилия. С няколко проекта са финансирани дейностите за изграждане на инфраструктура и внасяне на птици от Испания и Франция. Сега има опасност да бъде унищожена колония от 50 птици, подобно на случая в Кресненското дефиле през миналата година.", "date": "2019.09.17", "title": "Намериха мъртви птици в Искърското дефиле, предполага се, че са отровени"}
{"url": "https://www.monitor.bg:443/bg/a/view/ajatolah-hamenej-izkluchi-pregovori-sys-sa-sht-175586", "text": "Иранският върховен лидер аятолах Али Хаменей изключи всякаква възможност за преговори със Съединените щати и заяви, че политиката на Вашингтон за максимален натиск ще се провали, предаде Ройтерс. Вчера президентът на САЩ Доналд Тръмп спомена, че може да се срещне с иранския си колега Хасан Рохани в рамките на Генералната асамблея на ООН в края на месеца и че той не би възразил на такава среща. Говорителят на иранското външно министерство Абас Мусави обаче заяви, че Рохани не планира да се среща с Тръмп на този форум. \"Между властите на Иран и САЩ няма да има преговори на никакво равнище. Провеждането на такива контакти би означавало успех на американската политика на натиск над Иран. Тази политика на максимален натиск ще се провали\", каза Хаменей. Той добави, че ако САЩ се върнат в иранското ядрено споразумение, Иран може да води диалог с тях. \"В противен случай не може да става дума за никакви преговори нито в Ню Йорк, нито където и да било\", даде да се разбере иранският върховен лидер. Хаменей отбеляза, цитиран от Асошиейтед прес, че това е позицията на цялото иранско държавно ръководство.", "date": "2019.09.17", "title": "Аятолах Хаменей изключи преговори със САЩ"}
{"url": "https://www.monitor.bg:443/bg/a/view/viktorija-bekym-ne-si-pada-po-prashkite-175579", "text": "Певицата преквалифицирала се в модна дизайнерка Виктория Бекъм никога не се е изкушила да носи прашки. Причината - подобно интимно бельо не било в стила й. Попитана дали си падала по бельото от култовата марка Victoria`s Secret , съпругата на спортната звезда Дейвид Бекъм сподели, че то е прекалено оскъдно за нейния вкус. \"Нямате си представа колко хора са ми задавали подобен въпрос. Но отговорът е не. Не съм се докосвала от години и до най-малко подобие на прашки!\", сподели красавицата, която тъкмо представи най-новата си колекция на Седмицата на модата в Лондон. По нейни думи сексапилът няма нищо общо с разголването. Комфортът и увереността в себе си са много по-важни за атрактивността от всичко останало!\", категорична е Виктория.", "date": "2019.09.17", "title": "Виктория Бекъм не си пада по прашките"}
{"url": "https://www.monitor.bg:443/bg/a/view/borisov-v-petrich-prodyljavajte-da-stroite-recesija-taka-se-bori-s-novi-zavodi-175574", "text": "\"Продължавайте да строите. Рецесия така се бори - с нови заводи, с нова работна ръка и, естествено, високи заплати. Поздравление\". Това каза премиерът Бойко Борисов по време на откриването на нов завод в Петрич. С него е и министърът на финансите Владислав Горанов. \"Дошли сте по \"Струма\", видели сте доста багери и машини, които строят по пътя. Много скоро разстоянието между Петрич и София ще се взима за много кратко. Сега е лесно, но преди години до Петрич се стигаше трудно, беше близо до Гърция, до капитализма. Искам да кажа на тези, които се тревожат - ние с Горанов се тревожим от една година за рецесията, в която света влиза\", заяви Борисов. \"Виждате, че Тръмп отваря резерва, за да не влезе света в криза. На фона на тази прекрасна планина, с финансовия министър вчера в Пещера открихме друг завод, пак със същата прекрасна гледка\", добави Борисов. \"Сигурно на медиите им е много трудно всеки ден да показват откриването на нови заводи. 5 завод на АББ с толкова много работни места. Много е трудно да кажеш, че има провал. Направо звучи смешно\", коментира той. ", "date": "2019.09.17", "title": "Борисов в Петрич: Продължавайте да строите. Рецесия така се бори - с нови заводи"}
{"url": "https://www.monitor.bg:443/bg/a/view/djado-skochi-ot-tretija-etaj-na-doma-si-i-zagina-175575", "text": "76-годишен дядо скочи от третия етаж на къщата си в Дупница и загина. Възрастният мъж страдал от тежко заболяване и не искал да се мъчи повече. Сигналът за случилото се е подаден вчера на тел.112 малко след 16 часа. Именно тогава съседи на възрастния мъж го видели да лежи на земята в безпомощно състояние. Веднага към мястото на инцидента е изпратен екип на Спешен център. Мъжът първоначално е откаран в общинската болница, където час по-късно умира от травмите си. При извършения оглед от служителите на РУ-Дупница, следи от насилие не са установили. По случая е започнато досъдебно производство, уведомен е дежурен прокурор.", "date": "2019.09.17", "title": "Дядо скочи от третия етаж на дома си и загина"}
{"url": "https://www.monitor.bg:443/bg/a/view/bylgarija-e-sred-vodeshtite-strani-v-evropa-po-upravlenie-na-korabnija-trafik-175582", "text": "„Гордост е да кажем, че сме сред четирите водещи държави в Европа по управление на корабния трафик“, заяви във Варна министърът на транспорта, информационните технологии и съобщенията Росен Желязков при откриването на Международната конференция „20 години Ръководство на корабния трафик в България“. Форумът се организира от Държавно предприятие „Пристанищна инфраструктура“ и се провежда в зала „Дарзалас“ на Рослин Димят Хотел в морската столица. Сред гостите на събитието са генералният секретар на Международната асоциация на фаровите служби и помощните средства за навигация /IALA/ Francis Zachariae, представители на Международната морска организация /IMO/ и др. „Днес отбелязваме 20 години от началото на изграждането на тази така важна и вече приета като действаща и даденост информационна система за корабния трафик. Към настоящия момент страната ни се намира в световния авангард в областта на усвояване и внедряване на иновативни научни и технически достижения в областта. В момента приключва четвърта фаза, с която наистина имаме едно ефективно електронно управление в сферата на морския и речния транспорт, което проследява цялата логистична верига от пристигащи и заминаващи кораби, но не само това. Връзката между отделните системи с пълна интеграция на Гранична полиция и Морска администрация, това е ефективното електронно управление, особено когато става въпрос за реален обмен на електронни данни т.е. безхартиен процес по заявяване на всички услуги, които изисква мениджмънта на корабния трафик. Така, че ние се това нещо се гордеем\", заяви министър Желязков. Той обяви, че пълна автоматизация на процесите предстои и в автомобилната администрация. „В момента сме между първо и второ четене на Закона за електронното управление. Една от целите, които си поставяме, е висока интеграция между отделните системи и изграждането на интегрирани. За нас е важен подходът и това да убедим администрациите, че трябва наистина да работят с електронни документи, кое е в тяхна полза и гражданите и бизнеса, а от друга страна ще намалим корупционните практики, които съществуват при човешките интервенции в отделните информационни системи“, добави още министърът.", "date": "2019.09.17", "title": "България е сред водещите страни в Европа по управление на корабния трафик"}
{"url": "https://www.monitor.bg:443/bg/a/view/sydjat-nadziratel-za-krajba-na-lateks-ot-zatvora-175578", "text": "Надзирател от врачанския затвор ще бъде съден за кражба на строителни материали от мястото за лишаване от свобода. Районната прокуратура е внесла срещу него обвинителен акт за престъплението. Тъй като то е извършено от длъжностно лице, Наказателният кодекс предвижда за него наказание от една до десет години решетки. Обвиняемият е заемал длъжността „командир на отделение“ в затвора. Вечерта на 15 март миналата година, той се възползвал от служебното си положение и откраднал кофи с латекс и моноблок, доставени за ремонт в панделата. На това отгоре той накарал трима раирани да пренесат плячката му. По този начин била ощетена Главна дирекция „Изпълнение на наказанията“, пише в обвинителния акт. Предстои съдът да насрочи разпоредително заседание по делото.    ", "date": "2019.09.17", "title": "Съдят надзирател за кражба на латекс от затвора"}
{"url": "https://www.monitor.bg:443/bg/a/view/ivan-geshev-do-hakerskata-ataka-s-nap-dyrjavata-podcenjavashe-tozi-problem-obnovena-175577", "text": "До хакерската атака с НАП държавата подценяваше този проблем. Това каза заместник главният прокурор Иван Гешев по време на форум „Киберсигурност и злоупотреба с търговска тайна и търговски марки“, организиран от КРИБ. \"Трябва съвсем откровено да си кажем, че от този случай може категорично да се каже, че някаква степен държавата до момента в лицето на всичките власти, е подценявала този проблем\", каза Гешев и даде за пример свой разговор с представител на банка у нас, според който ако атаката била срещу частно дружество, а не срещу НАП, то държавата може би нямало да реагира толкова бързо. По думите му последствията на такава атака срещу едно структуроопределящо предприятие в държавата, срещу една банка, може да доведе до последствия дори и по-тежки, които са били потенциално възможни в случая от НАП. „Ако до преди две-три години за една банка е била атакувана по този начин по две-три, четири пъти на ден, за някои банки и други търговски дружества, се стига до няколко хиляди атаки в момента в България. Сигурен съм, че ситуацията не е по-различна в други сегменти на бизнеса. Това представлява сериозна опасност не само и единствено за съответното предприятие или бизнес, а сериозна опасност за цялата държава и за нас като общество. За това поне моите изводи и на колегите е, че мерките, които трябва да се предприемат и то в спешен порядък са на първо място законодателни промени“, изтъкна още Гешев. По думите му безспорен факт е, че този размер на наказания на компютърни престъпления към момента не може да реши проблема, нито може да послужи за превенция. \"Вторият компонент на някакво решаване на този проблем е в полето на изпълнителната власт, разгръщане на потенциал за разследване на такива случаи\", изтъкна още Гешев. Според него третият елемент са срещи с различни бизнес организации, чиято цел е сключване на съответни меморандуми с различни асоциации на бизнеса. \"Една от целите на които е по-бърза реакция и обмен на информация в такива случаи, които са от особен интерес както за бизнеса, така и за държавата\", посочи още Гешев. На същия форум присъства и главният прокурор Сотир Цацаров, който обясни, че не е негова работа да дава съвети на държавната администрация, че следва да преосмисли цялата система за защита на компютърните си мрежи и базите си от данни. Той коментра, че казуса с теча на данни от НАП показва за пореден път, че компютърната информация е стока, която се предлага на черния пазар за продажба в обеми, съдържание и цени, които ние самите не сме предполагали.\"Тази информация може да бъде използвана за дестабилизиране на държавната система, за създаване на паника сред населението и така за постигане на определени политически цели, които очевидно тези, които се стремят да постигнат, не могат да постигнат по нормалния начин“, заяви Цацаров. Той припомни, че по нормалния начин това се случва чрез избори. \"Освен в тази насока информацията може да бъде ползвана в частно-правната система за кражба на клиенти, за придобиване на търговска информация, дори за по-префинено, дори директно изнудване на търговски компании.\", каза още той. Иначе по време на форума, и бизнесът, и изпълнителната власт се обединиха около това, че трябва да има законодателни промени, с които да се въведат по-строги санкции за киберпрестъпленията. \"Киберсигурност и злоупотреба с търговска тайна и търговски марки  – предложения на бизнеса за неотложни мерки“, заяви вицепремиерът Марияна Николова обяви, че е сформирана работна група и още през октомври ще бъдат предложени конкретни текстове. Участниците бяха единодушни, че трябва да бъдат увеличени заплатите на специалистите в МВР, които се борят с киберпрестъпленията, за да могат да бъдат привличани най-добрите кадри. В днешната дискусия трябва да стигнем до конкретни мерки и предложения, които закондателната власт да реализира и да развържем ръцете и на прокуратура, и на МВР да бъдат още по-ефективни“, каза председателят на КРИБ Кирил Домусчиев. \"Това е проблем на цялото ни общество. И държавата трябва да инвестира, и ние, от бизнеса, също трябва да инвестираме, защото престъпниците не са само в България. Днес и нашето законодателство е доста остаряло. Ние трябва да направим такива бързи поправки, за които се обединихме, за да имаме една модерна нормативна база с едни сериозни наказания за престъпниците. Вече кражбите се извършват повече по дигитален път, отколкото по класическия начин. И престъпленията трябва да бъдат наказани с по-строги мерки, за да се вземат и превантивни мерки\", коментира той.", "date": "2019.09.17", "title": "Иван Гешев: До хакерската атака с НАП държавата подценяваше този проблем (ОБНОВЕНА)"}
{"url": "https://www.monitor.bg:443/bg/a/view/pochina-kucheto-vihren-slujilo-12-g-v-gdbop-175580", "text": "След дългогодишна служба в отдел „Наркотици“ при ГДБОП почина специализираното служебно куче Вихрен, обучено за откриване на наркотични вещества, съобщават от МВР. Кучето е служител в отдела от 12 години. Кучето е служител в отдела от 12 години. С негово участие, при проведените множество специализирани операции, са разкрити и задържани големи количества наркотици. През всички тези години Вихрен е използван за операции, осъществени не само от отдел „Наркотици“ при ГДБОП, но и от други структури на МВР, включително Агенция Митници и Военна полиция. Загубата на служебното куче Вихрен е голяма, тъй като благодарение на уменията му за откриване на наркотици, голяма част от операциите са доведени до успешен край, за което е награждаван многократно. Вихрен беше не само отличен служител, но и добър приятел на служителите от отдел „Наркотици“ при ГДБОП, казват от вътрешното министерство. ", "date": "2019.09.17", "title": "Почина кучето Вихрен, служило 12 г. в ГДБОП"}
{"url": "https://www.monitor.bg:443/bg/a/view/brad-pit-poluchi-kompliment-ot-kosmosa-175576", "text": "Холивудският ас Брад Пит се свърза с Международната космическа станция, за да поговори с американския астронавт Ник Хейг. Въпросът за живота в безтегловност бързо зае важно място в разговора им. \"Мазолите по краката ми изчезнаха, защото не стъпвам с ходилата си. Но Това е сред странните неща, за които човек не мисли на Земята.\", каза Хейг, който понастоящем е на борда на станцията заедно с двама американци, двама руснаци и италианец.  \"Невероятно е\", отвърна Пит. Звездата от „Троя“ се свърза с Хейг от контролния център на НАСА в Хюстън за 20-минутен разговор, излъчен от телевизията на НАСА. Пит в момента се е заел с промоцията на филма \"Към звездите\", в който изпълнява роля на астронавт. Той участва в рискована мисия, за да търси своя баща, чийто експеримент заплашва Слънчевата система. Актьорът попита още Хейг дали превъплъщението му в ролята и пресъздаването на условията на безтегловност са убедителни. \"Много са добри\", намигна астронавтът. Пит се поинтересува кой пуска музиката на борда на МКС и дали астронавтите са наблюдавали неотдавнашния неуспешен опит за прилуняване на индийския спускаем модул \"Викрам\". Приятно е, защото имаме възможност да чуем също руска традиционна музика. За съжаление не наблюдавахме кацането на индийския модул.\" , поясни Хейг. Астронавтът също така заяви, че Пит е по-убедителен от колегата си Джордж Клуни, който слага скафандър на астронавт за филма \"Гравитация\".", "date": "2019.09.17", "title": "Брад Пит получи комплимент от космоса"}
{"url": "https://www.monitor.bg:443/bg/a/view/kongresyt-na-sa-sht-razsledva-ministyrkata-na-transporta-175583", "text": "Конгресът на САЩ започна разследване срещу министърката на транспорта Илейн Чао, заподозряна, че е използвала служебното си положение, за да облагодетелства компания, собственост на семейството й, предаде Франс прес. Разследването може да се отрази както на правителството на президента Доналд Тръмп, в което Чао е сред малкото министри, заемащи поста си от началото на мандата му, така и на Републиканската партия. Тя е съпруга на лидера на републиканското мнозинство в Сената Мич Макконъл. Демократите, които контролират от януари Камарата на представителите, писаха на министърката, искайки от нея да предаде серия от документи на комисията по надзор и правителствена реформа в долната камара на Конгреса, която следи дейността на изпълнителната власт. Председателят на комисията Илайджа Къмингс уточни, че тя проучва начина, по който Чао е представила факти, някои от нейните действия, които може да са облагодетелствали компания, в която министърката на транспорта все още притежава дял, и спазването на етичните правила и задълженията за финансова прозрачност. Илейн Чао е родена в Тайпе, като родителите й са китайци. Тя е заподозряна, че е използвала поста си, за да облагодетелства компанията Формоуст (Foremost), собственост на баща й и сестрите й, чрез китайските власти. Според медии Пекин е дал на компанията заеми с ниска лихва на стойност стотици милиони долари за закупуване на нови кораби. В писмото на Конгреса се подчертава, че първото министерско посещение на Чао в Китай през 2017 г. е било отменено поради етични въпроси, свързани с присъствието на нейни близки в делегацията. Тя освен това е дала десетина интервюта на азиатски медии в присъствието на баща си. Комисията се интересува също от връзките между министърката на транспорта и строителната фирма Вълкън Мътириълс (Vulcan Materials). Чао беше член на управителния съвет на фирмата до встъпването си в длъжност като министър.", "date": "2019.09.17", "title": "Разследват министърката на транспорта на САЩ за злоупотреби"}
{"url": "https://www.monitor.bg:443/bg/a/view/petrolyt-na-opek-poskypna-s-nad-6-dolara-175581", "text": "Средната цена на петрола на Организацията на страните износителки на петрол (ОПЕК) скочи до 66,43 долара за барел вчера, информира днес на сайта си картелът. В петък един барел от кошницата на ОПЕК се търгуваше за 60,02 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Сахаран бленд или \"Сахарска смес\" (Алжир), Раби лек (Габон), Джено (Конго) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 г. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2019.09.17", "title": "Петролът на ОПЕК поскъпна с над 6 долара"}
{"url": "https://www.monitor.bg:443/bg/a/view/refan-i-shkolata-na-hebyr-podnoviha-sytrudnichestvoto-si-ot-kompanijata-izkushavat-fenovete-na-zelenite-s-ekskluzivno-aromatno-predlojenie-175584", "text": "Компанията за парфюмерия и козметика РЕФАН България и футболен клуб Хебър Пазарджик подновиха сътрудничеството си за срок от още 1 година. Пловдивската компания бе сред първите фирми, която преди две години подаде ръка на възраждащата се школа на зелените, а пазарджиклии ще продължат да се радват на същата подкрепа и през следващия сезон. По случая около 200 деца от школата на Хебър посетиха през уикенда бутиковия магазин на REFAN в центъра на Пазарджик. Струпването на толкова много млади футболисти от всякакви възрастови групи предизвика огромен интерес сред местните. Всички юноши бяха пременени с новите тениски и шорти, предоставени от REFAN, които са предназначени за свободното време на подрастващите. Още от старта на сътрудничеството между двете страни през 2017-а година от компанията за парфюмерия и козметика се погрижиха всички набори от школата на Хебър да придобият европейски облик. Вече повече от 2 години младите играчи на зелените правят впечатление с модерния си вид и еднаква екипировка, което за България все още е рядкост с изключение на няколко големи клуба у нас. По всичко личи, че това ще продължи да е така. Освен новите екипи за свободно време, от REFAN направиха подарък на всеки един футболист и треньор, а и родителите, дошли с децата си, също получиха дарове от производителя на парфюмерия и козметика. Специален комплимент от REFAN получават и всички фенове на Хебър в Пазарджик - ароматно предложение във флакон с цвета на любимия футболен клуб. Флаконът със зелената капачка е с вместимост 50 мл. и всеки желаещ може да се сдобие с наливен парфюм за ексклузивна цена. Наливните аромати, на които можете да се насладите в атрактивния флакон, са с номера 149 и 043 за дамите и 264 и 068 за господата!  REFAN очаква футболните фенове във фирмения си магазин, за да ги зарадва с предоставената възможност да се насладят на качествени и трайни аромати на супер цена!", "date": "2019.09.17", "title": "REFAN и школата на Хебър подновиха сътрудничеството си, от компанията изкушават феновете на \"зелените\" с ексклузивно ароматно предложение!"}
{"url": "https://www.monitor.bg:443/bg/a/view/sgreshena-diagnoza-pri-rak-e-naj-chestata-medicinska-greshka-175568", "text": "Медицинското обслужване се оказва по-рисково, отколкото летенето със самолет и ядрените съоръжения, тъй като те имат по-високо ниво на безопасност. Това съобщи председателят на Българската асоциация за превенция на контрол на инфекциите доц. Росица Добревска по време на дискусия в Световния ден за безопасност на пациента, който се отбелязва за първи път. Докато вероятността пътниците да пострадат при самолетна катастрофа е 1:1 милион, то шансът пациентът да бъде увреден по време на някакво медицинско обслужване е 1:300, допълни доц. Добревска. Винаги има риск от неблагополучие по време на лечението, но целта е той да бъде намален до санитарния минимум, каза пък д-р Михаил Околийски от офиса на Световната здравна организация (СЗО) в България. По данни на организацията годишно по света се случват над 134 млн. инцидента в болниците. В резултат смъртните случаи са около 2,6 милиона. 10% от пациентите в Европа се оказва, че са получили увреждане в някаква степен по време на лечението. Те се отнасят до усложнения след операция грешки при предписването и съчетаването на лекарства, вътреболнични инфекции или грешка на лекар или на медицинския персонал. Участниците в дискусията отчетоха като негативен факта, че у нас няма електронни регистри, статистика за вътрешноболнични инфекции, медицински грешки и други неблагополучия по време на лечението на пациентите. Това оказва негативно отношение и към здравната система. Като минуси в нея бяха посочени още недостатъчната комуникация между лекаря и болния, икономическата обвързаност на лечението, недостатъчния медицински персонал и претоварването му с работа, което пречи на обслужването на пациентите. Имам предвид преди човек да постъпи в болница, да знае какво е качеството на отделните болници, за да може да избере информирано къде да се лекува. Такава информация обаче липсва, каза д-р Кацаров. Той даде пример, че у нас няма откъде да се разбере какъв е процентът на вътреболничните инфекции, на повторните непланирани хоспитализации и на повторните непланирани операции, както и броят на настъпилите усложнения след хирургична интервенция. В същото време медицинските грешки са идентифицирани като третата причина за смърт в САЩ след сърдечно-съдовите и онкологичните заболявания с над 250 хил. случая годишно. По думите на д-р Кацаров тази информация у нас се крие заради страх от наказания и глоби. Препоръките на СЗО в това отношение са да бъдат изградени системи за докладване на нежелани събития, като чрез тях се работи за тяхното предотвратяване. Експертът на Министерството на здравеопазването Весела Вучкова увери участниците в дискусията, че безопасността на пациентите е в синхрон с националните приоритети в здравеопазването. А това се постига в тясното сътрудничество на неправителствените организации и пациентите с медицинските специалисти и държавните институции.", "date": "2019.09.17", "title": "Медицинското обслужване  по-рисково от летенето със самолет (ОБНОВЕНО)"}
{"url": "https://www.monitor.bg:443/bg/a/view/mitu-pishtova-pak-shte-stava-kmet-na-tyrnovo-175569", "text": "Шоуменът Митю Пищова ще участва в изборите за кмет на Велико Търново. Новината потвърди самият той пред Агенция \"Монитор\". „Вярно е, сега съм при едни добри хора в комисията и си подавам документите. Те са много строги, ама справедливи. Оглеждат ми документите отвсякъде, да няма нещо пропуснато. Ама аз съм бетон отвсякъде. Непробиваем съми този път ще спечеля, напук на всичките душмани и за радост на болярите”, закани се Пищова. Листата за общински съветници, с която той ще се яви на предстоящите избори е скромна и семейна. Пищова се закани, че този път на изборите прошка и милост за никого няма да има и че ще прегази всички останали конкуренти наред като валяк. „Аз съм с пенсионерите, с бедните и с гладните, с онези, които нямат пари за хляб. Ще ме подкрепят старите хора, сираците, хората без пари и без работа, нашите братя роми от махалата. Ще има голямо шоу. Ще раздавам кебапчета, кюфтета, лимонада, файтони- майтони. Почвам от старческия дом и след това ще минавам по кварталите и по селата, където хората ме обичат, защото съм един от тях, техен брат”, обяви гръмко Пищова. Партията, която го издига, е Българско национално обединение. Това е поредната предизборна проява на провъзгласилия се за „любимеца на българския народа”. През 2003 г. той се яви на кметските избори във В. Търново. две години по-късно бе водач на листата на „Евророма” в Кърджали. През 2006 г. опита да се яви на президентските избори, но не успя да се регистрира навреме и да събере небоходимите по закон 15 000 подписа. Десет години по-късно обаче, стори това и през 2016 г. участва в изборите за държавен глава с кандидат за вице, певеца Радо Шишарката.      ", "date": "2019.09.17", "title": "Митю Пищова пак иска да става кмет на Търново"}
{"url": "https://www.monitor.bg:443/bg/a/view/honda-cr-v-se-prevyrna-v-ekologichen-i-ikonomichen-hibrid-175565", "text": "През миналата година Honda представи в Европа и у нас петото поколение на най-успешния си модел - CR-V. Първоначално японският кросоувър беше представен само с новия 1,5-литров турбобензинов двигател в два варианта на мощност със 173 и 193 к.с. Сега освен с бензинов агрегат, от Honda предлагат новото CR-V и като екологичен и икономичен хибрид. Новият кросоувър Honda CR-V Hybrid е оборудван с интелигентната система, съчетаваща бензинов двигател и два електромотора, за да осигури реална енергийна ефективност и лесна управляемост. Новата хибридна система се нарича Multi Mode Drive i-MMD и се състои от два електромотора, единият от които е електрогенератор. Двата електрически мотора задвижват автомобила в електрически режим, а към тях е добавен и 2,0-литров бензинов силов агрегат с вътрешно горене i-VTEC, работещ по цикъла на Аткинсън с максимална мощност 145 к.с. Единият електрически мотор е с максимална мощност 184 к.с. Той има двойна функция – задвижва автомобила в съответния режим или генерира електроенергия, тъй като е свързан с електрическия мотор-генератор. Последният на свой ред създава електроенергия, а тя се добавя към акумулаторните батерии и така се автомобилът се движи в електрически режим. В този случай той ускорява много бързо. Хибридната система i-MMD не се нуждае от конвенционална трансмисия и е оборудвана с 1-степенен съединител с фиксирано предавателно отношение, който създава директна връзка между подвижните компоненти и по този начин се осигурява плавно предаване на въртящ момент през цялата система. Възможни са три режима на движение – напълно електрически EV, хибриден, който ползва електроенергията от генератора към задвижващия мотор, допълнително количество идва от батериите, и такъв, в който превес има двигателят с вътрешно горене. Вместо да има бутон за смяна на различните режими, системата изчислява прецизно кой е най-подходящият за даден момент режим и го избира сама. В електрически режим задвижващият мотор черпи енергия единствено от батериите и така осигурява задвижване с нулеви вредни емисии. В режим Hybrid бензиновият двигател осигурява енергия за електрическия мотор-генератор, който на свой ред отдава мощност към задвижващия електромотор. Излишната мощност се връща обратно през генератора, за да дозареди батериите. В нормален режим колелата се задвижват от бензиновия силов агрегат, като при необходимост допълнителна доза мощност може да дойде от електромотора. В крайна сметка резултатът от всичко това е уникалното съчетание от забележителната екологичност на електромотора с показателите на бензиновия двигател и вътрешното пространство на конвенционален автомобил. Хибридната версия на Honda CR-V стандартно е с предно предаване, но може да бъде поръчана и със система за задвижване и на четирите колела AWD от ново поколение, която е с интелигентен контрол в реално време. Благодарение на хибридната система новата Honda CR-V Hybrid е много динамичен и икономичен автомобил. Сумарната мощност на електромоторите и бензиновия двигател е 184 к.с. Ускорението от 0 до 100 км/ч отнема 9,2 секунди, като стартът от място до 50 км/ч е светкавичен. Въртящият момент от 315 Нм устремява напред кросоувъра още с потеглянето. Директното задвижване от бензиновия двигател е при скорост над 80 км/ч, както и в случаите, когато водачът натисне силно педала на газта при нужда от пъргаво ускорение. В града новата Honda CR-V Hybrid се движи приоритетно на електрическа тяга и благодарение на това разходът на гориво се колебае около 5,5 л/100 км. Въпреки, че CR-V Hybrid е предимно градски SUV, той се движи напълно уверено и извън града. При около 140 км/ч консумацията е около 7,5 л/100 км. Новото поколение на Honda CR-V Hybrid е получило и нова система за задвижване на четирите колела, при която при нормални условия се задвижват само предните колела, а при настилка с ниско сцепление и при рязко ускорение, се включва и задната ос. Пътният просвет от 192 мм е напълно достатъчен за шофиране по черни пътища и преодоляване на офроуд. На пътя новата Honda CR-V Hybrid прави приятно впечатление с отличен комфорт на возене, благодарение на новото задно многораменно окачване, което изостря управлението на всъдехода и намалява страничните наклонявания в завоите. Новият SUV вози доста комфортно, което е особено забележимо по пътищата с много дупки. В същото време електрическото кормилно управление е точно, но не спортно, като единствено би могло да има по-добра обратна връзка, като при новия Civic например. При шофиране по магистралата в салона е тихо, което се дължи на по-добрата изолация на шума. Благодарение на модифицираните спирачки, за да спрете от 100 км/ч до покой ще ви е необходим спирачен път с дължина от малко над 35 метра. На българския пазар цената на Honda CR-V Hybrid започва от 63 990 лева. Най-ниското ниво на оборудване е Comfort с предно предаване, а най-високото Prestige е с четири задвижващи колела и струва 86 290 лева. При останалите две нива Style Plus и Premium клиентите могат да избират между предно и двойно предаване.", "date": "2019.09.17", "title": "Honda CR-V се превърна в екологичен и икономичен хибрид"}
{"url": "https://www.monitor.bg:443/bg/a/view/pejki-knigi-radvat-decata-v-gabrovsko-uchilishte-175572", "text": "Уникални пейки книги от няколко дни радват децата в габровското основно училище „Ран Босилек”. Двете пейки са с текстове от разкази на патрона на училището. Те са направени преди няколко дни и са посрещнати с огромен възторг, както от учениците, така и от техните родители на първия учебен ден. Директорката на училището, Нина Митева сподели пред Агенция „Монитор”, че има още различни идеи да превърне училището в едно привлекателно приказно царство, в което децата да ходят всеки ден с желание. Една от идеите е за създаване на Алея на четенето. В двора на училището ще се направят къщички, в които ще има книжки за учениците от различните възрасти. Те ще могат да си вземат от книжките да четат вкъщи или да седнат на някоя от пейките по време на междучасията или докато си почиват. Другата идея на иновативната шефка е в двора на школото да „оживеят” героите от Патиланско царство, начело с култовата баба Цоцолана и драги ми Смехурко. Според плановете на директорката в бъдеще ще има още кътове за игра на шах и не се сърди, човече, а в тревата ще бъдат поставени книги, разтворени като стъпки. „Целта ми е да превърнем обраслия сега склон в района на училището в едно привлекателно и облагородено място, любимо на децата за отдих и разходка”, споделя директорката Нина Митева.", "date": "2019.09.17", "title": "Пейки книги радват децата  в габровско училище"}
{"url": "https://www.monitor.bg:443/bg/a/view/jordanka-fandykova-njama-bitka-za-sofija-a-rabota-za-grada-i-horata-175564", "text": "Градът ни празнува с вярата, надеждата, любовта и мъдростта. На фона на хилядолетната му история, нашите мандати са като мигване на окото. От гледна точка на човешкия живот обаче, те са време, което не трябва да бъде пропилявано. Това заяви в словото си столичният кмет Йорданка Фандъкова по време на тържествената сесия на СОС. Вече 9-та година имам честа да произнасям празнично слово. Тази година обаче искам да кажа няколко думи не за празника, а за отговорността, която всички носим. Носим я, пред този град и неговите хора. За това време постигнахме много. Градът се промени и продължава да се променя. За 10 години построихме 42 км метро – 80% от мрежата. За 10 години подменихме 90% от автобусите и тролеите. За 10 години превърнахме повечето парковете в приветливи и любими места. За 10 години построихме 100 сгради на детски градини и 21 нови училищни сгради. 5 кръстовища на две нива, 80% от околовръстния път. Мога много да изброявам. И го правя, не за да изтъквам какво съм свършила, а защото сме го вършили и заедно.  “Предизборната кампания очевидно започна. От състезание на проекти за развитието на София, обаче, тя се превръща в битка за власт. Още по-страшно е, че от битка за София, тя е на път да стане битка срещу София. Решения, зад които сте стояли всички като един, с лека ръка днес се отричат. От няколко дни слушам как интегрираната система за преработка на софийските отпадъци е сгрешен модел. Искам да ви припомня, че дебатите и проучванията за тази система започнаха преди 15 г., че ние, без значение от партиен цвят, сме се борили, спорили сме с аргументи, убеждавали сме хората с експертиза. Направихме и невъзможното, за да защитим над 80% безвъзмездни европейски средства за завода за отпадъци. И днес 85% от отпадъците на София се преработват. Знаете къде бяхме преди няколко години – на 100% депониране. Това не е обикновена промяна, а огромен скок. Как изглеждаха сметищата Суходол и Долни Богров – планини от отпадъци, които тровеха всичко наоколо. Гордея се, че започнах рекултивацията им и до година-две ще са гори и зелени поляни. Виждам обаче, че днес е прието да се говори без да се знае и без да се държи сметка за истината. Не очаквайте да гледам как се лъжат хората с подмятания за корупция и безхаберие”, подчерта Фандъкова. Тя посочи, че почистването на един град е първата задача на всеки кмет и всяко управление. “Да се играе с тази тема е лицемерно и безотговорно. Процедурата за почистването стартира сега, за да може да завърши не до изборите, а до юни догодина. Знаете го, защото ваши представители са и в тази и предишните комисии, които оценяват офертите. Знаете, че класирането ще е след изборите и кметът има пълна свобода за действие. Знаете, но много от вас говорят друго. Да, живеем във време, в което всичко може да бъде казано, а казаното днес, утре да се отрича. В този водовъртеж на отрицанието, нашата задача е все пак да мислим за града. Защото него ще го има и след тези избори. А софиянци не са нито залог, нито средство в сложни партийни игри. Този град е по-голям от биографията на всеки от нас, но сме част от историята му с решенията, които взимаме. Това е, което очакват хората от нас – решения и отговорност. А не да се отказваме, когато е трудно, непопулярно и когато някой пречи. Винаги някой ще пречи, винаги ще има различни интереси – затова е важно да имаш цел, принципи и решителност. А решителността не е помпозна, креслива и лъжлива. Желанието да се обещае всичко на всеки е мамещо. Но нека мислим как ще изглеждат нашите обещания в деня след изборите. И зад всички красиви пози и фрази стои ли реалната полза за хората и за промяна на този град. Няма битка за София. Има работа за София”, каза още Фандъкова и пожела с любов и мъдрост да се работи за града\", каза в словото си Фандъкова. Междувремнно премиерът Бойко Борисов честит празника на софиянци във фейсбук. \"Честит празник на софиянци и на всички именици! Гордейте се с града си, който е един от най-древните в Европа, но и един от най-бързо развиващите се!\", написа в профила си той.", "date": "2019.09.17", "title": "Йорданка Фандъкова: Няма битка за София, а работа за града и хората "}
{"url": "https://www.monitor.bg:443/bg/a/view/marinov-opitite-za-hakerski-ataki-kym-drugi-dyrjavni-institucii-prodyljavat-175570", "text": "Продължават опитите за хакерски атаки в държавни институции, те са неуспешни благодарение на бързата ни намеса. Това каза министърът на вътрешните работи Младен Маринов пред журналисти. Попитан дали има опити за хакерски пробиви други държавни институции, министърът заяви: \"Има такива опити и продължават. Точна бройка не мога да ви кажа. На мен ми докладват по-сериозните. Те са неуспешни благодарение на бързата намеса. Забелязваме една по-висока чувствителност и бдителност на останалите институции след случая с НАП\", заяви още Маринов. По думите му те са по-бдително и това е положителното след този случай. \"Хората са сензитивни и подават сигнали\", уточни още Маринов. На въпрос дали са разкрили други, министърът заяви, че хакерсктвото започва да се превръща в мода сред младежите. \"Както преди години младежта имаше способност да издига в култ дадени престъпници. Ако в Америка погледнете филмите назад, ще видите, че обществото има такава способност престъпници, които са световно известни да ги издига в някакъв култ или да се възхваляват и да се правят филми за тях\", посочи още министърът. Попитан дали могат хакерите да се вербуват, министърът заяви, че сега е малко по-трудно. \"Бих казал, че на определена основа имаме с част от тези хакери взаимодействие\". Младен Маринов посочи, че някои от тях имат морални качества, които трудно се променят. \"Въпреки че всеки работи за пари, няма какво да се лъжем, всичко минава през парите, въпреки борбата за пари, те имат морал, който в определена ситуация, помагат на институциите\", допълни още той.", "date": "2019.09.17", "title": "Маринов: Опитите за хакерски атаки към други държавни институции продължават "}
{"url": "https://www.monitor.bg:443/bg/a/view/eduard-snoudyn-se-vryshta-v-sa-sht-pri-spravedliv-sydeben-proces-175566", "text": "Връщането в САЩ е крайната ми цел, но искам справедлив съдебен процес, заяви американският изобличител Едуард Сноудън, цитиран от Франс прес. Сноудън се укрива в Русия, откакто разкри системата на масово следене на комуникациите и интернет в САЩ през 2013 г. Бившият служител на Агенцията за национална сигурност е обвинен в страната си в шпионаж и кражба на държавни тайни. \"Бих искал да се прибера в САЩ, това е крайната ми цел, но няма да прекарам остатъка от живота си в затвора. Затова имам едно основно искане, което трябва да се приеме от всички: искам да получа справедлив съдебен процес\", казва Сноудън в излъчено снощи интервю за американската телевизия Си Би Ес. \"Не искам прошка, нито неправомерна привилегия\", добавя той и обвинява американските власти, че му готвят \"процес от друг тип, със специални процедури и на закрити врата\". \"Те не искат съдебните заседатели да вземат предвид мотивациите, които ме тласнаха към действие, а само да преценят дали действията ми са били законни или незаконни, но не и дали са били правилни или погрешни\", посочва Сноудън. \"Не е трудно да се изгради аргументация, че съм нарушил закона\", признава той, но по думите му \"това е най-малко интересният въпрос\" и трябва по-скоро съдебните заседатели да се запитат какви са последствията от действията му - \"Дали са били от полза за САЩ или са им навредили?\" Сноудън е поискал убежище в двадесетина страни, сред които Германия и Франция, но те са му отказали по различни причини. \"Ще видим как ще реагират на новата ми книга\", вмята той. Днес излизат мемоарите на Сноудън едновременно в около 20 страни, включително САЩ, Франция, Германия, Великобритания, Бразилия и Тайван. Книгата е изцяло написана от Едуард Сноудън и се публикува в САЩ от издателство Макмилан под заглавие \"Лично досие\" (Permanent Record).", "date": "2019.09.17", "title": "Едуард Сноудън се връща в САЩ при справедлив съдебен процес"}
{"url": "https://www.monitor.bg:443/bg/a/view/40-godishna-turistka-padna-v-propast-spasena-e-175571", "text": "24-ма планински спасители от отрядите в Банско, Разлог и Добринище проведоха тежка спасителна акция тази нощ в Пирин. Вчера следобед жена се е подхлъзнала и е паднала от връх Джангал. Сигналът е получен около 17:25 часа на тел. 112 от очевидец на инцидента. Жената е от Банско, но живее в София. Тя е паднала от скала в района на хижа „Безбог“. Спасителите са достигнали до пострадалата около 20:00 часа между хижите „Безбог“ и „Гоце Делчев“. Първоначално към мястото на инцидента са тръгнали шестима спасители, като междувременно е предприета и акция с хеликоптер, за която планинските спасители са поискали съдействие от МВР и Министерството на отбраната. Поради напредването на вечерта спасителният полет е бил отменен. Акцията е приключила тази нощ около 2.30 часа. Пострадалата туристка е с фрактури на двата крака и таза, има контузии на главата и едната ръка. В момента е в стабилно състояние. настанена в хирургично отделение на болницата в Разлог.", "date": "2019.09.17", "title": "40-годишна туристка падна в пропаст, спасиха я след акция през нощта"}
{"url": "https://www.monitor.bg:443/bg/a/view/stopani-ot-rusensko-skrili-prasetata-si-175573", "text": "За две населени места в Русенска област са получени сигнали, че в тях има стопани, които са скрили прасетата си и не са ги умъртвили доброволно. Това съобщи директорът на Областната дирекция по безопасност на храните д-р Георги Дяков на днешното заседание на епизоотичната комисия. Той уточни, че сигналите са за малък брой прасета, отглеждани в стопанства тип „заден двор“. Предстои да бъде извършена проверка, след което информацията ще бъде оповестена. Първоначалната дезинфекция в свинекомплекса в село Голямо Враново ще приключи тази сряда. Животните в този обект бяха умъртвени окончателно миналия понеделник при обявено огнище на африканска чума месец и половина по-рано, тъй като управата се бореше да запази част от поголовието. Почистването на помещенията в другите засегнати в областта индустриални ферми все още не е завършило. Според д-р Дяков това е продължителна дейност, тъй като обектите са на голяма площ и с по 40 сгради. Извършени са проверки за укрити животни в 89 стопанства тип „заден двор“ от общо 787-те в областта, които получиха по 300 лева помощ за дезинфекция. Не са установени нарушения. Няма нови огнища на болестта. Русенска област, в която бе съсредоточено 20 на сто от промишленото свиневъдство у нас, е най-силно засегнатата от африканската чума. Избити бяха над 85 000 животни само в трите най-големи поразени индустриални ферми – в селата Николово, Бръшлен и Голямо Враново. От централата на БАБХ в София уточниха, че в цялата страна се правят проверки за други случаи на укриване на животни, които е трябвало да бъдат евтаназирани от стопаните им доброволно. Резултатите от тях ще бъдат обявени към края на месеца.", "date": "2019.09.17", "title": "Стопани от Русенско  скрили прасетата си (ОбНОВЕНА)"}
{"url": "https://www.monitor.bg:443/bg/a/view/davat-tehnicheskija-direktor-na-bnr-na-prokuraturata-175567", "text": "Дават техническия директор на БНР на прокуратурата. Това става ясно от проверката, разпоредена от главния прокурор Сотир Цацаров. Обвинител номер едно я възложи на ДАНС, СЕМ и КРС под прякото ръководство на заместник главния прокурор Иван Гешев, след като програмата замлъкна за пет часа на 13 септември.  От проверката става ясно, че не е имало техническа причина Програма \"Хоризонт\" на Българското национално радио /БНР/ да спре излъчването. Заради това Софийска градска прокуратура /СГП/ се заема с нова проверка - този път само на действията на техническия директор на Дирекция \"Техника\" в националното радио - Пламен Костов. Той ще бъде разследван с оглед на евентуално извършено престъпление по служба в качеството му на длъжностно лице. В хода на извършената от ДАНС проверка е установено, че не е извършвана каквато и да е профилактика на студийния комплекс на Програма „Хоризонт“;не е съществувал какъвто и да е технически проблем, налагащ профилактиране на студийния комплекс на Програма „Хоризонт“; не са съществували и проблеми с преноса на сигнал от студията на БНР до Централната апаратна; не е съществувал технически или друг проблем за предаването на сигнала от Централната апаратна до входната точка на НУРТС, съобщава прокуратурата.  Изцяло извън заложения график за извършване на профилактика, на 11.09.2019 г. директорът на дирекция „Техника“ към БНР - Пламен Костов е изготвил писмено уведомление до генералния директор на БНР за „създаден голям технически проблем“, който налага „профилактиране на студийния комплекс на Програма „Хоризонт“ за времето от 6:00 до 11:00 часа на 13.09.2019 г.“. Никъде в това уведомление Костов не е посочил, че ще се извършва спиране на излъчването на програмата и не е довел до знанието на генералния директор такова свое намерение. Генералният директор на БНР Светослав Костов е поставил резолюция „ДА“ на документа. От прокуратурата обобщават, че в хода на проверката, възложена на ДАНС са снети писмени обяснения от генералния директор на БНР Светослав Костов, от и. д. директора на програма „Хоризонт“ Николай Кръстев, от директора на дирекция „Техника“ Пламен Костов, както и от други служители националното радио. Обяснения са снети и от ръководни длъжностни лица от „НУРТС България“ ЕАД - разпространител на сигнала на радиото. Изискана е официална писмена и електронна комуникация между ръководни длъжностни лица на БНР, както и между тях и и длъжностни лица на дружеството - разпространител на сигнала. По отношение на техническата профилактика на излъчвателните съоръжения на разпространителя на сигнала на БНР – „НУРТС България“ ЕАД, е установено, че дружеството, съобразно договора си с БНР е задължено да извършва регулярно профилактика на системата, която е планирана.  Извършва се минимално два пъти годишно и се съгласува предварително през предходната година с БНР и другите ползватели на предавателите на „НУРТС България“. От приложените материали е установено, че за този ден е планувало профилактика само на три предавателя на ултракъси вълни (УКВ) в Белоградчик, Ивайловград и Трещеник. От създаването на „НУРТС България“ ЕАД и БНР до момента не е преустановявано излъчването на която и да е програма на националното радио едновременно на територията на цялата страна поради описаните по-горе специфични задължения и характеристики на националното радио. Профилактика на предавателите на „НУРТС България“ ЕАД се осъществява поетапно, за не повече от осем часа през деня, в различни дни, по един предавател на регион, по възможност в диаметрално противоположни части на страната.", "date": "2019.09.17", "title": "Дават техническия директор на БНР на прокуратурата"}
{"url": "https://www.monitor.bg:443/bg/a/view/neno-dimov-v-tec-ovete-sa-izgoreni-pod-3-ot-vnesenite-prez-2018-godina-otpadyci-175554", "text": "За 2018 година разрешението за внос на отпадъци е за около 85 000 тона. В ТЕЦ-овете са изгорени под 3%\". Това заяви в предаването \"Здравей, България\" по Нова телевизия министърът на околната среда и водите Нено Димов.  825 000 тона български боклук е изнесен за горене в различни части на Европа, обясни Нено Димов. По думите му страната ни е единствената в Европа, която е въвела ограничение за вноса на отпадъци за горене от 50%. Екоминистърът допълни, че е изпратил станция за измерване на чистотата на въздуха в Перник в момента, в който местната топлоцентрала спря да работи.  „Станцията трябваше да работи една седмица без това да е известно. И вчера завърши тази седмица, в която половината време ТЕЦ-ът не беше работил, а другата половина работеше, като работата му беше само с разрешеното гориво – въглища. Резултатът беше, че след като той заработи, се повишиха рязко емисиите на серни окиси, което е съвсем нормално. И другото, което се повиши, са фините прахови частици”, обясни Димов. Екоминистърът е на мнение, че ако не е била предприета крайната мярка, нямало как да се принуди ТЕЦ-ът да премахне от площадките си неразрешеното гориво. Нено Димов е категоричен, че в нито един от градовете, които се оплакват от замърсяване на въздуха, няма разрешение за горене на RDF. ", "date": "2019.09.17", "title": "Нено Димов:825 000 тона български боклук е изнесен за горене в Европа"}
{"url": "https://www.monitor.bg:443/bg/a/view/cik-i-sem-shte-podpishat-sporazumenie-za-predizbornata-kampanija-za-mestnija-vot-175555", "text": "Централната избирателна комисия и Съвета за електронни медии ще подпишат споразумение днес, съобщи БНТ. То определя параметрите на мониторинга, който СЕМ ще осъществи върху дейността на доставчиците на медийни услуги по време на предизборната кампания за местните избори на 27 октомври.", "date": "2019.09.17", "title": "ЦИК и СЕМ подписват споразумение за местния вот"}
{"url": "https://www.monitor.bg:443/bg/a/view/borisov-shte-vidim-dali-kiberspecialistite-v-elektronnoto-upravlenie-vogat-da-poluchat-po-visoki-zaplati-175557", "text": "С финансовия министър ще видим дали могат киберспециалистите в електронното управление да получат по-високи заплати. Това каза премиерът Бойко Борисов, който откри дискусия на тема: \"Взаимодействието между публичната и частната сигурност : Стратегическата роля на публично-частното партньорство за противодействие на кибер заплахи. Тя е организирана от Съюза за стопанска инициатива на гражданите. „В днешната ситуация можем само да работим съвместно с всички граждански организации, стопански инициативи, защото защитаваме и хората, и бизнеса, а оттам и държавната сигурност. Сигурно могат много примери да се дадат още. Сигурно много може да се говори. Сигурно можем да бъдем упрекнати, че недостатъчно пари се дават в този сектор за защита. Таванът на заплатите е нещо, което много пречи да привлечем в Министерствата достатъчно квалитетни хора. От конкурс за работа в този сектор идват по 100 човека, накрая най-глупавия остава само един, ако остане и един. Всички като чуят за заплащането, се обръщат и казват „Благодаря“, заяви още Борисов. \"Трябва да има обществена нетърпимост и така както мразим крадците, така да мразим и хакерите\", каза още Борисов. На форума присъстват още вицепремиерът Мариана Николова, чийто ресор е сигурността, шефът на МВР Младен Маринов, Ивайло Иванов на НОИ, зам. министри, ръководители на държавни агенции, ректори и декани на висши училища, социални партньори от България, международни партньори от Израел, Гърция, Полша, Италия и др. Преди словото на премиера, пред всички от Асоциацията по киберсигурност демонстрираха на живо как се хаква мобилен телефон, система, подобна на тази на НАП, как се прави фалшив профил във фейсбук, как се присвояват пароли и информация в тях на хотели, на институции, данни от онлайн банкиране, на банки, на застрахователни компании.", "date": "2019.09.17", "title": "Борисов: Ще видим дали киберспециалистите в е-управлението могат да получат по-високи заплати (ОБНОВЕНА)"}
{"url": "https://www.monitor.bg:443/bg/a/view/gyrcija-iska-da-plati-predsrochno-chast-ot-dylga-si-175563", "text": "Гърция предложи официално на Международния валутен фонд да погаси предсрочно част от своя дълг към него, предаде ДПА, цитирайки финансовия министър на страната Христос Стайкурас. \"Това ще повиши доверието към нашата страна и ще й даде самоувереност\", каза Стайкурас, подписвайки молбата към Европейския механизъм за стабилност (ЕМС) и към Еврогрупата. Процедурата може да отнеме няколко седмици, тъй като правителствата на някои страни от еврозоната ще трябва да одобрят гръцкото искане, казаха източници във финансовото министерство в Атина. Гръцкото предложение се отнася за кредит в размер на 2,9 млрд. евро с лихва от 4,91 процента. Изплащайки го предсрочно, Атина се надява да спести около 70 млн. евро от лихви. Освен искането за предсрочно изплащане, гръцкият дълг към МВФ възлиза на 8,8 млрд. евро според финансовото министерство. Фондът допринесе с общо 32 млрд. долара за спасителната програма, която избави Гърция от финансовата криза през 2010 г. Повечето от тези средства вече са изплатени. Гръцката програма за реформи и строги ограничителни мерки приключи в края на август 2018 г. Оттогава Атина е в състояние да стои на собствените си крака и отново да търгува на капиталовите пазари.", "date": "2019.09.17", "title": "Гърция иска да плати предсрочно част от дълга си"}
{"url": "https://www.monitor.bg:443/bg/a/view/dnes-toplo-ot-utre-esenno-zahlajdane-175559", "text": "Топло ще бъде времето над цялата страна. Температурите ще са между 29 и 34 градуса, като най-високите стойности ще са в Югозападна България. Облачността ще е разкъсана в северната половина на страната. Черноморието ще е в плен на слънцето. Вятърът ще е със скорост около 20-30 километра в час, вълнението ще е слабо. Температурите ще са 27-31 градуса, на водата – 3-4 градуса по-ниски. Утре синоптиците очакват да започне захлаждане, което ще настъпи първо в Северозападна България с осезаемо по-силен вятър и облачност в хода на деня. Температурите ще паднат значително в четвъртък с около 10 градуса. Студеният атмосферен фронт ще донесе и слаби превалявания. Времето ще се стабилизира за почивните дни с малко повече слънчеви часове. Дневните температури обаче ще останат ниски – около 20 градуса.", "date": "2019.09.17", "title": "Днес топло, от утре есенно захлаждане"}
{"url": "https://www.monitor.bg:443/bg/a/view/tir-se-vrjaza-v-kyshta-v-borovan-175558", "text": "Tир се вряза в къща във врачанското село Борован днес сутринта. В къщата са били бременна жена с малко момиченце и майката на жената, предава bTV. По време на инцидента семейството е спяло. Потърпевшите са в шок. Съпругът на бременната я е откарал до болницата във Враца, за да проверят състоянието на бебето. В момента се извършват огледи и теренът се разчиства. Предполага се, че шофьорът е заспал зад волана. Инцидентът е станал тази сутрин малко след 07:30 ч. на пътя за Оряхово и Козлодуй. Шофьорът на турска цистерна, пълна с течен сапун, се удря в къщата и събаря едната ѝ стена. Камионът се удря и в електрически стълб. Местни жители обясниха, че по пътя не се спазват ограниченията и водачите често шофират с превишена скорост. Цистерната е извозена успешно от екипите.", "date": "2019.09.17", "title": "Бременна жена и малко дете спели в къщата, в която се вряза тир(Обновена)"}
{"url": "https://www.monitor.bg:443/bg/a/view/operna-prima-se-prosylzi-na-ubilejna-izlojba-175562", "text": "Сълзи на вълнение предизвика в очите на легендарната оперна прима от близкото минало Стефка Минева картина от юбилейната изложба на нейния връстник Сашо /Санди/ Сандев в култовата старозагорска галерия Байер. На нея майсторът на четката е изобразил мецосопраното в една от ролите й на сцената на тукашната опера преди повече от 3 десетилетия. Оказа се, че Минева само е чувала за този си маслен портрет, но по ред причини не бе успяла да го види до понеделник вечерта, когато Сандев подреди за своята 70-та годишнина близо 40 платна от различни периоди в живота си. Сред тях са потрети на Минева,  дъщеря му Олга и големия писател Николай Хайтов, няколко натюрморта и автопортрет в класическо изпълнение. Десетки почитатели на творчеството му дойдоха на втората самостоятелна изложба на Сандев, който е роден в град Пещера, но почти целия си съзнателен живот е прекарал в Града на липите. За свой учител художникът припознава дядо си Санди от  някогашното село, а сега квартал на града Дъбрава, от когото попил тайните на рисуването и извайването на формите от метал.С усмивка припомня, че първото му работно място било като художник в някогашния химически гигант АТЗ, за да проверят дали наистина умее да рисува го накарали  да направи портрет на тогавашния Първи Тодор Живков. Само десетина минути трябвали на младия мъж да щрихира образа на партийния и държавен ръководител, директорът на дома на културата го огледали  авторитетно кимнал „Става!“. През годините в АТЗ и след това в пивоварната „Загорка“ му се налагало да нарисува много пъти не само Тато, но Леонид  Брежнев, пък и почти всички някогашни партийни първенци в България и СССР. В свободното време се отдавал на любимите си натюрморти и портрети на близки до сърцето му хора, като рядко допускал в ателието си външни наблюдатели, защото все не бил уверен във възможностите си. След промените през 1989-а , когато съкратили заводските художници се хванал да прави водни стени и камини, десетки жилища в близки и далечни села били украсени с негови творби. Междувременно намерил клиенти и в чужбина за маслените си работи, сега негови картини имало къде ли не по света, сред  любимите му занимания е да помага на колеги от групата на СБХ в Стара Загора да подреждат платната си за изложби, но трудно се решил да покаже своите творби самостоятелно. Наложило се почти да го „натиснат“ приятели , за да събере работите си под почти енигматичното заглавие „Времето“ и почти месец и половина след юбилейната дата 3 август, коментира представилият го доскорошен ръководител на групата доц. Злати Златев.  ", "date": "2019.09.17", "title": "Оперна прима се просълзи на юбилейна изложба"}
{"url": "https://www.monitor.bg:443/bg/a/view/zapochvat-masovi-proverki-na-avtobusi-prevozvashti-deca-175556", "text": "Масирани проверки на автобуси, превозващи деца и ученици, започват в цялата страна. Акцията е на Изпълнителна агенция \"Автомобилна администрация\" и вътрешното министерство. Инспекторите ще следят до 27 септември дали пътниците използват обезопасителни колани, дали шофьорите са с изрядни документи, както и техническата изправност на автобусите. Очаква се да станат ясни от резултатите от проверките на фирмите, извършващи превоз на деца и ученици у нас. Те се проведоха от 1 до 15 септември.", "date": "2019.09.17", "title": "Започват масови проверки на автобуси, превозващи деца"}
{"url": "https://www.monitor.bg:443/bg/a/view/sa-sht-shte-zashtitavat-svetovnija-red-podkopan-ot-iran-175561", "text": "САЩ ще защитават световния ред, който е подкопан от Иран след безпрецедентната атака срещу петролни инсталации в Саудитска Арабия. Това заяви американският министър на отбраната Марк Еспър, предаде АФП. Ръководителят на Пентагона написа в Туитър, че е участвал в заседание в Белия дом, на което е била обобщена ситуацията с Доналд Тръмп и други американски висши представители. Президентът на САЩ още вчера каза, че САЩ са готови да отвърнат на отговорните за атаките. Еспър каза, че е говорил и със саудитския престолонаследник Мохамед бин Салман и с иракския министър на отбраната Наджах ал Шамари относно атаките. Той увери, че американската армия работи с партньори на САЩ, за да даде отговор на тази безпрецедентна атака, която доведе до намаляване на половината от производството на петрол на първия износител в света. В събота американският държавен секретар Майк Помпейо обвини Иран, че е отговорен за атаките и каза, че няма никакви доказателства, че те са дошли от Йемен, въпреки че йеменските бунтовници хуси поеха отговорност за тях. Хусите са подкрепяни от Техеран. Преди това президентът на САЩ Доналд Тръмп заяви, че изглежда Иран стои зад атаката срещу Саудитска Арабия през уикенда, но въпреки това той не иска война с Иран, предадоха Франс прес и Ройтерс. \"Изглежда Ислямската република е взела на прицел петролни съоръжения в Саудитска Арабия, но ние искаме да установим със сигурност кой го е извършил\", каза Тръмп пред журналисти, приемайки в Белия дом престолонаследника на Бахрейн. Тръмп добави, че е решен да помогне на Саудитска Арабия, но иска да избегне война с Иран. Според него петролът не е поскъпнал чак толкова много след нападенията срещу саудитските петролни съоръжения. След тях петролният добив в света спадна с 5 процента, отбелязва Ройтерс. Президентът каза, че САЩ имат различни варианти за ответни действия след нападенията, но не уточни какви са те. Той добави, че е възможно САЩ да помогнат на Саудитска Арабия, но че Вашингтон не е обещал закрила на Рияд. Тръмп не отговори на въпроса дали севернокорейският лидер Ким Чен Ун го е поканил да се срещнат в последното си писмо и заяви, че още не е готов да отиде в Северна Корея. \"Може би моментът не е подходящ да отида в Пхенян\", каза той пред журналистите след като южнокорейски вестник писа, че Ким го поканил да посети Пхенян в писмо, изпратено през август. Президентът добави, че очаква оспорвани парламентарни избори в Израел. \"Нещата са 50 на 50\", каза Тръмп за изборите, сравнявани с референдум за съдбата на израелския премиер Бенямин Нетаняху, с когото са много близки, отбелязва АФП.", "date": "2019.09.17", "title": "САЩ ще защитават световния ред, подкопан от Иран"}
{"url": "https://www.monitor.bg:443/bg/a/view/djonsyn-njama-da-prekrachva-zakona-no-shte-go-narushi-i-shte-otdeli-ostrova-ot-kontinenta-175560", "text": "Британският премиер Борис Джонсън заяви, че ще спази закона, но въпреки това ще изкара Обединеното кралство от Европейския съюз в края на октомври, с или без сделка, предаде Ройтерс. Закон, приет от парламента на Великобритания този месец, изисква Джонсън да поиска от ЕС за тримесечно забавяне на Брекзит, ако сделка не бъде одобрена до 19 октомври, въпреки че съобщенията на британските медии казват, че екипът му търси начини да го заобиколи. Попитан по време на интервю за Би Би Си как ще заобиколи закона, Джонсън отговори: „Ще спазя конституцията, ще се подчиня на закона, но ще излезем на 31 октомври. Жизненоважно е хората да разберат, че Обединеното кралство няма да иска удължаване... това, което ще правим, е да излезем на 31 октомври, с или без сделка“. Премиерът обаче не разкри подробности как възнамерява да избегне искането на отлагане, ако не бъде постигната сделка. На въпрос на Би Би Си дали Великобритания е стабилна държава или такава изпаднала в хаос, Джонсън каза, че е „изключително стабилна“. „Просто е безсмислено да мислим, че демокрацията във Великобритания е по някакъв начин застрашена или икономиката на Обединеното кралство по някакъв начин е застрашена“, каза министър-председателят. „Преминаваме период на конституционна промяна, причинен от решението на хората да напуснат ЕС. Това винаги ще бъде логистично и практически трудно ... но ние ще го направим и ще го направим до 31 октомври“. Посещението на британския премиер Борис Джонсън в Люксембург по повод Брекзит е основна тема в западния печат днес. \"Джонсън е унизен от премиера на Люксембург на пресконференция с празен стол\", гласи заглавието на британския в. \"Гардиън\". Борис Джонсън бе унизен, а твърденията му за напредък в преговорите по Брекзит бяха разпердушинени, след като хаотичното му посещение в Люксембург завърши с подигравки към британския премиер от друг европейски лидер заради отказа му да се яви пред журналисти, за да избегне протестиращи, пише изданието. Джонсън беше подложен на подигравки и дюдюкания на излизане от работен обяд с председателя на Европейската комисия Жан-Клод Юнкер, а след това се отказа от намерението си да даде съвместна пресконференция с люксембургския премиер Ксавие Бетел, след като попадна на по-многобройна групата протестиращи и се изниза под скандирания \"Майната му на Брекзит\" и \"Чупката, Борис\". Според изявление на Европейската комисия Юнкер е казал на британския премиер, че носи отговорност да предложи законово действащи решения и че \"такива предложения все още не са направени\", противно на неотдавнашните твърдения на британското правителство. Визитата на Джонсън в Люксембург трябваше да е ключов момент за него да покаже, че преговорите по Брекзит се насочват към споразумение, като \"Даунинг стрийт\" съобщи след срещата с Юнкер, че преговорите с Брюксел вече няма да са два пъти седмично, а всеки ден, отбелязва \"Гардиън\". Бетел помаха на демонстрантите и защити правото им да протестират след решението на Джонсън да си тръгне. Той застана на своя аналой до другия, който беше поставен за Джонсън и остана празен заради неявяването му, а зад него си стоеше британското знаме. Бетел заяви, че хората трябва да знаят какво ще се случи след шест седмици, че имат нужда от яснота и стабилност. Не бива тяхното бъдеще да се държи заложник за политическа изгода, заяви Бетел и посочвайки към празното място, където трябваше да стои британският премиер, заяви, че сега отговорността е на Джонсън. Люксембургският премиер коментира иронично различните твърдения на британския си колега от последните седмици, че има добър напредък в преговорите по Брекзит и че ще е нужна силата на комиксовия герой Невероятния Хълк, за да се напусне ЕС без споразумение. \"Гардиън\" цитира по този повод туита на главния представител на Европейския парламент за Брекзит Ги Верхофстат, в който е показана снимка на празното място на Джонсън на пресконференцията на Бетел и коментар \"От Невероятния Хълк до Невероятния Сръдльо\" (From Incredible Hulk to Incredible Sulk). \"Протест срещу Брекзит, репортери с въпроси, но никакъв Борис Джонсън\", гласи заглавието на в. \"Ню Йорк таймс\". Американският ежедневник уточнява, че Бетел и Джонсън са се появили заедно на пресконференцията, но десетки души са дюдюкали срещу британския премиер и са скандирали \"Кажи истината, спри преврата\" и тогава Джонсън си е тръгнал. Според дипломати Джонсън бил недоволен от събралите се навън протестиращи и поискал пресконференцията да се състои на закрито. Молбата му обаче била отхвърлена от домакините, които казали, че няма готова зала, където да се съберат всички журналисти и че не искат да подберат само някои от тях за пресконференция. \"Ню Йорк таймс\" също обръща внимание на изказването на Джонсън, който се сравни с Невероятния Хълк и каза, че колкото повече се ядосва Хълк, толкова по-силен става и не могат да го държат затворен, както не могат да държат Великобритания насила в ЕС и тя ще го напусне на 31 октомври. Вестникът цитира коментара на актьора Марк Ръфало, който игра Хълк в редица филми през последното десетилетие. \"Борис Джонсън забравя, че Хълк се бие само за доброто на всички. Да си ядосан и силен може също да значи, че си глупав и разрушителен. Хълк работи най-добре в екип и е бедствие, когато е сам\", отбелязва Ръфало, цитиран от \"Ню Йорк таймс\".", "date": "2019.09.17", "title": "Джонсън няма да прекрачва закона, но ще го наруши и ще отдели Острова от континента"}
{"url": "https://www.monitor.bg:443/bg/a/view/popitahme-30-jeni-kakvo-tyrsite-v-edin-myj-175539", "text": "Вече 20 мъже ни отговориха . Дойде ред и на жените да кажат тежката си дума относно това какво търсят в един мъж. 30 дами на възраст между 18 и 61 години издадоха какви характеристики могат да им завъртят главата.     се оказа най-важно, но не липсват и отговори относно  . Ето всички отговори, които събрахме:      .   .      .   .               ", "date": "2019.09.17", "title": "Попитахме 30 жени: Какво търсите в един мъж?"}
{"url": "https://www.monitor.bg:443/bg/a/view/chestvame-mychenicite-vjara-nadejda-lubov-i-sofija-175553", "text": "Днес отбелязваме празника на мъчениците Вяра, Надежда, Любов и майка им София. На тях са наречени основните християнски добродетели: мъдрост, вяра, надежда и любов. През втората половина на І в. и първите десетилетия на ІІ в. в Рим живяла благочестива жена християнка на име София. В своя живот ги оправдала напълно името си, което означава \"премъдрост\". И като съпруга, и като вдовица по-късно, тя водела благоразумен християнски живот, изпълнен с мир, чистота, кротост, покорност на Божията воля. Според възможностите си, тя вършела непрекъснато милосърдни дела. София имала три дъщери, които нарекла с имената на трите християнски добродетели - Вяра, Надежда и Любов. Тя ги възпитавала в любов към Господа Исус Христос. Света София и дъщерите й не скривали своята вяра в Христа и я изповядвали открито. Наместникът на Антиох донесъл за това на император Адриан (117-138), който заповядал да ги доведат веднага при императора. Разбирайки защо ги водят в двореца, светите деви се молили горещо на Господ Исус Христос да им даде сили да не се страхуват от предстоящите мъки и смърт. Когато майката с трите си дъщери застанали пред императора, всички присъстващи се изумили от стокойствието им: сякаш са ги повикали на светло тържество, а не на изтезание. Привиквайки сестрите поред, Адриан ги убеждавал да принесат жертва на богинята Артемида. Младите момичета (Вяра била на 12 години, Надежда - на 10 и Любов - на 9 години) останали непреклонни. Тогава императорът заповядал да ги изтезават жестоко: хвърляли ги върху гореща желязна решетка, в нажежена пещ, в котел с кипяща смола, но Господ със Своята невидима сила ги пазел. Най-малката привързали към колело и я разпъвали и били с тояги, докато тялото й се превърнало в кървяща рана. Земята се напоила с кръв. Трите сестри останали непреклонни във вярата си и една по една били обезглавени. Майката била принудена да гледа нечовешките изтезания и страданията на децата си. Но тя проявила необикновено мъжество и през цялото време убеждавала момичетата да понесат мъченията в името на Небесния жених. И трите й дъщери с радост посрещнали своя мъченически край. За да продължи душевните страдания на света София, императорът й разрешил да вземе телата на дъщерите си. Майката ги взела и ги положила в скъп ковчег върху погребална колесница. Погребала ги с почести и благодарност към Бога на висок хълм извън града. Три дни прекарала на гроба на дъщерите си. Молела се усърдно и накрая в това състояние предала душата си на Господа, убедена че отива при дъщерите си. Християни погребали светата майка при нейните дъщери. Това станало през 126 г. Христовата църква почита и света София като мъченица, защото като майка тя изживяла със сърцето си ужасните мъчения за Христа на своите възлюбени дъщери. Мощите на светите мъченици София, Вяра, Надежда и Любов почиват от 777 г. в Елзас, Франция.", "date": "2019.09.17", "title": "Почитаме мъчениците Вяра, Надежда, Любов и София"}
{"url": "https://www.monitor.bg:443/bg/a/view/daniela-masheva-protestite-sa-opit-za-politicheska-namesa-v-procedurata-za-izbor-za-glaven-prokuror-175525", "text": "Атаките на някои медии срещу ВСС са организирана негативна кампания срещу всички, които подкрепиха кандидатурата за обвинител №1, казва в интервю за \"Монитор\" говорителят на Прокурорската колегия на ВСС - Излъчването на една кандидатура в настоящата процедура е абсолютно законосъобразно. За нас, членовете на Прокурорската колегия, е от съществено значение, че с тази номинация отговорихме на вижданията на професионалните организации – Асоциацията на прокурорите и Камарата на следователите, за профила на бъдещия главен прокурор. Фактът, че до момента кандидатурата на Иван Гешев получава широка подкрепа от професионалната общност, е достатъчно показателен за притежаваните от него качества, както и че се ползва с доверието на колегите си. До настоящия момент във Висшия съдебен съвет са постъпили 68 становища в подкрепа на кандидатурата му, като основна част са от системата на прокуратурата - 66 прокуратури от различни нива, 4 следствени отдела, както и становище от следователи от Националната следствена служба. Наред с магистратите своята подкрепа за кандидатурата на прокурор Иван Гешев излагат и съдебни служители. Становища, съдържащи подкрепа, са изпратени и от органи и институции, с които кандидатът е работил, а именно 18 областни дирекции на МВР, Главна дирекция „Национална полиция“, Главна дирекция „Борба с организираната престъпност“, както и от Държавна агенция „Национална сигурност“. Положителни становища са изразили и от Камарата на следователите в България. Асоциацията на прокурорите в България е изпратила две становища, като изразява принципната, убедена и категорична подкрепа за номинирания кандидат за главен прокурор. Във второто становище, придружено с въпроси към г-н Гешев, от асоциацията изразяват твърдото си несъгласие с опитите на някои среди изборът на главен прокурор да бъде превърнат в политически фарс и опорочен от инспириран уличен натиск и компроматна кампания. Позитивни становища са изпратени и от ръководствата на Университета за национално и световно стопанство и Югозападния университет „Неофит Рилски“, които изразяват подкрепата си за издигнатата кандидатура. Наред с това постъпиха и становища от професор доктор Валери Димитров – преподавател в Юридическия факултет на Университета за национално и световно стопанство, ръководител на катедра „Публичноправни науки“, професор доктор на юридическите науки Маргарита Чинова от Юридическия факултет на Софийския университет „Св. Климент Охридски“, както и от професор доктор на юридическите науки Костадин Кирилов – преподавател по учебни дисциплини „Криминалистика“ и „Съдебни експертизи“ в Югозападния университет „Неофит Рилски“ – Благоевград, които също подкрепят кандидатурата на прокурор Иван Гешев. - На 16 септември комисията по атестирането и конкурсите към Прокурорската колегия прие доклад относно притежаваните от кандидата професионални качества. Според заключението на този доклад прокурор Иван Гешев отговаря на законовото изискване за притежаван юридически стаж. Високият му професионализъм, както и стриктното изпълнение на служебните му задължения са допринесли за последователното му кариерно израстване в органите на съдебната власт. Прокурор Гешев притежава изключителни умения за работа в екип и за мотивиране на колеги. Отговаря в пълнота и на изискуемите качества, разписани в разпоредбата на чл. 170, ал. 5 от ЗСВ, а именно доказани ръководни и административни умения и мотивация за заемане на длъжността. Наред с това прокурор Гешев е получил признание за дейността си от редица международни институции, както и се ползва с категорично изразена широка подкрепа от колегите си от Прокуратурата на Република България и от органи и институции, с които е работил в тясно сътрудничество. Съгласно приетия доклад липсват данни, поставящи под съмнение притежаваните от прокурор Иван Гешев високи професионални качества, както и че същият отговаря в пълнота на законовите изисквания за заемане на длъжността главен прокурор. Този доклад за професионалните качества заедно с доклада на комисията по професионална етика за нравствените качества на кандидата ще бъдат публикувани на интернет страницата на ВСС и представени на Прокурорската колегия на 9 октомври за произнасяне по допустимостта на кандидата. - Това е една организирана негативна кампания срещу Иван Гешев, целяща накърняване на достойнството му и дискредитиране на професионалните му качества. Атаката не е насочена само към Гешев, тя е ориентирана към всички магистрати, които изразиха подкрепа на кандидатурата. Цели се създаване на предубеност на общественото мнение и незачитане на становището на професионалните среди относно качествата на кандидата. - Организираните до момента протести са опит на определени лица и партии за политическа намеса в процедурата за избор за главен прокурор и за манипулиране на общественото мнение относно предложената кандидатура. Стремежът е да бъде оказан нерегламентиран натиск при формиране на решението от страна на органа по избор - ВСС. Още повече че медийното отразяване на протестите показа, че голяма част от участващите в тях нямат елементарна представа срещу какво точно протестират и дори не могат адекватно да коментират исканията. Не се чуха никакви смислени аргументи срещу предложената номинация на г-н Гешев, а се отправят неоснователни нападки и се поставят искания за налагане на абсолютно неподходящи кандидатури. - Подобни организации не могат да се намесват при избора на главен прокурор и такава намеса е недопустима. Организациите, които могат да участват в процедурата за избор на главен прокурор чрез изразяване на становища и поставяне на въпроси, са ясно и изрично изброени в Закона за съдебната власт и това са: юридическите лица с нестопанска цел, определени за извършване на общественополезна дейност, професионалните организации на съдиите, прокурорите и следователите, висшите училища и научните организации. - Граждански организации и партии могат да правят такива искания, но по- същественият въпрос е как законодателят ще отговори на тях. Моето мнение е, че сегашната законодателна уредба гарантира в достатъчна степен участието на гражданското общество в процедурата за избор на главен прокурор. Трябва да се има предвид, че в нито една държава - членка на ЕС, независимо от модела на структуриране на прокуратурата, процедурата за избор на главен прокурор не предвижда възможност за издигане на кандидатури от граждански организации. Завършва право в СУ “Св. Климент Охридски” През 1992 - 1993 г. е младши прокурор в Софийската районна прокуратура По-късно става и редови прокурор там През 2001 - 2006 г. работи в Софийската градска прокуратура От 2006 г. е прокурор във ВКП През 2009 - 2011 г. е зам.-министър на правосъдието, след това отново се връща във ВКП През 2017 г. е избрана за член на ВСС от квотата на прокурорите", "date": "2019.09.17", "title": "Даниела Машева: Протестите са опит за политическа намеса в процедурата за избор за главен прокурор"}
{"url": "https://www.monitor.bg:443/bg/a/view/zavera-vyv-fermata-sreshtu-milionera-mitko-175505", "text": "Само седмица след старта на „Фермата“, колоритният разложанин Иван Милин забърка нов скандал. След като се казани срещу гейовете в България, този път Милиното разбуни духовете като удари жена.  Димитър даде задача на Елизабет да изчисти шефската къща след едноседмичния престой вътре на Милин. След като Бети излъска всеки сантиметър, тя се отдели на басейна с Кристияна, за да се оплаче от някои неща и немислимото се случи. Иван се появи и тя си \"позволи\" да му направи забележка, че цапа басейна с кални обувки, като в отговор получи редица обиди и шамар. Ударът не бе сериозен, но е в нарушение с договорите на участниците. В крайна сметка Иван се извини на Бети, но трябваше да си стегне багажа и да излезе временно от фермата, докато от продукцията решат дали ще продължи участието си. Междувременно богати и бедни се обединиха срещу най-заможния участник - софтуерния милионер Митко Караиванов. Макар и разделени на два отбора, и чорбаджии, и сиромаси влязоха в завера, с която да елиминират младия бизнесмен от Димитровград от състезанието за голямата награда. Авторитарният патриот Ивайло Шопски, който от самото начало е в студена война с Караиванов, хвана на къс пас фермера на седмицата при сиромасите Станислав Борисов и започна зверска пропаганда срещу съотборника си Митко. Софтуерният милионер спечели правото да дирижира работния процес във фермата на чорбаджиите в дуел с треньора на знаменитости Сами Хоссни, което изправи на нокти Шопски. Той скоростно се залепи на прозорчето в стената, която разделя двата отбора и започна да нахъсва бедните срещу Караиванов. Той е гледал всички сезони накуп, знае дуелите наизуст, и не го гледай, че е такъв – правил е лицеви опори у дома, тука ходи, тича, влязъл е с китарата да се прави на по-симпатичен“, започна да нарежда Шопски с идеята да ги подкове за момента, в който някой от тях се изправи на дуел срещу милионера. Военният Станислав бързо подпали в желаната посока: „Мразя двуличници! този с голямата лопата е влязъл тука!“. „Не ти го казвам това, за да правя интриги, а да имате едно на ум. Това е човекът, от който трябва да ви е страх“, невинно заключи водещият на „Бащино огнище“ Шопски. Шопски и Караиванов са в студена война от петия ден на престоя си във \"Фермата\".", "date": "2019.09.17", "title": "Милиното удари жена във \"Фермата\""}
{"url": "https://www.monitor.bg:443/bg/a/view/iziskvanijata-za-trotinetkite-kato-pri-velosipedite-175551", "text": "Тротинетките ще се третират като велосипедите. Това заяви в сутрешния блок на bTV председателят на Държавната агенция \"Безопасност на движение по пътищата\" Малина Крумова. Така тротинетките ще могат да се движат по велоалеите и в зоните с ограничено движение до 50 км/ч. Крумова утони, че в случаите на нарушения се предвиждат санкации както при велосипедите, като актове могат да се издават и по ЕГН и не е задължително нарушителят да има книжка. Изискването е тротинетките да се движат най-вдясно на пътното платно. Лицата от 14 до 16 години ще могат да използват тротинетките само по велоалеите, а лицата над 16 години ще могат да се движат и по пътищата с ограничение до 50 км/ч. Разрешената скорост ще бъде до 25км/ч, но все още не е изяснено как ще се осъществява контролът за това. Друго изискване е да има светлоотразителни елементи върху облеклото и раницата на човека, който използва тротинетка за придвижване. \"Каската на този етап е задължителна, въпреки че срещаме отпор от ползвателите\", посочи тя. На въпрос трябва ли да бъдат регистрирани тротинетките, Крумова допълни, че на този етап това се смята за административна тежест и не се изисква.", "date": "2019.09.17", "title": "Изискванията за тротинетките като при велосипедите"}
{"url": "https://www.monitor.bg:443/bg/a/view/etichnata-komisija-shte-razgleda-kandidaturata-na-geshev-175550", "text": "Комисията по етика към прокурорската колегия във Висшия съдебен съвет се събира, за да оцени етичните качества на единствения кандидат за главен прокурор на републиката Иван Гешев, Това е един от последните етапи от процедурата, след като вчера Комисията по атестациите и конкурсите прие доклад, според който Иван Гешев притежава необходимите професионални качества за позицията. Докладите ще бъдат обсъдени на 9 октомври, а на 24  октомври Иван Гешев трябва да бъде изслушан.", "date": "2019.09.17", "title": "Етичната комисия ще разгледа кандидатурата на Гешев "}
{"url": "https://www.monitor.bg:443/bg/a/view/zadava-se-vnos-na-med-s-pesticidi-ot-ujna-amerika-175534", "text": "Огромни количества пчелен мед ще бъдат внесени в ЕС и респективно в България от Южна Америка, като има риск голяма част от тях да съдържат остатъци от пестициди, забранени за използване в Европа. Причината е постигнато политическо споразумение между Общността и аналогичната организация за свободна търговия МЕРКУСОР на страните от субконтинента. В перспектива с подписването на търговски договор обменът на стоки между ЕС и южноамериканските държави ще стане безмитен. По думите на Владимир Русев, председател на Асоциацията на преработвателите на биологични пчелни продукти, в страните от Южна Америка се използват над 240 субстанции за растителна защита, които са забранени в Европейския съюз. Според него освен тази опасност върху пчеларството у нас и върху земеделието на Стария континент. „Затова и фермерите в немалко страни са недоволни от подписаното споразумение. В Ирландия се безпокоят за пласмента на говеждото месо, което произвеждат“, поясни той. Русев обясни още, че в момента с вносно мито от 17% медът от Южна Америка се пласира в ЕС на цена с 30% по-ниска, отколкото на българския пазар. „След падането на вносните такси този импортен мед ще е наполовина по-евтин от нашия“, добави той. По думите му родните пчелари ще поискат България да се застъпи пред Брюксел за намаляване на вносното количество до 10 000 т. „Освен това трябва да се осигури и субсидия на база пчелно семейство, като се въведе и строг контрол, за да се минимизират загубите от търговския договор, който се готви. договора и той да остане само на ниво политическо споразумение. Има информация, че Франция може да ратифицира договора под условие“, каза още браншовикът. Русев каза, че от общото ни производство на около 10 000 т пчелен мед 20%, или към 2000 т, е биологичен. Основно той се добива в района на Предбалкана, като изискването е в радиус от 3 км да няма конвенционално земеделие, при което се използват препарати за растителна защита. Русев поясни още, че консумацията на всякакъв мед у нас е ограничена и затова почти цялото количество от биомед се изнася в чужбина - Германия, Италия, Австрия и Гърция. Целта ни е да си извоюваме правото да продаваме меда в големите хранителни вериги в Европа, а не само като суровина за фирмите, които го разфасоват и продават. За около 3 евро за кило се продава българският биологичен пчелен мед в чужбина. От Бразилия влиза в Европа за по 2 долара. Обикновеният мед се стреми да го изнасяме по 2,30 евро/кг, от Южна Америка обаче идва по 1,50 долара. Все още върху етикетите на бурканчетата в западните магазини не пише, че в сместа от мед има български мед. Заедно с Испания през миналата година повдигнахме въпроса да се изписват точно страните, чийто мед се използва, и съответният процент. От догодина очакваме това изискване да влезе в сила“, поясни добави той. Румен Балински от Обединения български пчеларски съюз информира, че „Затова и отравянията на пчелите от пръскането на посевите с химикали си остава един от най-големите ни проблеми и кошерите намаляват“, поясни той. По думите му замърсеният с пестициди мед не може да се изнася. Според него все по-трудно ще могат да се сертифицират биопчелари в райони, където има пръскания. Балински каза още, че е време да се преработи наредбата за растителна защита, да се регистрират всички пръскачки за пестициди и да се използват химикали само когато няма опасност за пчелите.", "date": "2019.09.17", "title": "Задава се внос на мед с пестициди от Южна Америка"}
{"url": "https://www.monitor.bg:443/bg/a/view/shampionskata-liga-startira-udarno-s-derbita-programa-175503", "text": "Най-силният клубен турнир в Европа стартира тази вечер с ударни дербита. Още в дебютната си вечер Шампионската лига предлага сблъсъци, които определено ще предизвикат интерес сред феновете. Защитаващият титлата си „Ливърпул“ ще има трудната задача да излезе отново на стадиона в Неапол. Миналата година „Наполи“ бе на косъм да елиминира играчите на Юрген Клоп и да ги лиши от мечтата за шести трофей в елитната надпревара, като тогава с огромен принос за спасението бе вратарят Алисон, направил ключова намеса в продължението на двубоя. Горещо ще бъде и в Германия, където „Борусия“ (Дортмунд) приема „Барселона“. Големият въпрос преди двубоя е участието на Лео Меси, който лекува травма и все още не е записал официални минути този сезон. Именно каталунците пък са сочени за едни от двата големи фаворити за спечелване на Шампионската лига. Следват „Ливърпул“ със 7, „Реал“ (Мадрид) с 10, ПСЖ с 11, както и „Байерн“ (Мюнхен) и „Ювентус“, чиито шансове са оценени на 12. Финалът на тазгодишната надпревара, която се провежда за 65-и път, ще бъде на Олимпийския стадион „Ататюрк“ в Истанбул. Историческо първо участие пък записва италианският „Аталанта“. Мачовете в България отново ще се излъчват от 2 конкурентни телевизии – bTV и A1. Каналите bTV Action и Ring BG ще дават мачовете в сряда, а във вторник ще вървят по платените Max Sport 2 и 3. Група Е 22 ч. Залцбург – Генк 22 ч. Наполи – Ливърпул  19.55 ч. Интер – Славия (Пр)  22 ч. Борусия (Д) – Барселона 19.55 ч. Лион – Зенит  22 ч. Бенфика – РБ Лайпциг 22 ч. Челси – Валенсия 22 ч. Аякс – Лил", "date": "2019.09.17", "title": "Шампионската лига стартира ударно с дербита (ПРОГРАМА)"}
{"url": "https://www.monitor.bg:443/bg/a/view/tir-s-gumi-plamna-i-opushi-magistrala-trakija-175549", "text": "Камион, превозващ автомобилни гуми, пламна на магистрала „Тракия” в района на 156-тия км в пловдивска област, съобщиха от полицията. Пожарът е възникнал рано сутринта във вторник и вероятно става дума за техническа неизправност на тежкотоварния автомобил. Няма данни дали шофьорът е пострадал. Пушекът от горящия товар обаче се виждаше на километри. Също толкова километрично бе и задръстването от коли на аутобана. На мястото на пожара са били изпратени три екипа на Пожарната в Пловдив. Полицаи насочваха автомобилите от задръстването по обходен маршрут – през разклона за Войводиново по източния обходен път на Пловдив към село Поповица. Шофьорът на тира не е пострадал, а шосето в посока Бургас ще бъде затворено до обяд, съобщиха от полицията в Пловдив.   ‎  ", "date": "2019.09.17", "title": "Тир с гуми пламна и опуши магистрала „Тракия”"}
