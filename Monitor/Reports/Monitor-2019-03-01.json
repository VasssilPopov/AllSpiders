{"url": "https://www.monitor.bg/bg/a/view/tachim-osvobojdenieto-s-400-pametnika-temata-158618", "text": "400 паметника увековечават подвига на героите на Освобождението по българските земи. От тях 20 са в София, сочат данните на Столичната община. Според данни на сайта kmeta.bg обаче оцелелите до днес паметници, посветени на Руско-турската освободителна война (1877-1878), са само 244.Според неофициалната статистика Плевен и Стара Загора са следващите градове с най-много паметници, посветени на героите от освободителната война. Монументите, които не са стигнали до наши дни, едва ли са унищожени умишлено – никой не би посегнал на подобни паметници: съсипали са ги най-вероятно ерозията на времето и прословутата нашенска немарливост, смятат известните ни скулптори проф. Емил Попов и доц. Цветослав Христов. За времето си тази война е била твърде продължителна и кръвопролитна и „концентрацията“ на паметниците в страната е най-висока където са лобните места на най-много именити и безименни герои – Плевен, Стара Загора, Шипка, Шейново... „Аз съм роден и израснал в Плевен. Спомням си, че когато отивахме на лозе, минавахме по черни пътища, заобиколени и отляво, и отдясно с паметници – повечето семпли възпоменателни колонки на загинали войници. В Мъртвата долина край града много народ е намерил смъртта си“, разказа доц. Цветослав Христов, ръководител на катедра „Скулптура“ в Националната художествена академия. Има два пика в строежа на паметници, свързани с бележитата дата 3 март – единият е непосредствено след Освобождението от османско владичество до Балканската война, когато споменът от събитията е още пресен, а другият – през 1975-а-1985-а: период, в който се честват 100-годишнината от войната и 1300 години от създаването на българската държава, посочват скулпторите. В началото повечето паметници са поръчани и дарени от Русия, дори надписите на тях са на езика на „братушките“. Те започват още от Свищов, където Царят освободител – император Александър ІІ, е стъпил на дунавския бряг и е имал щаб, и Споменатият монумент например е изработен като елементи в Русия, след което те са донесени и монтирани тук като комплекс. Малко по-късно, когато българският народ и страната се съвземат икономически и се еманципират политически, и ние започваме да организираме конкурси и по-активно да материализираме в паметници признанието си към освободителите. Сред първите през 1903 г. се появява конната статуя на Александър ІІ пред Народното събрание, проектирана от италианския скулптор Арнолдо Дзоки. Творческият колектив, спечелил конкурса, обаче се отказва заради заради суровите условия горе, друг екип го взима присърце и го изгражда, а официалното откриване е през 1934 г. в присъствието на цар Борис ІІІ. Частите от 26-тонния паметник са били превозвани до върха с каруци с мулета и сглобявани там, разказва Цветослав Христов. В него имената си са вградили скулпторът Кирил Шиваров, проектирал бронзовата фигура на лъва, и майсторът Пеньо Бомбето със своята група дюлгери. С лъва обаче възниква драма: той трябвало да е върху монумента и да гледа на север, но румънската страна възроптала, че България сякаш иска да ги плаши с териториални претенции. Заради това и за по-добра видимост символът на сила се озовал върху корниза над главния вход. „Моят професор Любен Димитров участва вътре с композицията на опълченеца и руския воин в началото на криптата“, допълва историята Емил Попов. Втората вълна на еуфория по паметниците за Освобождението създава и с впрягане на целия професионален ресурс забележителни, макар и спорни понякога образци: Панорамата в Плевен (1977), „Бранителите на Стара Загора“ („Самарското знаме“) на големия скулптор Крум Дамянов над магистралата към Града на липите (1977) и много други. При Троянския проход в Балкана се появява грамаден над 50-метров мемориал „Беклемето“, или Арката на свободата (Паметник на руската бойна слава) на Величко Минеков в чест на руския капитан, пръв преминал прохода с частта си (1977). В арката има стъпала и на 25-ия метър настъпва чудовищна тъмница, обяснява доц. Христов, който е влизал там. Но от площадката на върха на монумента при ясно време се откриват цяла Северна и Южна България до Беломорието. Само в София паметниците, посветени на Освобождението, са 20, като половината от тях са в центъра, уточняват от Столичната община. Сред най-известните са Цар Освободител, Докторският паметник, Руски паметник, Кръста срещу „Енергопроект“ в кв. „Лозенец“, поставен сега в близост до новата църква „Преображение Господне“, една от композициите на моста на ул. „Граф Игнатиев“ над Перловската река, Лъвът на Андрей Николов на Паметника на незнайния воин, посветен на падналите във всички войни, паметната плоча вдясно на катедралата „Александър Невски“ и др. Всъщност и самият храм-паметник „Ал. Невски“ е построен от българска и руска страна в прослава на Освобождението.", "date": "2019.03.01", "title": "Тачим Освобождението с 400 паметника (ТЕМАТА)"}
{"url": "https://www.monitor.bg/bg/a/view/osigurjavat-dopylnitelen-transport-za-zadushnica-v-sofija-158631", "text": "Във връзка със Задушница утре се осигурява допълнително транспортно обслужване, съобщиха от пресцентъра на Столична община. Разкрива се временна трамвайна линия с маршрут: ж.к. „Борово“ - кв. \"Орландовци\" Разкрива се и временна автобусна линия № 18А с маршрут: автостанция \"Орландовци\" - гробищен парк \"Малашевски гробища\" по маршрута на автобусна линия № 18. Временна автобусна линия № 79А с маршрут: надлез “Надежда”, ул. „История Славянобългарска“, ул. „Индустриална“, ул. “Константин Стоилов”, бул. “Ген. Данаил Николаев”, бул. “Владимир Вазов”, ул. \"Тодорини кукли\", ул. “Река Велека” и по бул. “Владимир Вазов” по маршрута двупосочно. Временна автобусна линия № 86А с маршрут: АТ “Малашевци”, ул. \"Резбарска\", пл. \"Сточна гара\", бул. \"Сливница\", обратен завой на ул. \"Опълченска\" и по маршрута, двупосочно. Временна автобусна линия № 83А с маршрут – от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута двупосочно. Временна автобусна линия № 90А с маршрут: автостанция \"Изток\", бул. \"Ботевградско шосе\", ул. \"Александър Екзарх\", ул. \"Река Велека\", ул. \"Васил Кънчев\" до гробищен парк \"Малашевски гробища\". Временна автобусна линия № 108А с маршрут: от ж.к. “Люлин - 5” по стария маршрут на автобусна линия № 108 (в посока ул. “Бели Дунав” – от бул. “Сливница” по ул. “Адам Мицкевич”) до ул. ”Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута, двупосочно. За паркиране около гробищните комплекси, се определят съответно: - в района на Централни гробища - по платната на ул. „История Славянобългарска” (старо име ул. “202”) и ул. “Заводска”; - в района на гробища “Бакърена фабрика” - по платната под подлеза на ул.”Адам Мицкевич”; - в района на гробища “Малашевци” - по платната на ул. “Резбарска” между ул. “Васил Кънчев” и бул. \"Ген. Владимир Вазов\", както и пред централния вход на ул. \"Жак Дюкло\".  ", "date": "2019.03.01", "title": "Осигуряват допълнителен транспорт за Задушница в София"}
{"url": "https://www.monitor.bg:443/bg/a/view/sa-sht-ni-chestitjat-treti-mart-pohvaliha-ni-za-evropredsedatelstvo-158616", "text": "Секретарят на Държавния департамент на САЩ Майкъл Помпео ни честити националния празник и похвали България за успешното Европредседателство. „От името на правителството на Съединените щати поздравявам българския народ по случай националния празник. Трети март бележи създаването на независима и съвременна България. По-късно този месец ще отбележим и суверенното решение на България да се присъедини към НАТО преди 15 години. След като България отхвърли комунистическото потисничество преди 30 години, нашите две страни изградиха силни съюзнически и партньорски отношения. През последната една година България показа своята положителна лидерска роля чрез успешното си председателство на Съвета на Европейския съюз, правейки крачки за модернизацията на въоръжените си сили и давайки важна подкрепа за Споразумението от Преспа, което заздрави мира и стабилността в региона. Пожелавам на българския народ хубав празник и очаквам с нетърпение да видя нашето приятелство и икономическо партньорство как се развива в идните години“, пише в изявлението на Помпео. Премиерът Бойко Борисов отвори на поздравителния адрес: „Благодаря на U.S. Department of State и на държавния секретар Помпео за поздравленията по случай националния ни празник и за високата оценка за нашата политика“, написа Борисов във фейсбук профила си.", "date": "2019.03.01", "title": "САЩ ни честитят трети март, похвалиха ни за Европредседателство"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-82-81-leva-za-megavatchas-158619", "text": "При средна цена 82.81 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /2 март/. Средната цена на пиковата енергия /9.00-20.00 ч./ e 89.53 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 76.09 лв. за мегаватчас. Най-ниската цена в рамките на днешната сесия, при утрешен ден на доставка, е 56.11 лв. за мегаватчас, достигната за 1.00 - 2.00 ч., а най-високата е 135.85 лв. за мегаватчас - за 18.00 - 19.00 часа. Данните от БНЕБ показват, че са продадени общо 21 058.10 мегаватчаса електроенергия. Енергийната борса вчера затвори при средна цена 89.54 лв. за мегаватчас. В сегмента \"пазар в рамките на деня\" за днес, 1 март, БНЕБ отчита до момента общ търгуван обем от 714.10 MWh. Среднопретеглената дневна цена е 58.07 лева за мегаватчас.", "date": "2019.03.01", "title": "Енергийната борса затвори при средна цена 82.81 лева за мегаватчас"}
{"url": "https://www.monitor.bg:443/bg/a/view/eurotunnel-skluchi-sdelka-s-london-za-33-mln-za-prevozi-pri-tvyrd-pri-brexit-158617", "text": "Eurotunnel, компанията оператор на тунела под Ламанша, сключи споразумение на стойност 33 млн. паунда (43 млн. долара) с британското правителство, за да подсигури доставките на лекарства и други жизненоважни стоки в случай на Brexit без споразумение, предаде АП. Като част от споразумението компанията е оттеглила иска си срещу правителството, с който го обвини в \"тайни\" процедури за сключване на договори с фериботни компании за транспортни услуги след Brexit. Споразумението с Евротунел осигурява на правителството допълнителен капацитет за товарни превози, което допринася да се гарантира, че здравната система ще разполага с основните лекарства в случай на Brexit без споразумение, заяви министърът на транспорта Крис Грейлинг. Макар да съм разочарован, че Евротунел избра да започне правни действия срещу договори, сключени с цел да гарантират безпроблемни доставки на жизненоважни медикаменти, съм доволен, че това споразумение ще гарантира, че тунелът под Ламанша е готов за света след Brexit, допълни той. Споразумението дава възможност за развитие на инфраструктурата, сигурността и гранични мерки, които да гарантират преминаването на превозни средства със спешни и жизненоважни стоки, които да поддържат веригите за доставки, жизнено необходими както за промишлеността, така и за потребителите.", "date": "2019.03.01", "title": "Eurotunnel сключи сделка с Лондон за £33 млн. за превози при твърд при Brexit"}
{"url": "https://www.monitor.bg:443/bg/a/view/sofi-tyrnyr-i-prijanka-chopra-uchastvat-v-novija-klip-na-bratjata-djonas-video-158612", "text": "Актрисите Софи Търнър и Приянка Чопра се разписват с участие в новия клип на братята Джонас към песента Sucker, чиято премиера се състоя днес. Екранната Санса Старк от „Игра на тронове“ и боливудската красавица са във видеото за да подкрепят половинките си. Търнър е сгодена за Джо Джонас, а скоро Чопра се разходи до олтара с брат му Ник. В кадрите към Sucker се появява и съпругата на третия брат Кевин – Даниел. Видеото показва как братята кръстосват шпаги в червени костюми, докато нежните им половинки се разхождат безразлично в интересни тоалети. Заснети са пищен пикник и вечеря, а накрая трите двойки се нареждат и позират за портрет на фона на огромна библиотека.", "date": "2019.03.01", "title": "Софи Търнър и Приянка Чопра участват в новия клип на братята Джонас (ВИДЕО)"}
{"url": "https://www.monitor.bg:443/bg/a/view/stopiha-se-jalbite-sreshtu-dyrjavata-v-strasburg-158622", "text": "Намалява броят на жалбите срещу България в Съда по правата на човека в Страсбург. Това отчете правосъдният министър Цецка Цачева по време на парламентарния контрол. Оказва се, че страната ни вече е вън от списъка на десетте най-често осъждани за нарушения на човешки права държави. Цачева отчете още, че тази година държавата ще даде 450 000 лв. на НПО-та по програми срещу домашното насилие, докато миналата година общо 17 организации са получили 360 000 лв.. Една от целите била реинтеграция на жертвите. Продължавало и поддържането на националната информационна линия за жертви на домашно насилие. В същото време Цачева призна, че проблемът с пренаселеността в софийските арести остава. По думите й той се породил след промените в закона, според които всички задържани за корупция вече се водят в София заради спецсъда, който пое тези престъпления. В Сливен и Габрово пък имали друг проблем. Условията в арестите там били сред най-лошите, като сградите били строени преди много време.", "date": "2019.03.01", "title": "Стопиха се жалбите срещу държавата в Страсбург"}
{"url": "https://www.monitor.bg:443/bg/a/view/spored-prouchvane-na-ep-6-partii-s-evrodeputati-sled-vota-158620", "text": "Общо шест партии ще успеят изпратят вероятно свои представители в ЕП след предстоящия през май вот. Това сочат резултатите от проучвания, извършени от национални институти в държавите членки и обобщени за ЕП от „Kantar Public“, които представени в петък от самият Европарламент. Според тях ГЕРБ и БСП ще имат по шестима евродепутати, ДПС двама, а по един ще излъчат „Обединени патриоти“, „Да, България“ и „Воля“. От ЕП, който ще разполага в следващия си мандат със 705, вместо досегашните 751 евродепутати, обявиха също така, че ще публикуват актуални прогнози през две седмици до края на април, както и всяка седмица през май до вечерта на самите избори. Резултатите от вота пък ще бъдат публикувани официално на 26 май, когато ще се затвори и тридневния прозорец, в рамките на който всички държави от ЕС трябва да проведат избори.", "date": "2019.03.01", "title": "Според проучване на ЕП: 6 партии с евродепутати след вота"}
{"url": "https://www.monitor.bg:443/bg/a/view/tyrsjat-kandidati-za-2-mln-lv-subsidii-za-elektromobili-158624", "text": "Националният доверителен екофонд (НДЕФ) отправи нова, шеста по ред покана по схемата за насърчаване използването на електромобили. По нея могат да кандидатстват централната администрация и нейните териториални подразделения, както и общините. Набирането на формуляри за кандидатстване започва днес и е с краен срок на приемане на документи 1 април 2019 г. Поканата е в рамките на Инвестиционната програма за климата (ИПК) по Схемата за насърчаване използването на електрически превозни средства. От общия размер на средствата за финансиране на проекти в размер на 2 млн. лв. остатъчният ресурс за разплащане (в това число и по изпълнявани проекти към 31.12.2018 г.) е 1,440 млн. лв. ИПК се финансира със средства от ранните търгове на емисии на парникови газове. Изпълняват се политиките по опазване на околната среда в три направления – подобряване качествата на атмосферния въздух, намаляване на емисиите на парникови газове и намаляване на нивата на шумовото замърсяване в населените места. Според условията за кандидатстване безвъзмездната субсидия е фиксирана за всеки различен вид превозно средство, независимо от цената, на която се купува. Бенефициентите избират доставчик чрез обществена поръчка. Финансирането по проектите в размер на: - 20 000 лева за изцяло електрически превозни средства категория М1 и N1 (4+1 места); - 10 000 лева за хибридни електрически (plug-in) превозни средства категория M1 и N1 (4+1 места); - 20 000 лева за изцяло електрически превозни средства категория L7e, както и за допълнителни надстройки (за почистване, за поливане, за превозване на обемни предмети, изотермални кутии, контейнери за боклук) до 50% от стойността им, но не повече от 3 000 (три хиляди) лева; - 30 000 лева за изцяло електрически превозни средства (ванове 7+1; 6+1 места), категория М1 или N1; - 40 000 лева за изцяло електрически превозни средства категория М2 и N2. До момента са отправяни пет покани за прием на документи по схемата за насърчаване използването на електрически превозни средства и са подадени 53 проектни предложения. От тях са окончателно изпълнени 20 проекта, като изплатената субсидия е в размер на 480 000 лв. По изпълнените проекти са закупени 22 изцяло електрически превозни средства категория М1 и N1 (4+1 места) и 4 хибридни електрически (plug-in) превозни средства категория M1 и N1 (4+1 места). Ползватели на закупените електромобили по 15 от изпълнените проекти са общински администрации, а по 5 – дирекции/структури от централната администрация на 5 министерства. В процес на изпълнение са проектите на още 17 бенефициента, които ще бъдат изплатени през 2019 г. след избор на изпълнител и доставка. Всички документи за кандидатстване са публикувани в раздел „Документи“ към програмата „Инвестиционна програма за климата – електромобили“, на сайта на НДЕФ http://ecofund-bg.org Добри примери по схемата: 1. Община Габрово – за нуждите на служителите и гостите на Етнографския музей на открито - „Етъра“, във връзка със събитията на територията на комплекса и съвместните му инициативи с читалищата от цялата област; 2. Община Гоце Делчев – ще се ползва от Домашен социален патронаж за разнос на храната на над 400 потребители, сред които хора в неравностойно положение, както и от общинската администраци; 3. Столична община – за нуждите на Столичния инспекторат за връзка с 24 районни инспектората. 4. По последната покана за прием Община Казанлък планира закупуване на нов изцяло електрически автомобил и надстройка за поливане за поддръжка на паркове, зелени площи и пешеходни алеи. 5. По последната покана за прием формуляр за кандидатстване подаде и администрацията на Народното събрание за закупуване на 3 хибридни електрически превозни средства, Категория М1, за транспорт на ръководствата на парламентарните групи и парламентарните комисии, народните представители и служителите от администрацията на парламента.", "date": "2019.03.01", "title": "Търсят кандидати за 2 млн. лв. субсидии за електромобили"}
{"url": "https://www.monitor.bg:443/bg/a/view/teglim-sredno-po-727-lv-zaem-za-peralnja-ili-telefon-158615", "text": "Средно по 727 лв. стоков кредит сме вземали в магазините, за да си купим смартфон, телевизор, пералня или друга техника, сочи проучване на една от банките, специализирана в отпускането на такива заеми на клиентите на най-големите търговски вериги. През миналата година най-търсените стоки за пазаруване в магазините на големите вериги и през сайтовете им (онлайн) отново са мобилните телефони. телевизорите са с дял от 17%, а пералните - със 7 процента. Средната сума на стоковия кредит през 2018 г. е 727 лв. - за сравнение през 2016 г. той е бил 658 лв., а през 2017 г. – 710 лв. Половината от българските граждани, пазаруващи техника онлайн, са във възрастовата група 23-37 години, а хората над 42 години обикновено предпочитат да посетят физическите магазини (47% от общите покупки на кредит офлайн). Кредитният консултант Тихомир Тошев съветва потребителите винаги да гледат какво е оскъпяването при покупка със стоков кредит в магазините. „Важно е точно да се ще изплатят цялата сума. Особено трябва да внимават за наказателните такси при забавяне или пропускане на вноска. Понякога условията приличат на тези при бързите заеми, въпреки че стоковите кредити са с по-ниско оскъпяване. Има доста магазини вече, където го няма това оскъпяване на стоката заради кредита. Веригата дава на кредитиращите фирми процент от всяка продадена стока и така стоковият заем реално е с нулево оскъпяване за клиента. При други случаи обаче годишната цена на кредита (ГПР) варира в широки граници от 15 до 35 на сто. Затова купувачите е или със собствената си кредитна карта, или в брой. Междувременно бяха публикувани данни на Евростат, според които България и Словения заемат последните две места в ЕС по оборот от продажби в интернет за 2017 г. Едва 2% от обявения оборот на търговците идва от онлайн сделки. Общият оборот на българските фирми от продажби чрез компютърни мрежи като интернет или други форми на електронен обмен на данни възлиза на 5%. И по този показател страната е в дъното, като само Гърция и Кипър са с по-лоши показатели.", "date": "2019.03.01", "title": "Теглим средно по 727 лв. заем за пералня или телефон"}
{"url": "https://www.monitor.bg:443/bg/a/view/deputat-ot-gerb-posyvetva-borisov-da-si-pochine-ne-sreshtna-podkrepa-sred-kolegite-si-158630", "text": "Депутатът от ГЕРБ Георги Марков отправи задочно съвет към премиера Бойко Борисов да си даде почивка след множеството успехи, които е постигнал, заради напрежението, на което е подложен. Според него други формации опитват да извиват ръцете на лидера на ГЕРБ, а в парламента е настъпила агония покрай проблемите с кворума след обявения от БСП бойкот на заседанията. Освен това бившият конституционен съдия смята, че Борисов трябва да се оттегли, защото е и недооценен. По думите му Борисов управлява успешно и не е нужно да предприема нещо, но като приятел би го посъветвал да остави \"другите да си правят кворума и да си внасят машини\". „Ако ще е тая агония, която е сега, по-добре да си починеш в Банкя и да оставиш другите юнаци да правят кворум. Как да не е агония, като всеки ден няма кворум в НС. Всеки ден Цветанов е полудял и тича от стая в стая. Аз казвам, че ако съм му приятелят Георги Марков в личен план, щях да му кажа: Почивай си, на 60 години отиваш, чудеса направи, четири пъти избори спечели, само Виктор има толкова и Меркел. Зрими неща направи, оправи ми булеварда, на който живея, слава та не знам. Та Меркел, та Тереза Мей, кой ли не те нацелува, бе, човек. Ти си целият в целувки, ама остави тези да правят кворума, те да внасят машините. Ходи си в Банкя, гледай си кефа, ходи на риба, ела в Будапеща да си живеем хубаво, няма да живеем 100 години\", каза Марков. Идеята му обаче не срещна подкрепа нито в редиците на ГЕРБ, нито на партньорите й в управлението от „Обединени патриоти“. Според Тома Биков от ГЕРБ няма парламентарна криза и извиване на ръце. \"Аз не мисля, че има агония, работата върви, аз лично единствено виждам, че е малко по-тихо. Не бих казал, че има извиване на ръце, като има различни партии, това е нормално. Това в приятелски съвет. Иначе няма такова решение и няма политическа причина\", коментира Тома Биков. А Юлиан Ангелов от \"Обединени патриоти\" заяви: \"За нас е важно държавата да е стабилна и да няма хаос и политическа криза. В последните години колкото и скандали да има, управляващото мнозинство намира начина, по който да решава определени проблеми. Не виждам защо в този момент държавата трябва да бъде събаряна.“. От БСП пък коментираха, че това е лично решение на Борисов, а от ДПС категорично отрекоха те да са извивали ръцете на когото и да било, но потвърдиха позицията си, че държавността е в криза.", "date": "2019.03.01", "title": "Депутат от ГЕРБ посъветва Борисов да си почине, не срещна подкрепа сред колегите си"}
{"url": "https://www.monitor.bg:443/bg/a/view/tajbe-usein-trygna-s-tri-pobedi-v-ruse-158604", "text": "Спортист №1 на България за 2018 г. Тайбе Юсеин спечели три експресни победи в кат. до 62 кг, за да стигне полуфиналите на турнира по борба „Дан Колов – Никола Петров“ в Русе. Световната и европейска шампионка първо срази германката Луиса Немеш с 4:0, после прегази с технически туш нигерийката Анимат Адени с 10:0, а на четвъртфиналите преодоля и китайката Хингру Пеи с 5:2. За място на финала Юсеин ще спори по-късно днес с бившата националка Елис Манолова, която сега се състезава за Азербайджан. Световният вицешампион Кирил Милов не успя да стигне до реванш с №1 на планетата Муса Евлоев (Рус) при 97-килограмовите на класическия стил. Родният талант бе спрян на 1/4-финалите от друг руснак – Никита Мелников с 0:3. До полуфиналите стигна и Милослав Методиев при 130-килограмовите на класическия стил след две победи. При жените Мария Оряшкова направи неуспешен старт. Шампионката на България по борба и петкратна №1 в света по самбо загуби с туш за 1,44 мин. от унгарката Жанет Немет. За титлата при 72-килограмовите ще спори Айк Мнацаканян срещу Абуязид Манцугов, шампион на Русия и пети на последното световно.", "date": "2019.03.01", "title": "Тайбе Юсеин тръгна с три победи в Русе"}
{"url": "https://www.monitor.bg:443/bg/a/view/objaviha-premiernata-data-na-rambo-5-158605", "text": "Филмът „Рамбо 5“, част от който бе заснет на български терен, вече има премиерна дата. Новото приключение на зелената барета Джон Рамбо, който е един от най-култовите образи на холивудския ас Силвестър Сталоун, ще излезе на голям екран на 20 септември. „Рамбо: Последна кръв“ вероятно ще бъде финалният филм от поредицата. Сюжетът ще се завърти около опита на пенсионирания Рамбо да води нормален живот в ранчо в Аризона, но състоянието му е лошо и се налага гледачката на име Мария да се грижи за него. Жаждата му за кръв се завръща, след като дъщерите на Мария са отвлечени по време на парти от мексикански картел. Първите му опити да се свърже с престъпниците не са успешни и той е пребит почти до смърт. Актрисата Паз Вега, която в лентата ще видим в ролята на младата репортерка Кармен Делгадо и пръв помощник на Рамбо, се завърна за няколко дни в България в края на февруари. Още не е ясно за какъв проект се е подвизавала този път у нас красавицата, но тя сподели, че визитата й е част от „ново приключение“. Този път тя успя да опита италиански гозби – директно от кухнята на Лео Бианки.", "date": "2019.03.01", "title": "Обявиха премиерната дата на „Рамбо 5“"}
{"url": "https://www.monitor.bg:443/bg/a/view/lukashenko-otnovo-kandidat-za-prezident-158606", "text": "Беларуският президент Александър Лукашенко заяви днес, че ще се кандидатира за още един президентски мандат, предаде АФП. \"Всичко ще бъде нормално, според закона. Имайки предвид сегашното ми състояние, а също така състоянието на страната и отношението към мен, не мога да не се кандидатирам за президентския пост\", каза Лукашенко. По думите му той ще го направи, за да не бъде след това обвинен, че се е уплашил и е избягал \"в трудния момент\". \"Аз ще издигна кандидатурата си, вие избирайте когото искате, и може да не гласувате за мен\", каза беларуският лидер. Той заяви също, че няма намерение да предава властта си по наследство на синовете си.  През 2020 г. в Беларус би трябвало да има и президентски, и парламентарни избори, но е възможно една от кампаниите да бъде изтеглена през декември 2019 г.  Лукашенко каза също, че в страната ще бъде приета нова конституция и че си струва да се помисли за евентуална промяна на избирателната система - дали да се въвежда пропорционална система, или да си остане мажоритарната.", "date": "2019.03.01", "title": "Лукашенко отново кандидат за президент"}
{"url": "https://www.monitor.bg:443/bg/a/view/iskrata-pytuva-vyv-vremeto-video-158595", "text": "В няколко времеви измерения виждаме Искрен Тончев-Искрата в клипа към новата му песен „Само Моя“, чиято премиера се състоя днес в платформата за видеосподеляне YouTube. В началото на клипа изпълнителят, прочул се покрай участието си в „България търси талант“, влиза в ролята на неандерталец от праисторическата епоха. Той открива часовник, който го пренася в следваща епоха и на ново място – Япония. В Деджима, Нагасаки през 17 в. певецът скача в кожата на холандски търговец, който се влюбва в японка, на която гостува. Във видеото е заснета автентична чайна церемония. Следващият скок във времето изпраща Искрата в Лондон, наши дни. На финала той се озовава в бъдещето – Ню Йорк през 2220 г. Основната тема на проекта е любов – независимо от епохата и мястото. Освен че е автор на музиката и текста, Искрата се включва в създаването на идейната концепия на видеото на “Само Моя”, отново в тандем с режисьора Емануил Алберт. Междувременно Искрата работи върху първото си EP, което ще включва 4 трака. Феновете му могат да очакват в близките месеци да излезе на пазара.", "date": "2019.03.01", "title": "Искрата пътува във времето (ВИДЕО)"}
{"url": "https://www.monitor.bg:443/bg/a/view/otnovo-prodavat-imenieto-na-majkyl-djeksyn-158597", "text": "Прочутото калифорнийско имение „Невърленд“ на Майкъл Джексън отново е на пазара. Имотът се предлага срещу сумата от 31 милиона долара. Само преди четири години ранчото се продаваше за 100 милиона долара. То е с площ над 10 кв. км. и се намира в близост до Санта Барбара. Разполага с басейн, корт за тенис и 22 сгради, сред които фигурира и главната къща с шест стаи. Цената се оказа прекалено висока, след като името на \"Невърленд\" беше забъркано в сексуалните скандали на Краля на попа. Ранчото беше претърсено през 2013 година във връзка със следствието за сексуални посегателства срещу деца от страна на Джако. Сегашният значителен спад в предлаганата продажна цена се обяснява със засушаването, поразило региона и оказало отрицателно въздействие върху пазара на недвижими имоти. Джексън закупи \"Невърленд\" за 19, 5 милиона долара през 80-те години на миналия век и го превърна в атракционен парк с малка зоологическа градина. Фирма за недвижими имоти го закупи през 2008-а за 22,5 милиона долара, а на следващата година легендарният изпълнител ни напусна.", "date": "2019.03.01", "title": "Отново продават имението на Майкъл Джексън"}
{"url": "https://www.monitor.bg:443/bg/a/view/tihomir-ivanov-shte-skacha-za-medalite-v-glazgou-158608", "text": "Тихомир Иванов преодоля квалификациите на скок височина и ще се бори за медалите на европейското първенство по лека атлетика в зала, което се провежда в Глазгоу. Българският атлет завърши с 225 см, които преодоля от втори опит, а това му отреди седмо място в пресявките. Иванов направи и три неуспешни опита на квалификационната норма от 228 см, но не успя. Единственият, който я преодоля, бе действащият континентален шампион на открито Матеуш Пржибилко от Германия. Защитаващият титлата си от Белград 2017 Силвестър Беднарек (Пол) също се класира за финала с 225 см, а със същото постижение борбата за титлата продължава и световният шампион в зала от Портланд 2016 Джанмарко Тамбери (Ит), който е и лидер в европейската ранглиста за сезона с 232 см. За другите български участници обаче първата състезателна сесия в Глазгоу не бе успешна. Митко Ценов и Иво Балабанов останаха далеч от финала в бягането на 3000 м. Ценов завърши на 28-о място в квалификациите с 8:12,45 мин., а Балабанов се нареди 32-ри от 34 стартирали с 8:20,31 мин. Най-бърз в сериите беше 18-годишният норвежец Якоб Ингебригтсен с нов европейски рекорд за младежи до 20 г. от 7:51,20 мин. С последен 12-и резултат от квалификациите във финала влезе германецът Сам Парсонс със 7:55,60 мин. Александра Начева пък завърши на предпоследното 17-о място при дебюта си на европейско първенство в зала при жените. 17-годишната пловдивчанка, шампионка от младежките олимпийски игри в Буенос Айрес, постигна 12,98 м в най-добрия си опит от пресявките. Само три състезателки преодоляха квалификационната норма от 14,20 м. Най-добра беше бившата световна и европейска шампионка Олга Саладуха (Укр) с 14,40 м, следвана от Сузана Коста (Пор) и действащата европейска шампионка на открито Параскеви Папахристу (Гър) с по 14,28 м. С последен осми резултат от 13,82 м във финала влезе Хана Красуцка (Укр). Довечера в квалификациите на гюле при жените ще участва и Радослава Мафродиева, а в събота в сериите на 60 м ще стартира и последният ни участник Денис Димитров.", "date": "2019.03.01", "title": "Тихомир Иванов ще скача за медалите в Глазгоу"}
{"url": "https://www.monitor.bg:443/bg/a/view/virtualnata-realnost-vliza-v-chas-158611", "text": "Учителите у нас ще могат да разнообразят уроците, които преподават, използвайки виртуална реалност. С помощта на VR очила децата ще имат възможността да „преживеят“ материала и да се пренесат в друга действителност далеч от класната стая. Това вече е възможно с първата европейска образователна платформа за интерактивно обучение IEDU360.EU, която бе представена официално днес.   за всички класове и предмети по нов и интерактивен начин. Върху 360-градусови снимки те могат да нанасят различна информация относно нещата, които виждат. Това може да бъде кратък текст, снимка или видео. Ако се налага да учат за Слънчевата система, преподавателите могат да пренесат децата в обсерваторията в Рожен, а над тях да виждат всяка една от планетите. Само с един клик върху една от тях пък учениците могат да се запознаят с нейната маса, размери и всичко друго, което техният учител е сметнал за необходимо да знаят. На платформата са записани много снимки на крепости, язовири, села, които са подходящи за онагледяване на уроците по география и история. Пример за такива снимки са изображенията на Боянската църква, като с помощта на VR очилата учениците могат дори да прескачат камъните пред църквата. Освен уроци   Така след като са взели материала, учениците могат да го упражнят по интерактивен начин. Преди контролно пък могат да преговорят уроците, решавайки измислени от учителите им задачи. Платформата е създадена като съвместен проект между България, Великобритания, Чехия и Италия по „Еразъм +“. Затова и тя е на различни езици – български, английски, чешки и италиански. Достъпът до платформата е безплатен, като е необходимо учителите само да си направят регистрация. Очилата пък трябва да се осигурят от директорите. Платформата „Акад. Михаил Арнаудов“. Те споделят, че тя е лесна и удобна както за тях, така и за учениците, които са по-напреднали с новите технологии. Шестокласничката София показа направена от нея презентация за електрическите вериги с примери от ежедневието. В нея тя представя различни връзки между панорами, започвайки от НДК и стигайки до Лъвов мост. В текста пък отбелязва откога се използва електричеството и първата крушка.", "date": "2019.03.01", "title": "Виртуалната реалност влиза в час"}
{"url": "https://www.monitor.bg:443/bg/a/view/goljam-pojar-obgazi-ujna-promishlena-zona-na-varna-158610", "text": "Голям пожар, който избухна малко след обед, обгази Южна промишлена зона на Варна. Информацията е, че при неизяснени към момента обстоятелства, пламъците са избухнали в огромна купчина метален скрап, подготвен за износ под Аспарухов мост. От пресцентъра на полицията съобщиха, че няма пострадали хора и нанесени материални щети. Екипите на три противопожарни автомобила са изпратени на място, за да гасят пожара. Очевидци споделиха, че обгазяването в района на пристанище „Одесос“ е голямо. Там обаче няма нито един плавателен съд, който да е застрашен от пламъците, установи наша проверка на място. По-късно в гасенето на пожара са активирани и два влекача SanmarXII и Sanmar XIII, съобщи специализираното издание Maritime.bg.    ", "date": "2019.03.01", "title": "Голям пожар обгази Южна промишлена зона на Варна"}
{"url": "https://www.monitor.bg:443/bg/a/view/luboslav-penev-s-grafik-po-minuti-v-cska-158607", "text": "Работният график на Любослав Пенев в ЦСКА е разграфен до минута. Това разкри треньорът на „армейците“ преди шампионатния двубой със „Септември“, който е в събота от 17:30 ч. на стадион „Българска армия“. Спецът застана пред медиите в нетрадиционен час – 13:23, което породи множество въпроси. \"Защо пресконференцията е в 13:23 часа? Трябваше да дойда от Панчарево, може би това беше най-удобният час, така го пресметнах, всичко е разграфено минута по минута, обясни Пенев. - И след това отивам на лагер. Според мен не е нестандартно. За мен 13:23 часа е като 13:15, 13:34, 16:22 например“. Спецът коментира също новото попълнение Нуно Томаш, като не е изключено португалецът да вземе участие в мача срещу „Септември“. Под въпрос е капитанът Николай Бодуров, а Евандро и Жеферсон са аут заради травми. „Новият Нуно Томаш тренира с отбора, ще бъде на разбора, не е невъзможно да направи дебют. Играе с ляв крак, може да играе и ляв бек, по-скоро е ляв централен защитник, не мога да ви кажа повече, нека да го потренирам малко. Стипица е полуготов, няма да влезе в групата. Николай Бодуров ще направи едно последно изследване, така че не е напълно изключен за мача. Евандро и Жеферсон още се възстановяват. Трябват ни още футболисти, по двама на пост, за да сме на нивото, което трябва“, обясни треньорът на ЦСКА. Пенев разкри също, че няма развитие около офертата към Димитър Бербатов. Той обаче не пожела да разкрие дали бившият нападател на „Манчестър Юн“ е поканен да играе или да бъде помощник-треньор. „Нека изчакаме още малко, засега няма развитие“, обясни треньорът на ЦСКА. За финал той не пропусна да се скара на журналистите, че не го подкрепят в борбата му срещу БФС. „Не виждам вашето участие и помощ за оправяне на българския футбол, вие седите леко само като свидетели”, недоволен бе Чичовото, който след завръщането си на „Армията“ има две загуби и една победа.", "date": "2019.03.01", "title": "Любослав Пенев с график по минути в ЦСКА"}
{"url": "https://www.monitor.bg:443/bg/a/view/biser-petkov-firmi-izplatili-19-mln-lv-zabaveni-zaplat-158591", "text": "Близо 19 млн. лв. забавени заплати и обезщетения са били платени на работниците през миналата година след намесата на Главна инспекция по труда. Това отчете социалният министър Бисер Петков на парламентарния контрол. Забавените заплати през миналата година са били около 27 млн. лв. „Промени в Кодекса на труда предвиждат служителите, прекратили трудовия си договор, да получат неизплатените им обезщетения месец след раздялата с шефа. Сега при напускане или уволнение, работниците, които не са използвали платения си годишен отпуск, могат да получат парична компенсация. Размерът на обезщетението зависи от възнаграждението на работника и остатъка от почивните му дни“, обясни Петков. По думите му 6083 служители от фалирали фирми са поискали обезщетения за над 7 млн. лв. през 2018 г. от Фонда за гарантиране на вземанията на работници и служители. През 2017 г. искания били отправили 480 работници за около 716 хил. лв. „Сравнението показва, че над 10 пъти повече служители са се възползвали от тази възможност, а сумата е над 7 пъти по-голяма, което показва по-доброто гарантиране на правата на работниците след законовите промени\", обясни още Петков.", "date": "2019.03.01", "title": "Бисер Петков: Фирми изплатили 19 млн. лв. забавени заплати през 2018 г."}
{"url": "https://www.monitor.bg:443/bg/a/view/kmetyt-na-london-prizova-za-otlaganeto-na-brekzit-158609", "text": "Кметът на Лондон Садик Хан призова британския премиер Тереза Мей да отложи датата на Брекзит, предаде Франс прес. Според Хан Мей вече не разполага с достатъчно време за внасяне на изменения в споразумението си с Европейския съюз за Брекзит. \"Ясно е, че не можем да постигнем сериозно споразумение, което да бъде одобрено от парламента преди 29 март. Надявам се, че премиерът ще прояви благоразумие\", заяви Хан, който е една от важните фигури в опозиционната Лейбъристка партия. Садик Хан е привърженик на оставането на Великобритания в ЕС и подкрепя произвеждането на втори референдум за Брекзит. Според него замразяването на процеса по излизане изглежда като най-реалистичното решение на ситуацията около Брекзит. \"Договореното от премиера Мей споразумение е едно лошо споразумение дори Мей да успее да го подобри. Парламентът е в задънена улица. Предвид обстоятелствата, мисля, че трябва да дадем на британския народ възможност да изрази мнението си\", посочи кметът на Лондон. Лидерът на Лейбъристката партия Джереми Корбин заяви тази седмица, че ще подкрепи произвеждането на втори референдум. Консервативната партия на Тереза Мей обаче е категорично против още един референдум. Месец преди Брекзит Великобритания рискува да напусне ЕС без сделка, след като британските депутати отхвърлиха през януари постигнатото от Тереза Мей споразумение с блока. Сега Мей се опитва да внесе изменения в текста на сделката с надеждата тя да бъде приета от британския парламент до 12 март. В случай, че депутатите отново отхвърлят споразумението, Мей ще поиска от тях на 13 март да гласуват за или против излизането от Европейския съюз без сделка. При гласуване против излизането без сделка премиерът ще предложи на 14 март Брекзит да бъде отложен. Европейските лидери обаче заявиха, че за отлагането на Брекзит ще са необходими сериозни аргументи, отбелязва Франс прес.", "date": "2019.03.01", "title": "Кметът на Лондон призова за отлагането на Брекзит"}
{"url": "https://www.monitor.bg:443/bg/a/view/a1-podari-martenici-na-decata-v-programata-nauchi-se-da-karash-ski-158593", "text": "Специално за 1 март А1 реши да изненада участниците в програмата „Научи се да караш ски”. Малките скиори, които участваха в традиционното състезание по гигантски слалом на Витоша, получиха мартеници и още много подаръци от компанията. За поредна година А1 е генерален партньор на инициативата, която насърчава най-малките у нас да се научат да карат ски. В 11-ото издание на социално-насочения проект на БФСки и Министерството на младежта и спорта участват 2253 деца от Банско, Самоков, Смолян, Чепеларе, Берковица, Плевен, Смолян, Благоевград, София, Кюстендил и Пловдив. Програмата е предназначена за деца от I до IV клас, като досега участие в проекта са взели над 25 000 малчугани. А1 е генерален спонсор на Българска федерация ски, като от 2009 г. насам неизменно подкрепя всички състезания от Световната купа по ски и сноуборд, които са се организирали у нас. В последното от тях, което се проведе преди броени дни в Банско, А1 забавлява феновете на зимните спортове със специална FUN зона с интерактивни игри и много награди. Освен с подкрепата си за БФСки, А1 допринася и за създаването на още по-добри условия за зимен спорт у нас. За да бъде в помощ на своите клиенти, които обичат планината и ските, още през миналия сезон А1 внедри 4.5G мрежа във всички зимни курорти. Тя позволява на жителите и гостите в планината да ползват по-бързи скорости на мобилен трафик, достигащи 150 Мbps.", "date": "2019.03.01", "title": "A1 подари мартеници на децата в програмата „Научи се да караш ски”"}
{"url": "https://www.monitor.bg:443/bg/a/view/zakichiha-baloteli-i-jiru-s-bylgarski-martenici-158603", "text": "Куп футболни звезди се докоснаха до българския обичай да се носят мартеници за 1 март. Световният шампион с Франция от Мондиал 2018 Оливие Жиру се е изкефил, когато е получил традиционна българска мартеница. Нападателят на „Челси“ и част от съотборниците му получиха преплетени бели и червени конци от популярния български футболен запалянко Кирил Евтимов. „Жиру много се зарадва на получената мартеница. Обясних му защо се носи този сувенир и какво да направи с него, когато види щъркел. Закичих с мартеници и съотборниците му Вилиан и Рубен Лофтъс-Чийк“, разясни Евтимов. Той успял да стигне и до лошото момче на футбола Марио Балотели, който обаче не бил изненадан от подаръка. „Когато му дадох мартеницата, той ме изненада. Знаеше много добре какво е това. Оказа се, че брат му е женен за българка и затова познава нашата пролетна традиция, свързана с носене на мартеници за здраве“, обясни Евтимов, който подари и бутилка българско вино на мениджъра на \"Челси\" Маурицио Сари.", "date": "2019.03.01", "title": "Закичиха Балотели и Жиру с български мартеници"}
{"url": "https://www.monitor.bg:443/bg/a/view/otpuskat-novi-blizo-13-mln-lv-ot-oprr-za-sanirane-v-28-malki-obshtini-158613", "text": "Допълнителни близо 13 млн.лв. ще бъдат отпуснати от МРРБ чрез Оперативна програма \"Региони в растеж\" 2014-2020 г. за енергийна ефективност на многофамилни жилищни и обществени сгради в 28-те малки общински центрове в страната, бенефициенти на програмата по мярката \"Енергийна ефективноста в периферните райони\". Това е решил Комитетът за наблюдение на европейската програма на 13-ото си заседание в Пловдив, съобщиха от министерството. Форумът е бил ръководен от заместник-министъра на регионалното развитие и благоустройството и ръководител на Управляващия орган на ОПРР Деница Николова в присъствието на представители на Европейската комисия, кметове на общини, представители на държавни органи, неправителствени организации и др. Зам.-министър Николова е уточнила, че общините ще могат да кандидатстват с проекти към края на годината, като сумата може и да се увеличи, тъй като ще се направи актуализация на спестените средства и резерви непосредствено преди обявяването на поканата за проекти предложения. Ще се финансират мерки за повишаване на енергийна ефективност на сградите, като целта е да се постигне 60 на сто спестяване на енергия, намаляване на разходите за отопление, обновяване фасадите на сградите и повишаване на срока на експлоатация и др. Мярката ще позволи повече обновени сгради в България, а и балансирано регионално развитие между по-малките и големи общини. За средства по нея могат да кандидатстват: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. Решено е било и 39-те големи общини, бенефициенти по програмата, да ползват спестения ресурс за финансиране на нови проекти или за намаляване на собствен принос по проектите. С решение на комитета се удължава и срокът, в който общините могат да кандидатстват с проекти по мерките за културна инфраструктура и обновяване на студентски общежития. Проектите могат да се подават до 31 декември 2020 г., а целта е да се постигнат максимални ефекти от реализиращите се проекти, като същевременно се даде достатъчен период за подготовка. В рамките на Комитета за наблюдение експерти от Европейската комисия, начело с Аурелио Сесилио - началник отдел в Генерална дирекция \"Регионална и градска политика\" в ЕК, са инспектирали част от проектите на община Пловдив, които се изпълняват по оперативната програма.", "date": "2019.03.01", "title": "Отпускат нови близо 13 млн. лв. от ОПРР за саниране в 28 малки общини"}
{"url": "https://www.monitor.bg:443/bg/a/view/solari-se-krie-ot-fenovete-na-real-158589", "text": "Треньорът на „Реал“ (М) Сантяго Солари е подложен на сериозно напрежение преди шампионатното дерби с „Барселона“ в събота от 21:45 ч. на стадион „Сантяго Бернабеу“. Спецът е нарочен за гонене заради отпадането от Купата на краля и колебливото представяне в първенството, а предстоящият мач е последен шанс да докаже, че заслужава да води мадридския колос. Преди последната тренировка на „Реал“ десетки фенове се събраха на входа на тренировъчната база, за да потърсят сметка от играчите. Автомобилите на всички футболисти преминаха без проблем през тълпата, но не и този на треньора Солари. Още когато видя множеството, спецът направи забранен обратен завой, само за да избяга и да се скрие от запалянковците. По-късно AS разкри, че Солари е използвал заден вход на базата и все пак е стигнал навреме за тренировката. Кризата в „Реал“ коства и поста на треньора от академията на клуба Алваро Бенито. Той даде интервю за „Марка“ след загубата от „Барса“ с 0:3 преди дни, в което критикува сериозно част от играчите. „Тони Кроос и Каземиро не трябва да помиришат терен, те са голям проблем“, сподели Бенито и в крайна сметка бе уволнен само часове по-късно заради думите си.", "date": "2019.03.01", "title": "Треньорът Солари се крие от феновете на „Реал“"}
{"url": "https://www.monitor.bg:443/bg/a/view/luk-peri-e-v-bolnica-158592", "text": "Актьорът Люк Пери е настанен в болница. Причината – той е получил масивен инсулт в дома си в Лос Анджелис. Това потвърди рекламният му агент, след като холивудското издание TMZ разпространи новината с помощта на източници от лечебното заведение. съобщи представител на болницата, без да споделя подробности. Сред тийнейджърите Люк Пери е познат като Фред Андрюс от сериала „Ривърдейл“, но той изгря като Дилън Маккей от \"Бевърли хилс 90210\" още през 90-те. 52-годишният актьор влиза в болница веднага, след като стана ясно, че култовата поредица ще получи продължение. Актуалната история ще бъде показана това лято, почти 20 години след излъчването на последния епизод. Люк и Шанън Дохърти са единствените попълнение в оригиналния каст, които отказаха да се включат в продължение с името „90210“.", "date": "2019.03.01", "title": "Люк Пери е в болница"}
{"url": "https://www.monitor.bg:443/bg/a/view/beroe-se-podsili-s-amerikanski-centyr-za-kupata-158596", "text": "Бившата колежанска звезда Терънс Дженингс е новият център на баскетболния „Берое“, съобщиха от клуба. Привличането му стана по спешност след напускането на Далин Бачински и контузията на Станислав Ваклинов. 208-сантиметровият американец вече тренира с беройци и ще е на разположение на треньора Любо Минчев за днешния финал за Купата на България срещу „Левски Лекой“. Мачът е в събота от 19.30 ч. в спортна зала „Арена Асарел“ в Панагюрище. Дженингс няма официален мач от януари 2018-а, когато напуска финландското първенство. Играл още в Белгия, Китай и Япония. Женският финал на 8 март в зала „Триадица“ в София пък отново ще е между отборите на „Берое“ и „Монтана 2003“. Това стана факт, след като преди ден старозагорки отстраниха без проблеми съгражданките си от „Локомотив“ с 91:59 в реванша.", "date": "2019.03.01", "title": "„Берое“ се подсили с американски център за Купата"}
{"url": "https://www.monitor.bg:443/bg/a/view/vnukyt-na-oskar-uajld-dade-prava-na-blagoevgradskija-teatyr-za-adaptacijata-na-spektakyla-portretyt-na-dorian-grej-158590", "text": "Внукът на Оскар Уайлд даде права на благоевградския театър за адаптацията на спектакъла „Портретът на Дориан Грей“. Той ще бъде представен премиерно на 11 и 29 март на благоевградска сцена. Спектакълът ще е с продължителност два часа, а в него участват 15 актьори. „Адаптацията, която използваме за представлението, е на внука на Оскар Уайлд, което е голямо постижение“, казаха на пресконференция режисьорът Стайко Мурджев и директорът на Драматичния театър „Никола Вапцаров“ Маргарита Мачева. \" Това е манифестно представление. Този спектакъл наистина е огромен, впечатляващ и много сложен и е голямо предизвикателство за театъра. Такова въздействащо представление в последните години в този театър не е правено. „Портретът на Дориан Грей“ е силен акт на изкуството“, каза още директорката на театъра Маргарита Мачева. „Портретът на Дориан Грей“ е един литературен паметник. Голям спектакъл, не само като количество на хора, но и като смисъл“, допълни режисьорът Стайко Мурджев. Много и пищни ще бъдат както костюмите на актьорите, така е декорът на представлението. „В мотивите ще бъдат преплетени много цветя и злато, някои от кройките на дрехите напомнят за времето на романтизма“, подчерта Петя Боюкова. “ Миналото успешно се преплита с настоящото чрез конотации на електронно процесиране и моделиране на звука. Важна част в музиката е гласът. Аз имах щастието да запиша музиката за този спектакъл с участието на Вера Гергинова, която е прима на пловдивската опера“, каза Петър Дундаков. В спектакъла е включена и обработка на една ария на Клаудио Монтеверди, както и авторски композиции на Петър Дундаков. Припомняме, че в ролята на Лорд Хенри Уотън ще се превъплати един от популярните български актьори Калин Врачански. \"Портретът на Дориан Грей\" ще бъде третата му среща с режисьора Стайко Мурджев след \"Коварство и любов\" и \"Франкенщайн\" в Театър \"София\".", "date": "2019.03.01", "title": "Адаптират „Портретът на Дориан Грей“ със съгласие на внука на Оскар Уайлд"}
{"url": "https://www.monitor.bg:443/bg/a/view/bankovijat-regulator-iska-zashtita-na-depozitite-i-sled-brexit-158594", "text": "Банковият регулатор на Европейския съюз призова страните членки да предложат защита за депозитите на клиенти на подразделения на британски банки в ЕС в случай на Брекзит без споразумение, предаде Reuters. Банковите депозити са защитени чрез гаранционни схеми, така че ако някоя банка фалира, европейското законодателство гарантира суми до 100 000 евро. Това обаче не се отнася за подразделения на банки от страни извън ЕС. Самият Европейски банков орган (ЕБО) ще трябва да се премести от Лондон в Париж заради Брекзита. Институцията обяви, че призовава в страните от ЕС да бъдат въведени схеми, чрез които да се гарантира, че вложителите в подразделения на британски банки в Евросъюза са защитени адекватно в случай на излизане на Великобритания от ЕС без споразумение на 29 март. ЕБО отбеляза, че британската централна банка е предложила през октомври европейските клонове на британски банки вече да не бъдат защитавани от британската схема за защита на депозитите. Банк ъв Ингланд (Bank of England) още не е взела окончателно решение по въпроса, посочва европейският банков регулатор. Замисленият от Лондон подход означава, че клиентите на британски банки в ЕС ще изгубят защитата си, освен ако подразделенията им не се присъединят към местните схеми за гарантиране на депозитите, изтъква ЕБО.", "date": "2019.03.01", "title": "Банковият регулатор иска защита на депозитите и след Brexit"}
{"url": "https://www.monitor.bg:443/bg/a/view/problem-s-chujdencite-v-levski-zaradi-kazahstanskija-mesi-158599", "text": "„Левски“ подписа с 19-годишния Еркебулан Сейдахмет, който ще доиграе сезона като преотстъпен, а „сините“ ще имат опция да го закупят. Офанзивният футболист, който е известен с прякора си Казахстанския Меси, вече пристигна на „Герена“ от руския „Уфа“, като се закани да стане шампион още този сезон. “Много съм щастлив, че подписах с клуба. Знам, че “Левски” е най-популярният клуб в България. Много известни футболисти са играли със синята фланелка. Нападател съм, мога да играя на фланга. Ще играя и защитник, ако се наложи, няма проблем. Искам да вкарам много голове за „Левски“, а единствената цел е шампионската титла”, заяви Сейдахмет за “Левски ТВ”. Казахстанския Меси идва по препоръка на бившия треньор на „сините“ Станимир Стоилов, който е работил заедно с него в азиатската страна. Новото попълнение обаче ще заеме квота на футболист извън ЕС, което създава проблем за „Левски“. Както е известно, всеки български клуб може да картотекира петима такива играчи, а трима от тях да са в групата за мач. Когато Сейдахмет се аклиматизира, Георги Дерменджиев ще трябва да оставя извън 18-те някой измежду него, десния бек Милош Цветкович, ганайския халф Хали Тиам и бразилското крило Паулиньо. Това най-вероятно ще засегне Цветкович, защото в дясната зона на отбраната \"сините\" разполагат с Живко Миланов. Самият Дерменджиев пък говори пред медиите преди дербито със „Славия“ и призова играчите си за концентрация. „Отборът се готви нормално, обстановката е спокойна. Разучаваме съперника и мисля да подходим по най-добрия начин към този мач. След мача с ЦСКА казах на футболистите, че тази победа е важна, но с нея не завършва първенството и трябва да са концентрирани“, категоричен бе треньорът на „Левски“.", "date": "2019.03.01", "title": "Проблем с чужденците в „Левски“ заради Казахстанския Меси"}
{"url": "https://www.monitor.bg:443/bg/a/view/nap-i-biznesyt-obsyjdat-prilaganeto-na-naredbata-za-kasovite-aparati-158600", "text": "Поредица от срещи започват експертите на НАП с браншови, работодателски и професионални организации по повод предстоящите промени в наредбата за касовите апарати (Наредба Н18/2006), съобщиха от приходното ведомство. Целта е да бъдат обсъдени дискусионните моменти в нормативния акт и необходимите стъпки за привеждане на дейността на търговците в съответствие с новите изисквания. На първата среща с бизнеса представители на НАП се срещнаха с членовете на Българската асоциация по информационни технологии (БАИТ), Българската стопанска камара и Българската е-комерс асоциация. В следващите седмици ще бъдат проведени срещи с представители на туристическия бранш, медицинските услуги, фармацевтичния сектор, финансово-счетоводната общност, търговията с горива, ритейл сектора и други. По време на дискусията бяха обсъдени въпроси за адаптирането на т.нар. ERP системи към новите изисквания, отразяването на авансови и частични плащания в софтуерите за управление на продажбите, механизмите за отчитане на оборотите при разносната и мобилна търговия; фискалните правила за онлайн магазините и множество технически въпроси. Междувременно стана ясно, че проектът за изменение на Наредба Н18 вече е публикуван за обществено обсъждане на сайта на Министерството на финансите http://www.minfin.bg/bg/legislation1/230 и предвижда следните по-важни срокове: 1. Смяна или модифициране на касовите апарати на регистрираните по ДДС лица, които не ползват софтуер за управление на продажби в търговските обекти /СУПТО/. 2. Бензиностанциите посочват данни за размера на ДДС, акциз, покупна и продажна цена на горивата във всяка касова бележка. 1. Смяна или модифициране на касовите апарати на нерегистрираните по ДДС лица, които не ползват СУПТО. 2. Смяна на електронните системи с фискална памет на бензиностанциите. Собствениците на електронни магазини, стартирали дейност преди 29 декември 2018 г. и получаващи плащания, изискващи издаване на фискален бон /в брой, с банкови карти и др./, подават информация в НАП чрез портала за електронни услуги на агенцията. Всички търговци - независимо от това дали са или не са регистрирани по ДДС, използващи СУПТО, трябва да сменят или модифицират касовите си апарати и да приведат използвания от тях софтуер в съответствие с нормативните изисквания. От 1 октомври 2019 г. софтуерът следва да управлява всички фискални устройства, намиращи се в търговския обект. Ползвателите на Интегрирани автоматизирани системи за управление на търговската дейност (ИАСТУД), най-често внедрени в големите търговски вериги, ги привеждат в съответствие с изискванията на наредбата", "date": "2019.03.01", "title": "НАП и бизнесът обсъждат прилагането на наредбата за касовите апарати"}
{"url": "https://www.monitor.bg:443/bg/a/view/ivana-pusna-duet-s-kryshtelnika-si-video-158602", "text": "Певицата на народа Ивана и кръщелникът й Ванката пуснаха дуетно парче по случай пристигането на Баба Марта. Песента носи името „Искам да съм голям“, а официалния си дебют направи още на партито „Ивана – 20 години на сцената” в Пловдив. „Баба Марта идва цветна, усмихната, свежа и с първата песен на моето слънчице Иван – Ванката. така звездата на „Пайнер“ анонсира премиерата на клипа към “Искам да съм голям”. Изпълнителката на „Твое копие“ признава, че този проект е може би първата стъпка към продуциране на нови таланти. “За мен беше ясно, че това дете още от пръкването си на бял свят, ще бъде адски музикално. Той непрекъснато е пял, много преди да влезе в музикалното училище в Пловдив.”, разказва тя. Песента и клипа са подарък за детето от неговата кръстница. Режисьор на лентата е Николай Скерлев, който не крие, че с толкова много деца се работи трудно, но пък е много забавно. Във видеото участват връстници на Ванката от танцова школа “Ера” с ръководител Кремена Шопова. Чаровният Иван е синът на бузукарката Стояна, която от дълги години е до Ивана.", "date": "2019.03.01", "title": "Ивана пусна дует с кръщелника си (ВИДЕО)"}
{"url": "https://www.monitor.bg:443/bg/a/view/medsestrite-gotovi-za-palatkov-lager-pred-mz-158583", "text": "Медицинските сестри, които днес излязоха на протест пред здравното министерство, заявиха, че ако исканията им не бъдат удовлетворени, ще опънат палатков лагер пред ведомството. Междувременно министър Кирил Ананиев се срещна с протестиращите. Пред тях той обяснил, че вече било започнало отпускането на средства. \"Решихме да му дадем шанс следващите 20 дни това да бъде решено. Разбрахме се, че пак ще се видим, след като изтече срокът и, ако проблемът не бъде решен,  ще излезем на палатки\", коментира Мая Илиева от протестиращите.  Медицинските сестри настояват за увеличаване на заплатите на всички служители. Стартовото възнаграждение, което искат, е поне две минимални заплати или това означава 1120 лв. Клас прослужено време, нощният труд и клиничните пътеки пък да бъдат добавка над тези пари.  \"И сега се изплащат пътеки, но няма правила, по които те да се разпределят, т.е. аз следващия месец не знам дали ще имам, колко ще бъдат, дали ще ми ги дадат изобщо. Хем човек може да разполага с тези средства, хем няма никакъв контрол. На работодателите е дадено те сами да си измислят правила и сами да се контролират\", обясни Илиева. По думите й всяка втора медицинска сестра работи на две места. Освен това на една сестра в сърдечна реанимация се падали по четирима пациенти", "date": "2019.03.01", "title": "Медсестрите готови за палатков лагер пред МЗ"}
{"url": "https://www.monitor.bg:443/bg/a/view/djip-padna-v-propast-shofioryt-ne-ocelja-158582", "text": "Джип „Мицубиши” пропаднал в пропаст край асеновградското село Мостово и шофьорът загинал в четвъртък следобед. Не е ясно как и защо шофьорът е изгубил контрол върху возилото. Причините се изясняват, съобщиха от полицията в Пловдив. На местопроизшествието, на метри извън колата било открито безжизненото тяло на 49-годишния водач. По случая е образувано досъдебно производство, уведомена е Окръжна прокуратура – Пловдив. Работата на разследващите продължава, уточниха от полицията в града.", "date": "2019.03.01", "title": "Джип падна в пропаст, шофьорът не оцеля"}
{"url": "https://www.monitor.bg:443/bg/a/view/prokuraturata-podhvashta-bludstvoto-na-dete-v-pesnopoj-158585", "text": "Районната прокуратура в Пловдив подхваща блудството с 12-годишното дете в калояновското село Песнопой. С малчугана се гаврили трима батковци от ромски произход. Двама от тях били само на 13 години, а третият – на 14 години. Разследва се и информация, че тримата и друг път са блудствали с момченцето. Грозната сцена станала на 25 февруари в двора на училището в селото. Батковците от ромски произход замъкнали насила 12-годишната си жертва във външната тоалетна на училището. Съвсем случайно жена от селото, която познавала българчето и неговите родители, видяла как тримата роми го набутват в дворния изоставен кенеф. Вътре тримата батковци събули гащичките на малкия. Единият от тях го държал здраво за ръчичките, докато другият му навеждал главата, за да прави орална любов на третия насилник. Сигналът в Детска педагогическа стая и в полицията бил подаден на 26 февруари от учител в селското школо в Песнопой. Той бил уведомен за гаврата от родителите на момченцето, които разбрали какво се е случило със сина им от свидетелката. По случая е образувано досъдебно производство с лице, ненавършило 14-годишна възраст от две и повече лица с използване на сила. За случая е бил уведомен инспектор от Детска педагогическа стая при РУ на МВР-Хисаря, който е провел беседи с трите деца, извършили блудствените действия, както и с пострадалото момче. По делото се извършват процесуално-следствени действия. Срокът на приключване на досъдебното производство е двумесечен.     ", "date": "2019.03.01", "title": "Прокуратурата подхваща блудството с дете в Песнопой"}
{"url": "https://www.monitor.bg:443/bg/a/view/djavolskoto-gyrlo-pogylna-nad-1-milion-zriteli-158580", "text": "Новият криминален сериал родно производство   пожъна успех с първия си епизод. Премиерата закова близо 1 200 000 зрители пред малкия екран, а в социалните мрежи се изляха суперлативи за продукцията. Във фен групите вече се появиха и теории относно това кой е извършителят на мистериозното убийство. Не липсваха и критики, че сериалът напомня на хитовите поредици „Истински детектив“ и „Отворени рани“, но въпреки това везните са наклонени в полза на положителните коментари. Най-голям интерес към криминалната драма е сред зрителите на 18-49 г., по данни на агенция Nielsen Admosphere Bulgaria. Около 40 % от тях са избрали „Дяволското гърло“. Втори епизод от общо 12 телеманиаците могат да очакват следващия четвъртък от 22 ч.", "date": "2019.03.01", "title": "\"Дяволското гърло“ погълна над 1 милион зрители"}
{"url": "https://www.monitor.bg:443/bg/a/view/ogromni-pijo-i-penda-ukrasiha-kv-kapana-v-plovdiv-158579", "text": "Огромни Пижо и Пенда украсиха едно от дърветата в квартал „Капана” в центъра на Пловдив. Автор на мартеницата е Милена Бочукова, а инициативата се реализира със съдействието на частна фирма и на район „Централен”, съобщиха оттам. Арт инсталацията в червено и бяло бе открита символично точно на 1 март. Щастливата улица е „Христо Дюкмеджиев“, като фирмата инициатор след допитване до администрацията се спряла на брезата пред №9.  Пижо и Пенда, изработени от скулптура Милена Бочукова, са високи 1,5 м и ще красят квартала през целия месец март. Материалите, които авторката използвала, са плат, арматура и дунапрен, уточни самата тя. Била й е нужна цяла една седмица, за да изработи Пижо и Пенда. Инициативата на най-голямата изцяло българска IT компания е първата за тази година в град Пловдив, където фирмата има офис. „През годините подкрепяме множество и различни български общности, инициативи, автори, предприемачи и региони. Бихме искали да реализираме още инициативи съвместно с район „Централен“ на Община Пловдив, които да радват жители и гости на града,“ коментира Емилия Палавеева от компанията.", "date": "2019.03.01", "title": "Огромни Пижо и Пенда украсиха кв. „Капана” в Пловдив"}
{"url": "https://www.monitor.bg:443/bg/a/view/meril-strijp-stana-baba-158587", "text": "Холивудската легенда Мерил Стрийп вече гордо може да се нарече баба. Най-голямата дъщеря на 69-годишната звезда я дари с първи внук. Мейми Гъмър и годеникът й Мехар Сети посрещнаха на бял свят син. Подробности около щастливото събитие засега се пазят в тайна. Че Стрийп ще става баба стана ясно миналия декември. Вестта дойде само няколко месеца след като Гъмър и Сети обявиха годежа си по време на ваканция във Хърватия. Мейми е второ от четирите деца на звездата от „Дяволлът носи Прада“ и Дон Гъмър. Младата майка има по-голям брат Хенри и две по-малки сестри - Грейс и Луиза.", "date": "2019.03.01", "title": "Мерил Стрийп вече е баба"}
{"url": "https://www.monitor.bg:443/bg/a/view/za-vtori-pyt-vdigat-zaplatite-na-shofiorite-v-sofija-158586", "text": "През юни заплатите на шофьорите в градския транспорт в София ще бъдат вдигнати. Това ще бъде второто увеличение на възнагражденията, след като от февруари те бяха вдигнати с 10%. За това се договориха кметът на града Йорданка Фандъкова и представители на КНСБ и КТ „Подкрепа“, които проведоха среща в Столичната община. По настояване на синдикатите Фандъкова пое ангажимент за стартиране на 3-годишна програма за ежегодно увеличаване на основната заплата на работещите в градския транспорт с минимум 10% годишно. Градоначалникът възложи на заместника си Дончо Бараблов, които отговаря за финансите и транспорт в кметството, да изготви разчет. Директорите на общинските транспортни дружества пък имат задача да оптимизират работните графици за намаляване на извънредния труд спрямо нормативните изисквания. По настояване на синдикатите ще бъдат наложени персонални наказания за ръководителите в транспортните дружества, които са допуснали занемаряване на условията в сервизните помещения. Като част от програма за привличане на нови шофьори Столичната община се ангажира с осигуряване на средства за основен ремонт на общежития.", "date": "2019.03.01", "title": "През юни вдигат заплатите на шофьорите в София за втори път"}
{"url": "https://www.monitor.bg:443/bg/a/view/trymp-otkazal-losha-sdelka-na-kim-158588", "text": "Американският президент Доналд Тръмп отказа да сключи лоша сделка на срещата на върха със севернокорейския лидер Ким Чен-ун, като по този начин не повтори грешката на 44-ия президент Барак Обама при сключването на Съвместния всеобхватен план за действие (СВПД) за ядрената програма на Иран.  Това написа в Туитър говорителката на Белия дом Сара Сандърс. \"Президентът Обама не се отказа от лоша сделка с Иран. Президентът Тръмп отказа да прави подобни грешки по отношение на Иран, Северна Корея или когото и да било. Президентът Тръмп поставя сигурността на американците над политиката\", написа Сандърс. На пресконференцията след втората среща на върха с Ким в Ханой Тръмп заяви, че севернокорейската страна е искала да постигне отмяната на всички санкции в замяна на затварянето на ядрения комплекс Йонбьон, но САЩ не ги устройва подобна сделка. От своя страна севернокорейският външен министър И Йон-хо подчерта на брифинг за тесен кръг журналисти, че по време на преговорите Пхенян е предложил само частична отмяна на санкциите, а не пълна, както твърди Тръмп.", "date": "2019.03.01", "title": "Тръмп отказал лоша сделка на Ким"}
{"url": "https://www.monitor.bg:443/bg/a/view/naj-mnogodetnata-italianka-rodi-11-ta-rojba-158570", "text": "В родилното на намиращия се северно от Милано град Комо завчера проплака за пръв път 11-та рожба на най-многодетната италианка. Тя се казва Клаудия, на 38 години е и е родила първата си рожба, когато е била на 22 години. Всичките й деца - 7 момчета и 4 момичета са все от един и същ татко – законният съпруг на Клаудия – Диего Пианароза, с когото са женени от 17 години. Той е компютърен специалист и успява да изхранва многодетното си семейство, а жена му – негова някогашна колежка, се е посветила изцяло на рожбите си. Най-голямата им дъщеря Лиза е на 16 години, а най-големият им син Марко е на 15 години (на снимката). Предпоследната щерка е на 2 години, а родената на 27 февруари в 22 ч. Джудита тежи 3 кг и 100 г. След като приеха поздравленията на докторите в болницата и на кмета на Комо, Клаудия и Диего им обещаха, че ще правят и раждат италианчета докато могат.", "date": "2019.03.01", "title": "Най-многодетната италианка роди 11-та рожба"}
{"url": "https://www.monitor.bg:443/bg/a/view/zapochva-kampanijata-neochakvana-vakancija-158581", "text": "Започва кампанията \"Неочаквана ваканция\" от март до май, която цели да се популяризира възможностите за туризъм в България и да насърчи повече българи да почиват в страната, съобщи по време на парламентарния контрол министърът на туризма Николина Ангелкова. Досега двете й издания отчитат повишен интерес към пътуванията в страната извън традиционните летни и зимни месеци, отбеляза тя и напомни и за друга кампания, която министерството започна, за 2019 г. - като година за популяризиране на вътрешния туризъм. Тя предвижда мерки за насърчаване на вътрешните пътуванията в различни региони на страната, като целта е да се популяризират недостатъчно познати обекти, дестинации и събития. Ще се обърне внимание на по-малките общини, като се подготвя специализиран календар на събитията извън заложените в годишната програма за национална туристическа реклама. По данни на НСИ, цитирани от министъра, през 2018 г. има ръст на броя на българите, пренощували в места за настаняване в страната, от 2,2 на сто на годишна база или над 9 млн. нощувки. Ръстът в приходите от нощувките е със 7,8 на сто или над 370 млн. лева. В отговор на друг въпрос министърът Ангелкова съобщи, че ведомството работи за увеличаването на туристическите пътувания от Сърбия у нас. През 2018 г. са осъществени над 421 000 туристически посещения на сръбски граждани в България, което е ръст от седем на сто на годишна база. Това поставя Сърбия на осмо място по отношение на международните туристически пазари у нас. Сърбия е партньор на България и при разработването на комбинирани пакети за привличане на туристи от далечни перспективни пазари като Китай, които разглеждат Европа като цялостна дестинация, и държат да направят визита в повече от една страна.", "date": "2019.03.01", "title": "Започва кампанията \"Неочаквана ваканция\""}
{"url": "https://www.monitor.bg:443/bg/a/view/dron-s-harakteristiki-na-iztrebitel-158584", "text": "На Австралийското Международно Авиоизложение (Australian International Airshow), Boeing разкри най-новия си боен дрон, Loyal Wingman UAV. Известен като Boeing Airpower Teaming System, концептуалния демонстрационен самолет е съвместна разработка между австралийското правителство и Boeing Australia. Дизайна на Loyal Wingman, дори е различен от на повечето бойни дронове, наподобявайки профила на конвенционален изтребител, но без пилотска кабина. Реалният прототип ще бъде с дължина 11.7 м, ще притежава „сходни на изтребител характеристики” и обсег от 3.704 км (2.000 морски мили), като трябва да полети през 2020 г.  Boeing не споменава какво ще бъде въоръжението на дрона, но ще бъде оборудван със системи за електронни бойни действия и сензори за наблюдателни, патрулни и разузнавателни мисии. Loyal Wingman ще използва и изкуствен интелект, който ще му позволи да работи автономно и безопасно, съвместно с пилотирани от хора самолети. Loyal Wingman е най-големия проект за безпилотни самолети на Boeing, извън САЩ, който е насочена към международния пазар.", "date": "2019.03.01", "title": "Дрон с характеристики на изтребител"}
{"url": "https://www.monitor.bg:443/bg/a/view/gligani-plajuvat-kraj-moreto-na-ligurija-158571", "text": "Глигани започнаха редовно да се препичат на слънце и да ръчкат за храна по плажовете на граничащата с Франция италианска област Лигурия. От няколко седмици дивите прасета се появяват редовно по крайморските пясъци и чакъла до градовете Вентимиля, Санремо и Кампоросо, не правят бели засега и се плашат доста от хората. Местните авджии още не са ги подпукали, само защото районът е обявен за защитена зона. Но ако глиганите започнат да пакостят, със сигурност по тях ще завалят бренекета, както вече се е случвало в други райони на Италия. Според еколозите дивите прасета били слезли до морския бряг по коритата на деретата, спускащи се към морето от Апенинската верига.", "date": "2019.03.01", "title": "Глигани плажуват край морето на Лигурия"}
{"url": "https://www.monitor.bg:443/bg/a/view/samotnijat-koloezdach-todor-andreev-stigna-bylgarija-158573", "text": "Потеглилият на самотно пътешествие с велосипед от Берлин на 21 февруари за връх Шипка за 3 март българин Тодор Андреев пресече границата на Сърбия с родината ни и вече върти педалите към Перник. По телефона 26-годишният художник сподели, че в дългия над 2500 км преход се е наложило да направя някои промени в предварителния маршрут като причината е била в повреда на джипиеса. През цялото време е карал при температури далеч под нулата, в Унгария го застигнала снежна виелица и се е наложило да спре за два часа в крайпътно заведение. Малко преди да влезе по улиците на австрийската столица Виена пък се качил за около двадесетина метра на магистрален път и това му струвало 100 евро глоба от местни пътни полицаи. На два пъти е пукал гума, наложило се да спира заради счупване държача на националното знаме, а на ГКПП \"Калотина\" е влязъл привечер на 28 февруари. „Чувствам се изморен, но не възнамерявам да спирам. Днес целта е да стигна Перник, а утре ще потегля за София по предварителния график. Надявам се късно утре вечер да съм в Казанлък и рано заранта на 3 март да поема по последната отсечка към Паметника на свободата, за да се включа в тържествата по повод националния празник. Благодаря на всички, които ме подкрепяха до сега и на онези, които ще продължат да го правят. Усещането е невероятно, когато хем си сам по пътищата, хем знаеш, че някой далеч от теб те мисли. Благодаря на кръстницата си Валентина Александрова, с която поддържам постоянна връзка и която непрекъснато ме окуражава“, допълни още младият мъж, чийто първоначална идея беше за 10 дни да премине през столиците на 10 държава, за да стигне до старопланинския връх минути преди там да бъдат поднесени венци и цветя на признателност. Стотици потребители изразиха радостта си от пристигането на Андреев в родината. Сред поздравилите го за ентусиазма не липсваха и такива, които хейтърски изразиха недоверието си, че наистина е преминал по трудния маршрут с велосипеда.", "date": "2019.03.01", "title": "Самотният колоездач Тодор Андреев стигна България"}
{"url": "https://www.monitor.bg:443/bg/a/view/nad-12-5-mln-leva-v-djakpotite-za-tiraj-18-158572", "text": "Обща сума над 12,5 млн. лева се събира в джакпотите за тираж №18 на БСТ тази неделя. Най-голям дял в нея има този в \"6 от 49\", където с последните 164 232,35 лв. се събраха 8 913 096,96 лева. До тегленето в неделя се очаква към тях да се прибавят още поне 185 000. В \"6 от 42\" има 425 467,42 лева и ще дойдат още поне 20 000. в \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" се трупат към 1000. От БСТ съобщиха, че на 3 март тегленето на игрите „6 от 42”, \"Рожден ден\" и „Зодиак” ще се излъчи от 18.30 ч. на живо по БНТ 2. Най-скъпата печалба в тираж №17 е от играта \"5 от 35\" - 12 394,10 лева. Тя е от едната от двете петици във II теглене за 11 565,10 лв., плюс 10 четворки по 69,30 и 10 тройки по 4,50 лв. Улучени са със 7 числа пълно комбиниране (ПК) в 1 област за 14,70 лв. Другата петица падна с четворен фиш за 2,80 лв. В \"6 от 49\" късметлия, играл със 7 ПК и 1 комбинация за \"Тото Джокер\" за 7,20 лв., си осигури 10 411,10 лева. Той е уцелил 2 от общо 9-те петици по 5045,30 лв., плюс 5 четворки по 64,10.  Числа - (1, 8, 13, 37, 46, 49); 6 - няма, 5 - 9 по 5045,30 лв., 4 - по 64,10 лв., 3 - по 4,50 лв.; ДЖАКПОТ: 8 913 096,96 лв.  Числа - (2, 16, 18, 23, 35, 40); 6 - няма, 5 - 2 по 5169,60 лв., 4 - по 47,00 лв., 3 - по 3,60 лв.; ДЖАКПОТ: 425 467,42 лв.  I теглене - (9, 14, 23, 27, 29); 5 - няма, 4 - по 138,70 лв., 3 - по 6,70 лв.; II теглене - (3, 17, 23, 25, 29); 5 - 2 по 11 656,10 лв., 4 - по 69,30 лв., 3 - по 4,50 лв.  Числа - (9, 15, 28, 30, 35); Зодия 6 - Дева; 5+1 - няма, 5 - няма, 4+1 - няма, 4 - 5 по 500,00 лв., 3+1 - 21 по 100,00 лв., 3 - 217 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (4, 6, 8); Цифри – (2, 9, 8); 3 - 20 по 1852,60 лв., 2 - 2609 по 14,20 лв.; ДЖАКПОТ: 0,00 лв.  Година 61, месец 02, дата 08, ден 2; I група - няма, II - 1 от 464,40 лв., III - 3 по 123,80 лв., IV - 1 от 232,20 лв., V - 9 по 25,80 лв., VI - 3 по 61,90 лв., VII - 13 по 17,90 лв., VIII - 33 по 5,60 лв., IX - 43 по 6,50 лв., X - по 4,10 лв., XI - по 1,50 лв., XII - по 2,00 лв., XIII - по 2,10 лв., XIV - по 1,20 лв., XV - по 1,30 лв.; ДЖАКПОТ: 789,48 лв. \"6 от 49\"                 525861537                 Ардино                    \"6 от 49\"                 057473641                Добринище  \"6 от 49\"                 139113668                 Благоевград", "date": "2019.03.01", "title": "Над 12,5 млн. лева в джакпотите за тираж №18"}
{"url": "https://www.monitor.bg:443/bg/a/view/milko-kalajdjiev-se-razhojda-sys-slujeben-mustak-158574", "text": "Фолкидолът Милко Калайджиев събира погледите, когато върви по улицата. Причината – пословичният му мустак си е на мястото, въпреки че го обръсна за шоуто „Като две капки вода“. Оказа се, че това не е неговата емблема, а „служебен мустак“. „Не се учудвайте, с мустак съм и то служебен. Даден ми е от предаването на Маги Халваджиян. Като ме видяха без мустак децата ми казаха: „Тате, това не си ти!“. Все пак мустакатата ми визия е от 40 години.“, разказа изпълнителят на „Къде си, батко“. Заради гаф в първия лайв на „Като две капки вода“ се появи номера за гласуване на Тита, вместо този на Калайджиев. Затова певецът очаква по-висок резултат при второто си представяне. „Аз имам много фенове и се надявам, че всяка седмица ще гласуват за мен, още повече че не не са ме виждали в такива образи. за мен. С нетърпение чакам понеделник, да натисна пак бутона и да видя какво ще ми се падне. Аз съм готов за оценката на журито, но най-важното е, че хората се забавляват, усещането е жестоко, а адреналинът е на макс.”, допълни той.", "date": "2019.03.01", "title": "Милко Калайджиев се разхожда със служебен мустак"}
{"url": "https://www.monitor.bg:443/bg/a/view/vienskijat-bal-bljasyk-i-izjashtestvo-158577", "text": "Австрийската столица беше домакин на традиционния Виенски бал. Тази година балът се проведе под знака на 150-ата годишнина на Виенската опера. Дългоочакваното събитие и тази година впечатли с блясък и изящество. Фасадата на Виенската опера се превърна в екран за светлинен спектакъл, а гостите бяха посрещани с маршова музика. Сред тях бяха президентът Александър фон дер Белен и канцлерът Себастиан Курц. Голямата звезда на вечерта беше оперната прима Анна Нетребко, която пя дует със съпруга си Юсиф Айвазов. Първият танц, както винаги, беше за дебютантите - 144 двойки от 13 страни, които за първи път отиват на бал. Момичетата са в дълги бели рокли и еднакви за всички диадеми, които след това им бяха подарени за спомен, а момчетата са в черни фракове или смокинги. Диадемите на дебютантките бяха проектирани специално от Донатела Версаче, а след бала им бяха подарени за спомен. По традиция, дамите на бала също получиха подарък за спомен. Тази година това беше запушалка за бутилка, украсена с кристали Сваровски и луксозна бонбониера. За мъжете - кърпичка за фрак и обувалка. Обикновеният билет за бала струва 315 евро, а за най-луксозните ложи са по 23 600 евро. Средствата, събрани от различни инициативи преди и по време на бала, се даряват за благотворителност.", "date": "2019.03.01", "title": "Блясък на Виенския бал (СНИМКИ)"}
{"url": "https://www.monitor.bg:443/bg/a/view/andre-rijo-izpylni-bylgarskija-himn-video-158567", "text": "Холандската звезда Андре Рийо отправи музикален поздрав към българите с изпълнение на химна ни. Записът е направен в студиото на маестрото в Маастрихт, където репетират музикантите от неговия оркестър „Йохан Щраус”. Ето защо приготвихме това за вас!“, заяви Краля на валса. Припомняме, че Рийо ще застане под светлината на прожекторите на 8 и 9 юни в зала \"Арена Армеец\". Той ще доведе у нас своя най-голям частен оркестър в света „Йохан Щраус“, който наброява 60 музиканти, и отново начело ще е българката Кремена Минева, която е първа цигулка в редиците му и свири с гениалния диригент вече близо четвърт век.", "date": "2019.03.01", "title": "Андре Рийо изпълни българския химн (ВИДЕО)"}
{"url": "https://www.monitor.bg:443/bg/a/view/podupraviteljat-na-bnb-dimityr-kostov-podava-ostavka-158578", "text": "Подуправителят, ръководител на управление \"Банков надзор\", Димитър Костов информира УС на БНБ за намерението си да внесе в парламента оставка от заеманата длъжност, съобщиха от централната банка. \"Извършената интензивна работа в управление \"Банков надзор\" през последните няколко години и осъществяването на основната част от планираните реформи ми дадоха основание към средата на мандата ми през 2018 г. да помоля за неговото предсрочно прекратяване. По молба на управителя забавих изпълнението на моето намерение, поради нововъзникналия обем ангажименти пред управление \"Банков надзор\" след заявените през юни и юли миналата година планове за присъединяване към Единния надзорен механизъм (ЕНМ). Днес, при вече установената много добра работна комуникация с Европейската централна банка и ЕНМ в този процес и неговата напреднала фаза, е налице възможността да се оттегля от ръководството на управление \"Банков надзор\". Моментът е подходящ и от гледна точка на хоризонта за ефективното присъединяване към ЕНМ, където прегледът на активите и стрес тестът на ЕЦБ ще бъдат само началните етапи от един по-комплексен процес. С цел добро управление и приемственост в този процес, по мое мнение, е препоръчително на настоящия етап да бъде потърсен нов ръководител на банковия надзор с шестгодишен хоризонт\", пише Димитър Костов. От името на Управителния съвет и от свое име управителят Димитър Радев е благодарил Димитър Костов за проявяваната висока отговорност и професионализъм, многобройните реализирани проекти и цялостния принос към работата на централната банка във важни за нея и за банковата система етапи от 2005 г. досега.", "date": "2019.03.01", "title": "Подуправителят на БНБ Димитър Костов подава оставка"}
{"url": "https://www.monitor.bg:443/bg/a/view/elizabet-vtora-sys-sinja-ryka-158576", "text": "Британската кралица Елизабет Втора вся смут сред поданиците си, след като се появи със посиняла ръка по време на среща с краля на Йордания Абдула Втори и съпругата му Рания, пише в. „Мирър“, като допълва, че може да става дума за здравословен проблем и нараняване на нейно величество. В същото време стана известно, че херцогинята на Съсекс Меган Маркъл смята да възпита детето, което предстои да роди, ръководейки се от гъвкав джендърен подход. Според Vanity Fair по време на детски празник в Ню Йорк на 27 февруари съпругата на принц Хари е споделила с, че очаква син.", "date": "2019.03.01", "title": "Елизабет Втора със синя ръка"}
{"url": "https://www.monitor.bg:443/bg/a/view/el-klasiko-i-dve-derbita-ot-serija-a-po-max-sport-158575", "text": "Първият уикенд на месец март започва ударно по спортните канали на А1 с прякото излъчване на три страхотни футболни дербита. Основен акцент пада върху испанското \"Ел Класико\" между \"Реал\" (Мадрид) и \"Барселона\". Само преди броени дни каталунците спечелиха с 3:0 на \"Сантяго Бернабеу\" в полуфинала реванш за Купата на краля и ако вземат трите точки и в шампионатния мач, ще откажат мадридчани от борбата за титлата. Големият сблъсък е с начален час 21.45 в събота вечер и ще се излъчи пряко по MAX Sport 4. Кръгът в Серия А е подготвил за феновете две грандиозни дербита. В събота с начален час 21.30 е битката за честа на Рим между \"Лацио\" и \"Рома\". Това издание на Derby della Capitale има допълнителен заряд, тъй като се явява и като пряка битка за място в Топ 4 и класиране за Шампионската лига за следващия сезон. В неделя, отново от 21.30 е сблъсъкът между двата най-силни италиански отбори в последните години. След 25 кръга \"Наполи\" изостава на 13 точки от лидера \"Ювентус\" и за да запази макар и илюзорни шансове за титлата, тимът на Карло Анчелоти трябва да победи „Старата госпожа”. От своя страна Кристияно Роналдо и компания ще търсят победата в Неапол, която, на практика ще им осигури 8- поредно Скудето. И двете големи дербита на 26 кръг на Серия А ще се излъчат пряко по MAX Sport 3. Този уикенд започва и надпреварата в американското футболно първенство – Major League Soccer (MLS). Спортните канали на А1 ще излъчат пряко цели три двубоя от I кръг. Началото ще бъде поставено в събота вечер от 23.30 часа с мача между \"Кълъмбъс Крю\" и \"Ню Йорк Ред Булс\", който ще се излъчи по MAX Sport 2. На 3 март от 03.00 ч. \"Лос Анджелис Галакси\" на Златан Ибрахимович излиза срещу \"Чикаго Файър\" с Бастиан Швайнщайгер в състава - мачът ще е пряко в ефира на MAX Sport 4. Третият е между отборите на \"Ди Си Юнайтед\", воден от Уейн Рууни, и \"Атланта Юнайтед\" на 4 март от 01.30 ч. пряко по MAX Sport 4. Феновете на ММА също ще останат доволни, тъй като UFC 235 се очертава като най-интересното събитие до момента през годината. Освен двете битки за пояс в полутежка категория Джон Джоунс ще се бие срещу Антъни Смит, а в полусредна Тайрон Уудли ще защитава своя та титла срещу Камару Усман. Феновете ще се насладят и на дългоочаквания дебют на Бен Аскрен в UFC срещу Роби Уолър. Зрелището UFC 235 ще се излъчи пряко на 3 март от 05.00 ч. по MAX Sport 2.", "date": "2019.03.01", "title": "Ел Класико и две дербита от Серия А по MAX Sport"}
{"url": "https://www.monitor.bg:443/bg/a/view/otljaha-295-kilogramov-pametnik-na-velko-kynev-158561", "text": "Тежащ 295 кг и висок 2,2 м паметник от месинг на големия български актьор Велко Кънев е отлят в старозагорска леярна. Фигурата е дело на ямболския скулптор Петко Йорданов, директор на  художествената галерия „Жорж Папазов“. Два месеца са продължили подготвителните работи, коментира собственикът на бронзолеярната „Милчев 61“ ЕООД Георги Милчев. Предстои фигурата да бъде  патинирана и извозена до Елхово, където ще бъде монтирана върху гранитен пиедестал в съседство с местното читалище „Развитие“, където през 60-те години на миналия ХХ век артистът е направил първите си стъпки на сцената. Поръчката е дошла от инициативен комитет и кмета на малкото гранично градче Петър Киров. Официалното откриване ще бъде на 31 март. В изработванета са участвали Венцислав Казаков, Димо Димов и старозагорският ваятел Красимир Младенов. Скулпторът Петко Йорданов  сподели, че знаел за идеята отпреди близо година, но реално се захванал с реализацията й през септември м.г., седмици след като беше открит музеят на Велко Кънев в Елхово, а в края на декември предоставил на старозагорските леяри восъчния макет. Сред хората, до които се допитал за образа е бил и братът на актьора Кънчо. В хода на множество разговори се стигнало до решението от метал да бъде пресъздадена поза от моноспектакъла „Даскал“ по Жан-Пиер Допан, донесла на артиста преживе множество награди. Петко Йорданов е автор на серия глави по известната Алея на народите в курорта Свети Влас. Негова работа е и бюстът на вселенския патриарх Вартоломей на Принцовите острови.    ", "date": "2019.03.01", "title": "Отляха 295-килограмов паметник на Велко Кънев"}
{"url": "https://www.monitor.bg:443/bg/a/view/komisija-antikorupcija-njama-konflikt-na-interesi-pri-goranov-158560", "text": "Финансовият министър Владислав Горанов не е в конфликт на интереси. Това гласи решението на комисия \"Антикорупция\" (КПКОНПИ). То е постановено на 20 февруари и бе обявено днес, а самата проверка стартира след медийни публикации и сигнал срещу Горанов, че живеел в апартамент в комплекс на Домусчиеви. Оказа се, че апартаментът е на неговия кръстник Иван Сариев, а самата инспекция е показала, че Горанов не е в конфликт на интереси нито по съмненията, че е упражнил правомощия по служба, свързани със собственика на апартамента, нито по твърденията, че е имал частен интерес. Такъв липсва, се посочва в решението. От решението става ясно също, че в сигнала срещу Горанов са се посочвали два потенциални случая на конфликт на интереси. Единият, че синът на Сариев е бил младши експерт в Министерството на финансите, а вторият - че фирми на кръстника на Горанов са изпълнявали обществени поръчки. Проверката обаче е установила, че дружества на Сариев не са участвали в тръжни процедури, нито са печелили и изпълнявали поръчки, възлагани от МФ или от агенциите към ведомството. Установено е също така, че Сариев-младши е бил назначен по предложение на друг човек от МФ, като по време на работата си в министерството е бил при равни условия и е вземал същите възнаграждения като останалите служители, заемащи длъжността \"младши експерт\". Синът на Сариев е напуснал министерството през 2015 г.  Очаквайте подробности!", "date": "2019.03.01", "title": "Комисия \"Антикорупция\": Няма конфликт на интереси при Горанов"}
{"url": "https://www.monitor.bg:443/bg/a/view/18-kilogramova-kista-izvadiha-ot-jajchnika-na-pacientka-pazardjishki-hirurzi-158566", "text": "Огромна, 18-килограмова доброкачествена киста от яйчника на 73-годишна пациентка са извадили хирурзи от пазарджишката областна болница. Това информираха от държавното здравно заведение. Състоянието на Василка Райчева от Пловдив е добро и жената е изключително благодарна на екипа, начело със завеждащия хирургичното отделение в МБАЛ-Пазарджик д-р Васил Ковачев, който я е оперирал. Кистата е била открита преди 7 години на Василка, но тя дълго време не се решава да потърси лекарска намеса, за да я отстрани. Първоначално образуванието било с по-малки размери, но с течение на годините то нараснало и жената най-сетне се решила преди дни да се подложи на хирургичната интервенция за премахването й. Операцията продължила 2 часа, а пациентката вече се възстановява.", "date": "2019.03.01", "title": "Пазарджишки хирурзи извадиха 18-килограмова киста от яйчника на пациентка"}
{"url": "https://www.monitor.bg:443/bg/a/view/rusko-turskata-vojna-v-snimki-ot-bylgarskite-i-rumynskite-arhivi-158564", "text": "Изложба, посветена на участието на българи и румънци в Руско-турската война 1877-1878 г., бе открита днес в Регионалния исторически музей в Русе. Експозицията вече е представена в Букурещ, а в България се показва за първи път. Инициативата е на русенския културен институт и на Окръжния музей „Теохари Антонеску“ в Гюргево. В експозицията са представени копия на снимки и документи от времето на това важно и за двете страни историческо събитие, чиито оригинали се съхраняват в държавните архиви на България и Румъния. Сред интересните документи е заповедта за преминаване на Дунава. Голяма част от архивните материали не са показвани досега. „Руско-турската война е събитие, което е еднакво важно за България и Румъния. Вследствие на тази война ние, румънците, извоювахме своята независимост, а вие, българите – своето освобождение“, каза при откриването на изложбата директорът на музея в Гюргево Йонел Мускалу. „Събитието е от световно значение, войната всъщност е началото на края на Османската империя“, пък каза историкът от Гюргево Емил Паунеску. Поясненията към снимките и документите в изложбата са на румънски и български език.", "date": "2019.03.01", "title": "Руско-турската война в снимки  от българските и румънските архиви"}
{"url": "https://www.monitor.bg:443/bg/a/view/julieta-veche-puska-romeo-na-balkona-si-sreshtu-10-evro-158568", "text": "Жулиета вече ще пуска Ромео на балкона си срещу 10 евро – обобщи с доста сарказъм пишещото братство на Апенините след като научи решението на общинарите във Верона да таксуват стъпването на човешки крак на прославената от Уилям Шекспир тераса на любовта. Вестта за паричния достъп до нея бе разпространена вчера най-напред от новинарския канал на телевизионната мрежа „Медиасет“ на Силвио Берлускони и после раздухана яко от всички медии между Алпите и Сицилия. Досега появата за селфи или снимка на митичния балкон бе на практика безплатна или по-точно казано тя бе включена в петте евро вход за превърнатата в музей предполагаема родна къща на най-обичаната по света шекспирова героиня. Но може би заразени от примера на колегите си от намиращата се недалеч Венеция, които разпоредиха влизането в нея занапред да става с билети, общинарите във Верона отидоха и по-далеч. Тоест те решиха да таксуват с 3 евро и свободния до сега достъп до най-посещаваното място в техния град – дворчето на къщата – музей на Жулиета, над което се намира въпросния балкон – символ на любовта й с Ромео. С други думи всеки турист или местен жител, който влезе там, за да погали за обич и късмет нежната гръд на бронзовата статуя на девойчето, както повелява кой знае как установилата се традиция, ще трябва да си плаща. Същото се отнася и за онези влюбени, които драскат клетви за вечна любов по тухлите в прехода към дворчето или лепят по тях с дъвки написани на хартийки любовни послания. В мотивите за решението си общинарите във Верона посочват, че щели да използват приходите от дома на Жулиета за модернизирането на музея и за почистването му. Парите няма да са малко, тъй като напоследък прочутата къща се посещава от над 2 млн. души годишно, които влизат в дворчето с бронзовата статуя. Четвърт милион пък от тях обикновено посещават музея и се увековечават на неговия балкон я като Жулиета, я като Ромео.", "date": "2019.03.01", "title": "Жулиета вече пуска Ромео на балкона си срещу 10 евро"}
{"url": "https://www.monitor.bg:443/bg/a/view/zasileni-merki-za-sigurnost-za-finala-za-kupata-na-bylgarija-po-basketbol-v-panagurishte-158565", "text": "Предприети са комплекс от мерки за нормалното протичане на  финала на турнира за купата на България по баскетбол при мъжете. Срещата ще се проведе на 2 март (събота) от 19.30 ч. в спортна зала „Арена Асарел“ в Панагюрище, а за трофея ще спорят „Левски Лукойл“ и „Берое“. За осигуряване на нормалното протичане на спортното събитие са ангажирани екипи на полицейското управление в Панагюрище, Областната дирекция на МВР в Пазарджик, както и служители от Зоналното жандармерийско управление в Пловдив. Създадена е организация за посрещане на многобройните привърженици на баскетбола, осигуряването на места за паркиране и придвижване към залата. В тази връзка от полицията умоляват гражданите да спазват стриктно разпорежданията на полицейските екипи около и вътре в спортното съоръжение. ОДМВР-Пазарджик пожелава на всички запалянковци да изпитат истинска наслада от играта на отборите, да преживеят истински, толерантен и спокоен спортен празник в зала „Арена Асарел“ в  Панагюрище.         ", "date": "2019.03.01", "title": "Засилени мерки за сигурност за финала за купата на България по баскетбол в Панагюрище"}
{"url": "https://www.monitor.bg:443/bg/a/view/beh-osporva-reshenieto-na-ek-za-globata-ot-77-mln-158562", "text": "БЕХ и дъщерните му дружества „Булгаргаз“ и „Булгартрансгаз“ подадоха жалба срещу решението на ЕК от 17 декември 2018 г. по тъй нареченото дело \"БЕХ-газ\" за злоупотреба с господстващо положение, се казва в прессъобщение от холдинга. БЕХ и газовите му фирми не приемат заключението на ЕК. Жалбата цели и отмяна на наложената глоба от 77 млн. евро. Делото в ЕК е по сигнал от 2011 г. от \"Овергаз\" за отказ за достъп до тръбите на \"Булгартрансгаз\" и до газовото хранилище в Чирен. При обявяване на решението на ЕК за злоупотреба с господстващо положение министърът на енергетиката Теменужка Петкова заяви, че от Брюксел са настоявали за приватизация на \"Булгартрансгаз\". Тя заяви, че от 2015 г. се водят разговори с ЕК на политическо ниво и на ниво дружества. Българската страна се е надявала да се постигне споразумение, защото е смятала, че има основание за това. Били направени редица предложения, които не били възприети. Преди седмица от министерството заявиха, че чакат становището на правния си консултант “Уайт енд Кейс”, за да решат дали да обжалват в съда на ЕС. Явно са го получили с мнение да се заведе жалба в съда на ЕС. Дори да обжалва решението на ЕК за налагане на глоба на БЕХ, България ще трябва да го изпълни. Това заяви от своя страна говорител на комисията в отговор на въпрос, свързан с обявените намеренията на БЕХ.", "date": "2019.03.01", "title": "БЕХ оспорва решението на ЕК за глобата от €77 млн."}
{"url": "https://www.monitor.bg:443/bg/a/view/izpolzvame-sistemata-za-sigurnost-ot-pionchan-za-svetovnoto-po-shorttrek-158569", "text": "Мобилната система за сигурност от зимните олимпийски игри в Пьончан 2018 пристигна в София и ще бъде използвана на световното първенство по шорттрек за мъже и жени, което ще се проведе от 8 от 10 март в \"Арена Армеец\". Организаторите от БФКънки показаха днес пред медиите как се заледява полето и какво представлява системата за сигурност, която пристига от Италия. \"Организационният комитет работи усилено. Нещата вървят по план и се надявам в неделя всичко да бъде напълно готово в залата\", каза председателят на комитета Христо Турлаков. Италианецът Диего Катани, който получи мартеница от Евгения Раданова по повод днешния празник 1 март, пристигна в България специално, за да монтира системата за сигурност. Това са 89 дюшека със специална пяна, всеки от които е с тегло 60 кг. Те се поставят в специален ред около леда, а при спиране на състезателя имат възможност да се преместват около два метра, с което се омекотява удара. \"Това е системата за сигурност, която е използвана от олимпийските игри в Пьончан, т.е. вече е изпробвана. Това е най-доброто ниво на сигурност, което е важно за спорт като шорттрека. В България има много хора, които знаят какво е важно в този спорт. Тази система може да се приспособява и за други ледени спортове като фигурно пързаляне, бързо пързаляне с кънки и други, но не е използваема само за хокей на лед\", каза Диего Катани. \"В България, както и в Италия хиляди хора тренират шорттрек и фигурно пързаляне. Вие сте доказали, че може да организирате състезания на топ ниво\", добави италианецът. Монтирането на мобилната система за сигурност ще започне утре и тя ще бъде поставена около леденото поле за 3-4 часа. В момента \"Арена Армеец\" има лед с дебелина 3,5 сантиметра, но са необходими още 2 сантиметра. Температурата на леда е около минус 7,5 градуса. Официалните тренировки започват в понеделник (4 март). Легендата на българския шорттрек Евгения Раданова благодари на министъра на спорта Красен Кралев и на Министерството на младежта и спорта, без чиято подкрепа закупуването на мобилната ледена пързалка не би било възможно. Раданова разкри, че около 500 хиляди лева струва поставянето на леда, а около 1 милион лева са необходими общо за организацията на световното първенство. Първият отбор, който пристига в София тази вечер около 23.00 часа е Япония. България ще участва с шест състезатели - Катрин Маноилова, Зорница Пенчева, Анна Якимова, Лилия Джустрова, Димитър Георгиев и Калоян Ангелов. \"Това е млад отбор. Лилия Джустрова имаше лека травма и пропусна държавното първенство, но вече тренира наравно с отбора\", добави Евгения Раданова. България за първи път беше домакин на световен шампионат през 1999 година, когато пред родна публика Евгения Раданова печели сребърен медал на 500 метра, а щафетата при жените взима бронз. \"Преди 20 години се вълнувах много. Трибуните в Зимния дворец бяха пълни и хората скандираха името ми. Емоциите и напрежението ми изиграха лоша шега и спечелих сребърен медал. Сега е доста по-различни, тази зала е много по-голяма, а българите ще участват на състезание в нея за първи път\", коментира още Евгения Раданова.", "date": "2019.03.01", "title": "Използваме системата за сигурност от Пьончан за световното по шорттрек"}
{"url": "https://www.monitor.bg:443/bg/a/view/svetlana-gushterova-stana-majka-158563", "text": "Плеймейтката Светлана Гущерова роди първородната си рожба. Красавицата е дарила съпруга си – бизнесмена Християн Гущеров, с дъщеричка. Още не е ясно какво име са избрали младите родители, като те дори не са потвърдили публично щастливото събитие. и в момента бебето се намира в кувьоз, коментират запознати пред „България днес“. Че бившият еротичен модел ще дари любимия си Християн с наследник се заговори през лятото. В опит да скрие възможно най-дълго щастливата новина, тя носеше широки и тъмни дрехи. През последните месеци се заговори, че Светлана кара тежка бременност и дори й се наложило няколко пъти да влиза в болница. Припомняме, че двойката сключи граждански брак на 1 юли миналата година, навръх рождения ден на Гущеров, а няколко дни по-късно вдигнаха пищна сватба в столичен хотел.", "date": "2019.03.01", "title": "Светлана Гущерова стана майка"}
{"url": "https://www.monitor.bg:443/bg/a/view/17-godishen-otkri-polurazlojen-trup-158559", "text": "17-годишният Джамал К. от Якорудското село Черна Места се натъкна на почти мумифициран човешки труп вчера в местността „Раковец“ над селото си. Младежът разхождал кучето си, което влязло в изоставен бетонен склад в близост до Якоруда и се натъкнал на потресаващата гледка. Той веднага позвънил на тел.112 и пристигналата полиция установила, че трупът е на мъж, а около врата му има седалова връзка тип „свинска опашка“. При първоначалния оглед на патоанатома в моргата в Разлог не са установени следи от насилие и вероятно става дума за самоубийство. Самоличността на полуразложения труп все още не е установена. Преди около две години жена от Добринище изчезна в района и не бе открита. Работата на разследващите полицаи продължава.", "date": "2019.03.01", "title": "17-годишен откри полуразложен труп"}
{"url": "https://www.monitor.bg:443/bg/a/view/brat-i-sestra-gorjat-s-imot-za-300-000-158539", "text": "Брат и сестра с лека умствена изостаналост може да се разделят с апетитен терен в София далеч под пазарната цена. Земята се намира до магистрала „Тракия“ край село Лозен и е с площ 11 600 кв. м. Парцелът е наследство на 6 братя и сестри, сред които Ради и Николина. Към днешна дата единствените живи наследници са Ради и Николина, останалите 4 са умрели от немотия. В края на миналата година Ради научава от нотариална покана, че той и сестра му са сключили предварителен договор за продажба на терена. Мъжът обаче отрича да е подписвал какъвто и да е документ, а на 26 февруари тази година се е явил на графиологична експертиза, за да се докаже дали действително подписът е негов. Според „предварителния договор“ на двамата ще им бъдат изплатени 30 000 лв., като 15 000 лв. са за него. Сумата обаче е По думите на Савина Иванова, която помага на Ради да не изгуби имота, земите в района вървели между 25 и 50 евро на кв. м. „Миналата година на същата линия се продаваше имот – 10 дка, а цената му беше 300 000 евро“, обяснява Савина Иванова. По документи купувач е Боряна Томова, която вече притежава половината от имота. Ради Русев твърди, че го е получила, използвайки вратичка в закона и подмамвайки сестра му. „За да избегнат Ради, преди продажбата са убедили Николина да подари 1/10 от земята на Боряна. По този начин при продажба не е необходимо да присъства и братът, а Боряна изкупува частта на сестрата“, казва Иванова. За да се разпорежда с имота обаче, е необходимо да се сдобие и с другата половина. Според Ради сестра му непрекъснато се опитвала да го убеди да даде частта си. Тя казва още „аз подписах моята част и съм добре сега – поемат ми наема“, споделя братът. По думите на брата и Савина Иванова посредник в измамата бил приятелят на Боряна, който е таксиметров шофьор. Николина се запознала с него, докато е чистила стъклата на магазините в Плиска. Междувременно той й предложил да чисти вилата и двора му в Кокаляне срещу обяд и 5 лв. на ден. „В един момент разбира, че Николина има имот и той започва да се интересува от него“, казва Иванова. По думите й от общината научават, че човек с пълномощно вече е вадил документи за наследници и данъчна оценка на имота в с. Лозен. От „Монитор“ се опитахме да се свържем с Боряна Томова за коментар по темата. При позвъняването ни беше затворено, веднага след което от същия номер върнаха обаждането. Само че гласът не беше женски, а мъжки. Твърдеше, че е пиар на Боряна Томова и тя няма да коментира темата, преди да приключи започналата прокурорска проверка. Има нужните документи, минато е през нотариус, през договори, минато е както трябва. Тия документи се вадят 7 години, ако смятате, че аз съм толкова голям балък, че да отидат 7 години и дела са се водили, за да може да се оформят като хората документите. Вие как смятате 7 години без неговото съгласие и без неговото одобрение ще стане ли. Мисля, че нещата трябва малко да се потиснат, да ги забавите малко, нека да излезе решението на прокурора и тогава правете каквото искате. Пак ви казвам нека те да си говорят каквото искат, вие не се излагайте, защото ще има последствия по-нататък, разбирате ли. Ако експертизата покаже, че той наистина е подписал договора, питам ви какво правим тогава - ще се извините ли тотално, ще платите ли психическия тормоз, питам ви какво ще правим тогава“, каза още мъжът, който се представи за пиар на Томова в неофициален разговор.", "date": "2019.03.01", "title": " Брат и сестра горят с имот за €300 000"}
{"url": "https://www.monitor.bg:443/bg/a/view/stoltenber-bylgrija-e-ot-naj-lojalnite-chlenove-na-nato-158555", "text": "България не е троянският кон на Русия в НАТО, ние сме от най-дисциплинираните съюзници. Това обяви премиерът Бойко Борисов след среща с генералният секретар на Алианса Йенс Столтенберг в Министерския съвет. Министър-председателят категорично заяви, че пристигането на Столтенберг няма нищо общо с предстоящата визита на руския му колега Дмитрий Медведев в понеделник. „За енергийни проекти със Столтенберг не сме разговаряли”, отсече Борисов. Отношенията между военния съюз и Русия бе във фокуса на изказването на Столтенберг като изтъкна, че трябва да спазват ракетното споразумение. „Не искаме Студена война. Призоваваме Русия да спазва договора за използване на ракети за малък и среден обсег. Защото ракетите, които разполага може да достигнат европейските градове и да бъдат използвани във въоръжен конфликт. Но трябва да бъдем подготвени и за свят без този договор – свят, в който Русия може да разполага своите ракети“, каза генералният секретар на военния съюз. Премиерът Борисов се обяви за диалог с Русия, но в същото време страната ни да остане лоялна към НАТО. Шефът на Алианса също оцени страната ни като един от най-дисциплинираните и лоялни членове. „Огромно удоволствие е, че съм тук няколко дни преди националния ви празник“, обърна се Столтенберг към Борисов и допълни, че страната ни е високо ценен съюзник в НАТО. Шефът на военния съюз определи ролята на военните ни в мисиите в Афганистан, Косово и ученията в Ирак като стратегически и благодари за усилията. Столтенберг подчерта и важната роля на България в Черно море. Той похвали държавата и за усилията, които положи за влизането на Северна Македония към Алианса, като припомни, че преди седмица българския парламент е ратифицирал протокола за присъединяване й. Министър-председателят пък извади статистика за участието на страната в мисии на НАТО. В Косово са преминали 1100 военнослужещи и полицаи, а във Афганистан - 10 500 души. През 2017 г. сме участвали в общо 11 учения на НАТО, а през изминалата година в 10, каза Борисов. Той обясни, че винаги е бил против засилване на военното присъствие в Черно море извън ученията, които по думите му обаче трябва да са все по-големи. Борисов е на мнение, че с военни кораби по Черноморието ще изгоним туристите, които създават 10-12% от брутният вътрешен продукт. Столтенберг приветства готовността на страната да инвестира повече в отбрана и да отчита всички разходи, които да достигнат 2% от БВП. Премиерът призна, че шефът на НАТО го е разкритикувал, защото в разходите не са включени пенсиите на военнослужещите. „Една критика имаше Столтенберг към нас и тя е, че където се отчитат разходите за тези 2%, ние не сме включили пенсиите за военнослужещите. Нашият процент е по-голям, а отчитаме по-малко. Тоест, нашата скромност стана вече прословута“, заяви Борисов. По-късно Столтенберг се срещна и с президента Румен Радев. \"Вашата визита е добра основа за продължаване на работата ни за подобряване на отбранителния ни капацитет и за по-нататъшното обезпечаване на сигурността на нашата нация“, обяви Радев пред шефа на НАТО.", "date": "2019.03.01", "title": "Борисов пред Столтенберг: Не сме троянски кон на Русия в НАТО (ОБНОВЕНА)"}
{"url": "https://www.monitor.bg:443/bg/a/view/pochetoha-karl-lagerfeld-na-sedmicata-na-modata-v-parij-158541", "text": "Дизайнерът Карл Лагерфелд, който ни напусна преди седмица на 85-годишна възраст, бе почетен в рамките на Седмицата на модата в Париж. Модна къща „Клое“ раздаде ретро снимки по време на дефилето си. На една от тях се вижда младият Лагерфелд с брада и кестенява коса обграден от модели в ателие на \"Клое\". На подиума бе показана колекция за сезона есен/ зима 2019-2020 г., отличаваща се с характерния за модната къща минимализъм. Вниманието привлякоха къси рокли от карирани платове или плат деним, както и рокли, които стигат под коляното. Манекенките дефилираха с боти с големи трапецовидни токове и чорапи, които едва покриват глезена. Линията включва също тайори и поли с цепки. Една от любимките на Лагерфелд - манекенката Кая Гербер, се разходи по котешката пътечка с аксиметрична пола, блуза с принтове и палто в карамелен цвят. Преобладаващите цветове в колекцията са бежово, сиво и кремавобяло. Представени бяха също рокли в мастилено или петролно синьо. Редица манекенки, сред които и Гербер, носеха големи очила.  ", "date": "2019.03.01", "title": "Почетоха Карл Лагерфелд на Седмицата на модата в Париж"}
{"url": "https://www.monitor.bg:443/bg/a/view/zapochna-sreshtata-na-borisov-i-stoltenberg-snimki-158551", "text": "Започна срещата на четири очи между министър-председателя Бойко Борисов и генералния секретар на НАТО Йенс Столтенберг, който е на посещение у нас по покана на българския премиер. Борисов закичи с мартеничка госта си.   След като приключат разговорите между двамата, ще стартира разширена среща между двете делегации, в която ще участват вицепремиерите Красимир Каракачанов и Екатерина Захариева, помощник генералният секретар по планирането и политиката на отбрана Патрик Търнър и първият заместник-директор на кабинета на генералния секретар Лоренц Майер-Минеман.", "date": "2019.03.01", "title": "Борисов закичи с мартеница Столтенберг (СНИМКИ)"}
{"url": "https://www.monitor.bg:443/bg/a/view/limitite-za-hemodializa-rajdane-i-novorodeno-veche-opredeljani-ot-centralata-na-nzok-158554", "text": "Националната здравноосигурителна каса е отменила лимитите за хемодиализираните, както и за раждания и грижи за новородените.   Регулацията вече няма да е на ниво районни каси, а на ниво НЗОК, заявиха от централата на финансово-осигурителната институция. „За да  се осигури достъп до избрано от пациента лечебно заведение, Надзорният съвет на Националната здравноосигурителна каса, в спешен порядък, взе решение дейностите, свързани с хемодиализа, раждане и грижи за здраво новородено да бъдат извън регулация на стойностите, определени на ниво районна здравноосигурителна каса, се казва дословно в съобщение от централата на касата.  .", "date": "2019.03.01", "title": " Лимитите за хемодиализа, раждане и новородено вече се определят от централата на НЗОК"}
{"url": "https://www.monitor.bg:443/bg/a/view/poredna-ministerska-ostavka-v-lagera-na-mej-158553", "text": "Държавен министър в консервативното правителство на британската министър-председателка Тереза Мей подаде оставка в знак на протест срещу плана й парламентът да гласува за удължаване на преговорите за Брекзит.  Привърженикът на Брекзит Джордж Юстис, държавен министър за земеделието, прехраната и морската среда, каза, че е притеснен, че правителството \"не може да договори успешен Брекзит, ако не сме готови да минем през вратата\". \"Страхувам се, че развитието тази седмица ще доведе до поредица от събития, а кулминацията ще е ЕС да диктува условията на всяко искано удължаване и окончателното унижение на страната ни\", написа той в писмото си за оставка, публикувано от Би Би Си и други медии. Юстис имаше предвид обещанието на Мей от вторник да позволи гласуване за излизане без сделка и за удължаване на преговорите с ЕС, ако парламентът отново отхвърли сделката й за Брекзит, както направи с голямо мнозинство в средата на януари. В отговор Мей написа на Юстис писмо, в което изтъква, че правителството трябва напълно да се фокусира върху сделка за Брекзит, която да бъде одобрена от парламента. \"Сега парламентът трябва да се обедини и да се съобрази с резултата от референдума, като гласува за сделка, която ще даде на бизнеса и на гражданите сигурността, от която се нуждаят и заслужават\", пише министър-председателката в писмото, разпространено от нейната канцелария. \"Трябва да сме напълно съсредоточени върху сделка, която може да получи подкрепа в парламента, и върху напускане на 29 март\", подчертава Мей.", "date": "2019.03.01", "title": "Поредна министерска оставка в лагера на Мей"}
{"url": "https://www.monitor.bg:443/bg/a/view/sa-sht-davat-milion-dolara-za-sin-na-osama-bin-laden-158552", "text": "Съединените щати обявиха награда до един милион долара за информация, която да помогне за откриване на Хамза бин Ладен, един от синовете на Осама бин Ладен, предаде АФП. Хамза бин Ладен е смятан за любимия син на убития водач на Ал Каида и за сегашен ръководител на терористичната мрежа. Той е в американския \"черен списък\" на хора, обвинени в тероризъм. Държавният департамент обеща наградата, която може да достигне един милион долара, за информация, позволяваща Хамза бин Ладен да бъде разпознат или проследен в която и да е страна. \"От август 2015 г. той публикува в интернет аудио- и видеопослания с призиви за нападения срещу Съединените щати и западните им съюзници. Той заплашва с нападения Съединените щати, за да отмъсти за смъртта на баща си, убит през май 2011 г. от американски военни\", гласи комюнике на Държавния департамент. Според експерти по ислямистките групировки Хамза бин Ладен, който е около 30-годишен, ръководи групата \"Ансар ал Фуркан\". От няколко месеца към нея в Сирия се присъединяват най-фанатизираните бойци на Ал Каида и Ислямска държава. Хамза бин Ладен е смятан за \"престолонаследник на джихада\", посочва АФП. От документи и писма от 2015 г. става ясно, че Осама бин Ладен го е подготвял да оглави глобалния антизападен джихад. Засега не е известно дали синът на убития водач на Ал Каида е в Иран, Сирия или Афганистан, добавя АФП.", "date": "2019.03.01", "title": "САЩ дават милион долара за син на Осама бин Ладен"}
{"url": "https://www.monitor.bg:443/bg/a/view/hartienata-listovka-na-lekarstvata-otiva-v-istorijata-158556", "text": "Над 2100 аптеки са свързани със системата за верификация на лекарствата. Това отчете здравният министър Кирил Ананиев по време на изслушването си в парламента за системата, чрез която в аптеките ще се различават фалшивите лекарства. Според него не може социално-отговорен бизнес, какъвто е лекарство-снабдяването да остане на тъмно в сивия сектор. \"Още повече, че европейската Агенция по верификация започва обществено обсъждане на електронната листовка, т.е. хартията постепенно ще отпадне от употреба\", каза министърът. „Към настоящия момент над 2100 аптеки са свързани с националната система за верификация на лекарствата и тя работи стабилно. В нея са качени данните на над 20 млн. сериализирани опаковки и лекарства, които се отпускат по лекарско предписание. Пред преходния период след 9 февруари ще продължи включването на нови потребители“, допълни още Ананиев. Той уточни, че са възможни технически затруднения и отново подчерта, че няма да се налагат глоби на аптеки във връзка с въвеждането на верификацията за период поне от 6 месеца. През този период ще се тества системата и ще се анализират всички казуси и проблеми във връзка с нейното прилагане.  ", "date": "2019.03.01", "title": "Хартиената листовка на лекарствата отива в историята "}
{"url": "https://www.monitor.bg:443/bg/a/view/taksidjijata-ot-razgrad-ubit-za-20-lv-parite-proigrani-v-kazino-158558", "text": "Мотивът за убийството на таксиметровия шофьор в Разград е грабеж, каза министърът на вътрешните работи Младен Маринов във връзка със залавянето на убиеца на таксиметровия шофьор в Разград. \"Взета е сума от 20 лв., която впоследствие извършителят изиграва в казино“, допълни Маринов. По думите му най-вероятно таксиметровият шофьор е бил изненадан и затова не е успял да натисне паник-бутон. „Затова е излязъл от пътното платно и е катастрофирал в крайпътното дърво. Виждате младежът малко преди да извърши това убийство е бил в Германия. Няма криминална регистрация. На този етап не можем да кажем дали е бил под въздействие на наркотици и алкохол“, допълни още министърът, цитиран от \"Фокус\".  ", "date": "2019.03.01", "title": "Таксиджията от Разград убит за 20 лв., парите проиграни в казино "}
{"url": "https://www.monitor.bg:443/bg/a/view/obshtinskite-muzei-i-zooparka-v-sofija-bezplatni-za-3-ti-mart-158557", "text": "Общинските музеи, галерии и зоологическата градина в София ще бъдат с безплатен вход на 3-ти март, съобщиха от „Московска“ 33. С безплатен достъп ще работят Регионалният исторически музей, Софийската градска художествена галерия и парк-музей „Врана“. Гостите на музея за история на София ще могат да разгледат безплатно постоянната и временната експозиция в сградата на площад. „Бански“ 1, както и археологическото ниво под базиликата „Света София“", "date": "2019.03.01", "title": "Без пари в софийските музеи и Зоопарка на 3-ти март"}
{"url": "https://www.monitor.bg:443/bg/a/view/doc-margarita-bakracheva-novoto-pokolenie-jivee-mejdu-chuka-i-nakovalnjata-158540", "text": "Добре е, че започнахме да обръщаме внимание на домашното насилие като проблем, казва в интервю пред \"Монитор\" психологът - Много случаи всъщност остават извън полезрението на статистиката. Не бих могла да кажа дали зачестяват, но трябва да отчетем, че все повече се обръща внимание на домашното насилие като проблем. Това е положителна тенденция, защото за да се променят нещата, е нужна информираност. Жертвите на домашно насилие не бива да се срамуват и да чувстват вина, а да подадат сигнал и да потърсят съдействие. - Да, в този случай има нещо по-различно от традиционната форма, тъй като многократно жената е подавала сигнали, след което е заявила, че взаимоотношенията със съпруга й са се подобрили. В масовите случаи обаче забелязваме чувство на вина в жертвата, с което всъщност се опитва да оправдае насилника. Но всъщност това е вътрешната подбуда те да се справят със случващото се. Истината е, че те не могат да си обяснят причината за тази агресия. Това е характерна особено за случаите на насилие и когато човек се сблъсква с нещо ирационално. От там могат да възникнат различни проблеми, като при трагедията във Варна жертвата е прикривала насилието. Това не се отнася за определена категория. По същия начин реагират децата и всеки, който е в ролята на жертва. - Случи се така, че вече възприемаме света като враждебен, а липсата на доверие в институциите води до вземането на позицията, че всеки трябва да се оправя сам. Това за съжаление променя толерантността към насилието. То се възприема като нещо нормално, което се случва навсякъде. Дори при случая във Варна ми направи впечатление как съседи коментираха, че са изненадани от трагедията. - Защото случващото се не ги засяга лично. Предпочитат да не се месят, за да не пострадат. Това е позицията на мълчаливите свидетели. За съжаление това е поведението на хората като цяло. За да се промени тази социална норма, трябва да има промяна в нагласите, да различим кое е допустимо и кое не, за да се осмелим да подадем сигнал и за да не пострадаме. - Безспорно масовото усещане е такова. Светът се възприема като недружелюбно място и няма начин това напрежение да не окаже влияние върху нас в един момент. - Разбира се, когато растат в среда, в която виждат, че подобни прояви остават безнаказани, виждат липсата на рамка, това може да се пренесе в пасивна нагласа и впоследствие в преминаване на границите. - Тук е много важно в каква степен и кои нагласи са запазени. Когато вървеше дебатът дали трябва да бъде приета Истанбулската конвенция, имаше силно поляризиране на мненията в публичното пространство. Това беше много индикативно дали по такъв начин трябва да се натрапват някакви нагласи към толерантност. Знаете, че обществото ни е изключително толерантно и доказателство за това е съжителството на различни етноси у нас. Преекспонирането и внасянето на свободата на сексуална ориентация и принуждаването да се самоопределиш към какъв пол принадлежиш, са две много различни неща. Посланията какво е нормално и че ако не толерираш другите, си ретрограден, имаха доста негативни определения. Това допринася за изчезването на ценностния модел и на нормалните хетеросексуални взаимоотношения. Би било полезно да се направи изследване какво смятат хората, че е по-адекватно за конкретно общество. По-ясно би било какви са нагласите и дали е добре да бъде признат даден модел, без да бъде адаптиран. Едно е да бъдем толерантни и да даваме добри послания към приемането, а съвсем друго е да принуждаваме. Особено когато става дума за деца, това може да има негативни отношения. В момента динамиката на промените води до късно съзряване и това, което поколението на 40-годишните правеше на 18, новото поколение го върши на 29. Това е много дълъг период, който показва колко много избори и възможности имат младите хора, докато се самоопределят. В такъв момент вменяването и на джендър самоопределяне може допълнително да обърка и да наложи модел, който е зададен като рамка. Оказа се, че по-адекватно за нашия модел е просто нормалното толериране на сексуалната ориентация без да капсулираме децата от ранна възраст кой какъв е. Провокативното показване на различни материали води до това, че някои деца нарочно отговарят в подобни анкети дори шеговито и посочват в графата за пол „друго“. - Експериментирането със сексуалната ориентация е част от тийнейджърския период, в който физиологичните промени водят до изпробване - целувки, прегръдки между подрастващи от един пол.  - Със сигурност това може да донесе само негативи. Колкото до образователната ни система, ако това може да ни успокои, то почти няма държава без проблеми в този сектор. За нас е характерно, че има огромен като обем учебен материал, на който му липсва практическа насоченост. Има места пък, където акцентът е поставен само върху приложните неща. Въпреки че има нужда от промяна, е добре да знаем, че всичко изисква време и не може да стане с щракване на пръсти. - Защото са поставени между чука и наковалнята, тъй като имат много възможности за избор. Трябва да решат къде да живеят, къде да учат. От другата страна обаче са големите изисквания. Младите хора виждат, че живеем в среда, в която не винаги образованието води до успех, а успелите хора не винаги са положителни герои. Има огромен информационнен поток, който води до отлагане на собствения избор. Все по-рядко има неща, които могат да ги запалят като хоби. Доц. Маргарита Бакрачева е завършила Първа английска езикова гимназия в София през 1994 г. През 1999 г. завършва магистратура по „Социална педагогика“, а през 2003 г. защитава дисертация за докторска степен на тема „Психосоциална идентичност и субективно психично благополучие в юношеска възраст“ През 2005 г. става н.с. I ст. в Института по психология при БАН. През 2006 г. получава награда на БАН за млад учен \"Марин Дринов\". Член e на Международната асоциация за психоаналитична аз-психология, Съюза на учените, EFPA, Асоциация за психично здраве и дружеството на психолозите в България", "date": "2019.03.01", "title": "Доц. Маргарита Бакрачева: Новото поколение живее между чука и наковалнята"}
{"url": "https://www.monitor.bg:443/bg/a/view/sysedi-kradat-jilishteto-na-majka-i-dyshterja-nastaneni-v-kurilo-158537", "text": "Съседи успяват да изтъргуват апартамента на майка и дъщеря, хоспитализирани в Курило. По време на свиждането дежурната медсестра вижда, че на масата пред една от пациентките са сложени документи за подпис. „Нашият персонал е обучен и има рефлекси, тъй като постоянно имаме случаи на измами. Тя тутакси ги взе и ги заключи в канцеларията. Така беше осуетен сделката, но само за кратко“, казва д-р Цветеслава Гълъбова. Когато обаче жените били изписани, въпросните съседи успели да им измъкнат подписите и да продадат жилището им. Сега те живеят в друг свой имот. „За мен вина за подобни измами имат някои нотариуси. Видимо е, че на нашите пациенти заболяванията личат. Следва да изискват съдебно-медицинска експертиза за състоянието им при съмнение, каквото право имат“, заяви д-р Цветеслава Гълъбова. Тя дори предлага преди изповядване на сделки с възрастни собственици да се изисква задължително съдебно – медицинска експертиза за състоянието им, както и на хора, които имат видими отклонения в психично здраве. Според нея тези експертизи трябва да бъдат със срок на издаване на 15 дни преди започване на процедурата по продажбата. Процедурите за връщане на имот по съдебен ред са невероятно тромави. Изискват адвокатска защита и многобройни такси, но болницата няма средства да покрива и тези разходи. Лечебното заведение, както и останалите такива държавни в страната не са търговски дружества и оцеляват на субсидии от държавния бюджет. НЗОК не им плаща по клинични пътеки. „Действаме със собствени сили и активната помощ на социалните ни работници и с безплатни консултации от юристи“, обяснява ситуацията д-р Гълъбова.  ", "date": "2019.03.01", "title": "Съседи крадат жилището на майка и дъщеря, настанени в Курило"}
{"url": "https://www.monitor.bg:443/bg/a/view/medicinskite-sestri-izlizat-na-protest-158547", "text": "Медицински сестри излизат днес на протест с искане за по-добри условия на труд и по-високо заплащане. Той се организира в социалните мрежи и е с начален час 12.00. В столицата протестиращите сестри ще се съберат пред сградата на Министерството на здравеопазването. Прояви са организирани и в други градове в страната, като на повечето места протестите ще се проведат пред сградите на общините, съобщи \"Фокус\". Вчера премиерът Бойко Борисов и здравният министър Кирил Ананиев разговаряха с вицепрезидента на КНСБ д-р Иван Кокалов, федералния секретар на Изпълнителния комитет на КТ „Подкрепа” д-р Николай Кътев и председателя на Българската асоциация на професионалистите по здравни грижи Милка Василева. След срещата Ананиев заяви, че исканията на специалистите по здравни грижи са напълно справедливи, но в значителна степен те зависят от положения труд, обема на реализираната дейност, степента на натоварване на отделните структури и постигнатите резултати. Той отбеляза, че е подписан колективен трудов договор, в който са залегнали параметрите на възнагражденията и подчерта, че отделно от това Министерството на здравеопазването работи за подпомагането на държавните и общински болници, така че да бъде възможно увеличаването на възнагражденията на работещите в тях. По думите му протестът е обявен, без да бъдат информирани специалистите какъв ще бъде бюджетът на съответните лечебни заведения, а оттук и какви заплати ще получават самите те през тази година. Министърът припомни още, че правителството е отпуснало допълнително 30 млн. лв. за общинските и областните болници, като по-голямата част от средствата е предвидена именно за увеличаване възнагражденията на работещите. Съсловната организация и синдикатите подкрепиха исканията на медицинските сестри, но се разграничиха от протеста.  ", "date": "2019.03.01", "title": "Медицинските сестри излизат на протест "}
{"url": "https://www.monitor.bg:443/bg/a/view/pytna-policija-s-izvynredni-merki-za-trite-pochivni-dni-158548", "text": "Пътната полиция въвежда извънредни мерки за предстоящите три почивни дни около 3 март. Екипи на полицията ще бъдат разположени на изходите на големите градове и по основните пътни артерии в страната.  От днес ще бъде приложена и новата мярка за самоконтрол – тировете да не се спират от полицейски патрули, а сами да ограничават движението си по празниците. Днес забраната за тежкотоварни автомобили по магистралите и първокласните пътища е от 16 до 20 часа. Транспортните фирми трябва да уведомяват шофьорите си да не се движат, а ако не спазят забраната ще отнесат глоба от 300 лв., както и отнемане на книжата за месец. Същата забрана ще е в сила и в понеделник, когато тировете ще бъдат спирани още от 14 часа, съобщи бТВ. Екипи на „Пътна полиция“ ще подпомагат движението на 3 март, каза инспектор Петър Соколов от Главна дирекция „Национална полиция“ на брифинг за мерките, които се предприемат за облекчаване на трафика по време на Националния празник. „С цел подпомагане на движението за предстоящия празник 3 март е създадена организация на движението в големите градове и по пътищата от републиканската пътна мрежа. В неделя следобед в цялата страна ще излязат екипи на „Пътна полиция“, които ще подпомагат движението там, където е нужно“, заяви инспектор Соколов, цитиран от \"Фокус\". Той посочи, че се очаква най-интензивно движение в София и около връх Шипка. „Затова съветваме водачите да се запознаят предварително с правилата за движение, които ще бъдат въведени. Информация за това има на сайтовете на Столична община и на общинските сайтове на Стара Загора и Габрово“, заяви още инспектор Соколов.  ", "date": "2019.03.01", "title": "Пътна полиция с извънредни мерки за почивните дни"}
{"url": "https://www.monitor.bg:443/bg/a/view/mvr-s-akcija-ne-plashete-decata-s-nas-158516", "text": "Вътрешното ведомство стартира акция, в която показва, че униформените полицаи не са страшни и не е необходимо да се плашат децата с тях. В страницата на полицията в Бургас бяха публикувани фотоси на тежко въоръжени служители на МВР, които се здрависват с малки деца и им подаряват цветя. Акцията се провеждат малко след като вътрешното министерство стартира инициатива, в която се използваха деца, които с рими учеха бабите си да се пазят от телефонни измамници. „Те не са страшни, не плашете децата си с тях“, са само част от слоганите в страницата на полицията в Бургас във Фейсбук. От вътрешното ведомство смятат, че по този начин ще приобщят малките към идеята, че полицаите служат, за да им помагат, а не, за да им пречат. Преди известно време беше публикуван клип от МВР, в който деца обясняваха в рими, че бабите и дядовците им не трябва да се доверяват на телефонни измамници, които им искат пари. Това не е първият опит на МВР да е близко до хората. Вътрешното ведомство многократно публикува дружелюбни клипчета и снимки, с които цели да скъси дистанцията между силовата струкутура и останалите граждани на страната. Не веднъж в социалните мрежи се появяваха клипчета, на които униформени помагат на хора в нужда. Понякога те са закъсали в снега, а служители с жълти жилетки ги бутат, а друг път на фотосите се виждат арестувани хора, които са нарушили правата на някой гражданин.", "date": "2019.03.01", "title": " МВР с акция: Не плашете децата с нас (ВИДЕО)"}
{"url": "https://www.monitor.bg:443/bg/a/view/vtori-sme-v-es-po-pretypkani-jilishta-158550", "text": "Процентът на пренаселеност на жилищата в България в градските и селските райони е много висок в сравнение със средния за страните от ЕС-28. По отношение на градските райони и по степен на пренаселеност на жилищата в тях - България е на второ място след Румъния сред страните от ЕС, показват данни от анализ на Евростат за жилищните условия на европейските граждани през 2017 г. Според анализа близо 48 на сто от българите, които живеят в градски условия са в ситуация на жилищна пренаселеност, докато средният показател за ЕС е 18 на сто, а в Румъния - над 50 на сто, предаде БТА. В селските райони пренаселеността на жилищата у нас е 34%, докато за ЕС показателят е два пъти по нисък и е 17 на сто. докато в ЕС показателят е 16,8 показват данните на европейската статистика. Според данни на НСИ у нас има около 3,9 милиона жилищни единици за 3 милиона домакинства. Този факт на пръв поглед предполага \"излишък\" на жилища у нас, но в същото време около 1,2 милиона от тези жилищни единици у нас са необитаеми. което е приблизително една четвърт от общия жилищен фонд в града. Дори и в гъсто населени области като Пловдив и Варна има нива на незаетост на жилища съответно 26 и 30 на сто. Така в действителност 3 милиона български домакинства обитават около 2,7 милиона жилищни единици. Около 1 милион българи, или близо 15 на сто от населението у нас, живее в жилища, които се споделят от повече от едно семейство. С други думи, \"удвояването или утрояването\" на домакинствата в едно жилище е често срещано явление, особено сред домакинства с по-ниски доходи и в по-големите градски центрове - там често В пренаселени жилища живеят най-често домакинствата в риск от бедност, които са почти половината от населението у нас, а също и около 80 на сто от децата под 16 години, както и 60 на сто от младите хора на възраст 16-29 години. Също в пренаселени жилища живеят 82 процента от наемателите у нас, които плащат пазарен наем, докато в ЕС показателят е едва 30 на сто. Близо половината от собствениците на жилища у нас, които имат ипотека или заем живеят в пренаселени условия /за ЕС показателят е 8 на сто/.", "date": "2019.03.01", "title": "Втори сме в ЕС по претъпкани жилища "}
{"url": "https://www.monitor.bg:443/bg/a/view/do-20-gradusa-dnes-158546", "text": "Днес ще е предимно слънчево. По-значителни временни увеличения на облачността ще има в следобедните часове. Максималните температури ще са предимно между 15° и 20°, съобщи дежурният синоптик Боряна Маркова от Националния институт по метеорология и хидрология (НИМХ) пред \"Фокус\". Вятърът ще е умерен, на места в Северна България временно до силен от западсеверозапад, но привечер ще отслабва. Над Черноморието ще преобладава слънчево време, но след обяд облачността ще се увеличи. Ще духа до умерен вятър от запад-северозапад. Максималните температури на въздуха ще бъдат 13°-16°. Температурата на морската вода е 5°-6°. Вълнението на морето ще бъде около 2 бала. Над планините ще преобладава слънчево време. Ще продължи да духа силен, по билата - до бурен северозападен вятър. Максималната температура на височина 1200 метра ще е около 7°, на 2000 метра - около 0°. Атмосферното налягане e по-ниско от средното за март и ще продължи да се понижава.", "date": "2019.03.01", "title": "До 20 градуса днес "}
{"url": "https://www.monitor.bg:443/bg/a/view/selena-gomes-se-zavyrna-v-studioto-158538", "text": "Любимката на тийнейджърите Селена Гомес се завърна в звукозаписното студио. Това се случва година след като певицата издаде последния си сингъл и цели три след излизането на най-новия й албум. Напоследък гласът й звучи само в колаборации. 26-годишната звездата беше уловена от папараците да напуска студио в Лос Анджелис, което породи надежда във феновете, че тя най-накрая работи върху собствена музика. Миналия месец красавицата се завърна в света на музиката с песента Anxiety на Джулия Майкълс, но не е издавала собствена песен от Back to You през 2018 г. Преди това тя пусна серия от сингли, които не бяха включени в албум - Wolves, Bad Liar и Fetish. Договор на Селена Гомес предвижда тя да тръгне на турне в подкрепа на следващия си албум. Тя трябваше да прекрати последната си обиколка Revival поради здравни причини. Миналата година бившата изгора на Джъстин Бийбър се лекува в клиника от тревожност и депресия. Тя има сериозни здравословни проблеми, защото трябваше да й присадят бъбрек заради автоимунното заболяване лупус.", "date": "2019.03.01", "title": "Селена Гомес се завърна в студиото"}
{"url": "https://www.monitor.bg:443/bg/a/view/kolegi-na-ubitija-taksidjija-se-strahuvat-vozili-zadyrjanija-i-predi-158549", "text": "Колегите на убития таксиметров шофьор в Разград заявиха, че не се чувстват в безопасност. „Задържаният за убийството е пътувал с нас, колегите го познават много добре”, каза пред bTV таксиметровият шофьор Стефан Стоянов, който е бил приятел на убития Красимир Иванов. Стоянов не предполага какви може да са мотивите на задържания за убийството. „Доколкото знам от колеги, досега не е посягал, не се е държал агресивно. Този път определено е имал нужда от пари и е решил, че трябва да убие човек”, допълни таксиметровият шофьор. Той и колегата му Младен Василев бяха категорични, че не се чувстват в безопасност, докато са на работа. „Агресия има всяка вечер. Има много дрогирани в града. Ние ги елиминираме, като не им се пращат автомобили”, заяви Стоянов. Той отбеляза, че в колите имат паник бутони, но по думите му при колегата им явно се е случило нещо, за да не може да реагира да натисне паник бутона. Фирмата на таксиметровите шофьори предвижда да се сложи видеонаблюдение във всеки автомобил.    ", "date": "2019.03.01", "title": "Колеги на убития таксиджия се страхуват, возили задържания и преди  "}
{"url": "https://www.monitor.bg:443/bg/a/view/shefyt-na-nato-u-nas-obsyjda-s-borisov-zapadnite-balkani-158524", "text": "Генералният секретар на НАТО Йенс Столтенберг е на официално посещение у нас по покана на премиера Бойко Борисов. По програма, веднага след пристигането на шефа на Алианса в България в четвъртък, двамата трябваше да проведат работна вечеря, на която да обсъдят сътрудничеството в сферата на сигурността и отбраната и стабилността на Западните Балкани и региона. Днес те ще се срещнат на четири очи и в Министерския съвет. Борисов и Столтенберг ще продължат разговорите за Западните Балкани и постиженията, които държавата ни постигна за развитието на региона през последните две години, уточниха от „Дондуков“ 1 пред „Монитор“. Присъединяването на Северна Македония към Алианса също ще бъде дискутирано на срещата. Миналата седмица с единодушие Народното събрание ратифицира протокола за приемането на югозападната ни съседка във военния съюз. Предвидено е и темата за перспективите пред Албания за влизането й в ЕС да попадне във фокуса на разговорите. След приключването на разговорите между двамата, ще се проведе и разширена среща на двете делегации. В нея ще участват също вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър-помощник генерален секретар по планирането и политиката на отбрана и Лоренц Майер-Минеман-първи заместник-директор на кабинета на генералния секретар.", "date": "2019.03.01", "title": "Шефът на НАТО у нас, обсъжда с Борисов Западните Балкани"}
{"url": "https://www.monitor.bg:443/bg/a/view/chestita-baba-marta-158545", "text": "В първия ден на март млади и стари се закичват с мартеници, направени от бял и червен конец с пожелание за здраве и успехи. Поздравяваме се с: Честита Баба Марта!   Белият и червеният цвят символизират огъня, чистотата и плодородието, а за да е автентична мартеницата, те трябва да бъдат усукани.  През целия месец март се извършват обреди за гонене на змии и гущери, както и гадания, свързани с някои прелетни птици. Традицията повелява още в ранни зори жените да изметат къщите и дворовете си, да изнесат навън дрехи и завивки. На всяка ограда някога е трябвало да има нещо червено, за да се усмихне Марта и да донесе хубавото време. Тогава се палел и първият пролетен огън, в който се изгарят всички стари и ненужни неща, а хората прескачали жаравата – ритуал за здраве и плодородие. Според обичая невестите носят мартениците отдясно, а момите – отляво. На ергените са с разчепкани краища, а на зрелите мъже – изрязани до възела, за да не се развяват по седенките. Мартеничката не се хвърля, защото се вярва, че ако човек го направи, то той ще изхвърли и късмета си. След като се свалят мартениците, те се закачат на разцъфнало или зелено дръвче. В някои краища на страната обичаят повелява да бъдат слагани под голям камък и след девет дни да се проверява какво има под него. Ако са се настанили мравки, годината ще е богата с овце; ако има други по‐едри буболечки – сполука в крави, в едър добитък; а, ако има червеи – ще се въдят много коне. На други места хвърляли мартениците в реката, за да им върви по вода и всичко лошо да изтече. Широко е разпространен и друг обичай – избиране на ден: всеки си намисля определен ден до  22 март и по него познава каква ще му е годината. Ако е слънчев, ще е успешна, ако вали времето е лошо – ще има трудности.  ", "date": "2019.03.01", "title": "Честита Баба Марта!"}
