{"url": "https://www.monitor.bg/bg/a/view/deset-raneni-sled-vzriv-na-kola-na-avtobusna-spirka-v-germanija-152782", "text": "Един човек загина, а други девет бяха ранени след взрив на кола в автобусна спирка в Западна Германия днес, предаде Ройтерс, като се позова на полицията. Инцидентът станал в град Реклингхаузен. При инцидента шофьорът на колата и още девет души са ранени. Малко по-късно беше съобщено, че един от пострадалите е починал. Причината за инцидента засега не е ясна. Според властите шофьорът не е атакувал хората нарочно, писа в. Билд.", "date": "2018.12.20", "title": "Десет ранени след взрив на кола на автобусна спирка в Германия"}
{"url": "https://www.monitor.bg/bg/a/view/ruskite-slujbi-sledeli-protestnite-nastroenija-v-socialnite-mreji-152777", "text": "Хакери откриха в разбитите сървъри на руския научно-изследователския институт „Квант“ описание на създадена от руската Федерална служба за безопасност /ФСБ/ система за мониторинг на общественото мнение и на протестните настроения в социалните мрежи, пише Би Би Си. Във фрагменти от отчета, посветен на научно-изследователската дейност, наречена „Авенир“, става ясно, че се е извършвал мониторинг в социалните мрежи „ВКонтакте“, Facebook, Instagram и Twitter от руските спец служби. Като пример за „организирана централизирана информационна кампания“ в онлайн средствата за масова информация е дадена кампанията през 2016 г. срещу зам.-кмета на Москва по градоустройствена политика Марат Хуснулин. В списъка на т.нар. „стоп-думи“, които изследователите използвали за обработка на алгоритъм за избор на оценъчни термини, се оказала и фамилията на опозиционера Алексей Навални. „Отгатнете от три пъти стоп-думата в кремълската система за мониторинг на интернет“, написа самият Навални в отговор на тази новина.   По-рано САЩ наложиха санкции върху научно-следователския институт „Квант“, който Вашингтон смята за свързан с ФСБ. По официални данни, институтът се занимава с проучвания в областта на телекомуникациите, на системите и средствата за обработване на данни, на радиоелектрониката и изчислителната техника.  ", "date": "2018.12.20", "title": "Руските служби следели протестните настроения във Фейсбук и в ВКонтакте"}
{"url": "https://www.monitor.bg/bg/a/view/agent-akademik-i-agent-ana-hranova-v-predkoleden-tandem-152781", "text": "НПО-то на повикване на Българския Мадоф Цветан Василев „Ние, гражданите“ забърка класически фейк по повод промените в Закона за противодействие на корупцията. Трибуна на дезинформацията, в която с цел индексиране в „Гугъл“ е набъркано на случаен принцип името на депутата от ДПС и наш издател Делян Пеевски, даде бутиковият сайт за поръчки на БГ Мадоф „Фрогнюз“. Сайтът е собственост на известния с псевдонима си от ДС агент Академик Огнян Стефанов. Памфлетът пък се позовава на Даниел Божилов от „Ние, гражданите“ - НПО, защитаващо интересите на банкера беглец, чийто съпредседател е ченгето от ДС с псевдоним Ана Хранова – Вера Ахундова. Така агентите предколедно се качиха на шейната, която ще ги отведе право при техния благодетел, който се укрива в Белград. Причината нашият издател да е на прицел отново, при това без никакъв конкретен повод, а само чрез споменаването на името му, е само една. Верни на принципа, че риба се лови най-добре в мътно законодателно море, БГ Мадоф и компания са раздразнени от ясната и категорична позиция на издателската ни група, която предупреди, че новите правомощия на КПКОНПИ могат да я превърнат в чрезвичайна комисия по ленински тертип. Това имаше опасност да се случи с промени, предложени покрай другите изменения, депозирани от депутати, имащи за цел да поправят правния хаос, вкаран с тълкувателното решение на ВКС. И докато спешните изменения реално спасяваха работата на комисията от блокаж, каквато беше и целта на шефа на ВКС Лозан Панов, чието решение обслужва погнати от КПКОНПИ подсъдими олигарси, то другите поправки даваха на „Антикорупция“ права, граничещи с извънредни. В общ редакционен коментар „Телеграф“ и „Монитор“ предупредиха, че последствията от това може да са катастрофални. Именно след нашия призив, подкрепил и общественото недоволство срещу даването на допълнителни правомощия на КПКОНПИ, правната комисия оттегли поправките и ги подложи на широк дебат.  Въпреки това и без да стъпи на реалните факти, юристът от НПО-то на агент Хранова Даниел Божилов напоително разказва пред „Фрогнюз“ за някаква „тайна коалиция“, в която включва Даниел Кирилов от ГЕРБ и депутатите от ДПС Делян Пеевски и Хамид Хамид. Пак без конкретика той обобщава, че действията на Кирилов и Хамид били „злоупотреба със законодателна инициатива“. Божилов прогнозира правен хаос и задръстване на съдилищата с преразглеждане на вече решени казуси и развива гадателски умения в посока, че това щяло да се случи с решения, които не се харесвали на премиера Борисов и на Пеевски. От памфлета обаче става пределно ясно, че тълкувателното решение на ВКС, взето в услуга на олигарсите и престъпното им имане, е добре прието от НПО-то на БГ Мадоф. Вера Ахундова, която е в авангарда на публичните защитници на БГ Мадоф, е сред рекордьорите по обявявания от Комисията по досиетата. Тя е осветена осем пъти като агент Ана Хранова на Шесто управление (политическата полиция на режима). Първия път грейва като началник на управление в Министерството на икономиката, енергетиката и туризма. Останалите седем са още по-интересни, защото от тях става ясно, че Ахундова е доказан кредитен милионер, в качеството си на член на съвета на директорите на фалиралата плевенска рафинерия „Плама“. Фамозната дама е ужилила цели 7 трезора – Балканбанк, Минералбанк, ОББ – с четири кредита, ЦКБ, „Биохим“, „Експрес“ и Елитбанк. Главницата по тези кредитни задължения възлиза на десетки милиони неденоминирани лева, без да се броят и лихвите, показват справките, приложени към решенията на Комисията по досиетата. От регистрационните картони става ясно, че Ахундова е вербувана от ДС с моминското си име Вера Христова Христова и е много ценен агент за борба с идеологическата диверсия и противодържавните прояви срещу тоталитарния режим.", "date": "2018.12.20", "title": "Агент Академик и агент Ана Хранова в предколеден тандем"}
{"url": "https://www.monitor.bg:443/bg/a/view/neno-dimov-dyrjavite-trjabva-da-imat-marj-pri-zalagane-na-ekopolitikite-si-152779", "text": "Държавите членки на съюза трябвало да имат достатъчен марж при залагане на дългосрочните си екополитики, за да се гарантира отчитането на националните особености, потенциала за намаление на емисиите в различните сектори, икономическото развитие, инвестиционния климат и социалния ефект от планираните мерки. Това заяви министърът на околната среда и водите Нено Димов в последното за 2018 година заседание на Съвета на Европейския съюз по околна среда. На него министрите на околната среда на страните от ЕС обсъдиха установяването на стандарти за емисиите на СО2 от нови тежкотоварни автомобили, Регламента за Програма LIFE за следващия програмен период и дългосрочната визия за неутрална по отношение на климата икономика. Министрите постигнаха общ подход по предложението за Регламент за определяне на стандарти за въглеродни емисии от нови тежкотоварни превозни средства. Дискутирани бяха заложените цели за намаляване на емисиите, механизмът за стимулиране на нулево и нискоемисионни автомобили, както и предвиденият през 2022 г. преглед на постигнатото. Очаква се новото законодателство да допринесе за намаляване на емисиите на CO2 от тежките превозни средства в съответствие с изискванията на политиката на ЕС по климата и Парижкото споразумение, както и за намаляване на замърсяването на въздуха. Документът насърчава внедряването на нови технологии, намаляващи разхода на гориво, с което ще се намалят експлоатационните разходи за производителите и транспортните разходи за потребителите. Постигнат беше и частичен общ подход по предложението за Регламент за създаване на Програма LIFE за финансиране на дейностите в областта на околната среда и климата за програмен период 2021-2027 г. Основна цел на програмата е да допринесе за прехода към чиста, енергийно-ефективна и нисковъглеродна икономика. За България е изключително важно да бъде подпомогнато постигането на географски баланс при прилагането на програмата. Европейската комисия представи и своята Стратегическа дългосрочна визия за просперираща, модерна, конкурентоспособна и неутрална по отношение на климата икономика. Министър Димов посочи, че Стратегията представлява подходяща база за провеждането на задълбочена и всеобхватна дискусия на всички нива. Водещи принципи за нашата държава са разходо-ефективността, отчитането на националните специфики, техническата неутралност и не на последно място – справедливия преход. ", "date": "2018.12.20", "title": "Нено Димов: Държавите трябва да имат марж при залагане на екополитиките си "}
{"url": "https://www.monitor.bg:443/bg/a/view/tokyt-za-domakinstvata-poskypva-s-4-5-ot-ljatoto-152776", "text": "Електроенергията за домакинствата от средата от лятото на следващата година ще поскъпнат не повече от размера на инфлацията, която е към 4-5%. Това прогнозира в парламента председателят на КЕВР Иван Иванов. Той добави, че от 1 януари няма да има промяна в цената на топлоенергията. Той добави, че от 1 януари няма да има промяна в цената на топлоенергията. По думите му референтната цена на електроенергията догодина ще се повиши, но моделът, прилаган вече трета година позволява това нарастване да се компенсира с намаление на добавката „Задължение към обществото“. По време на заседанието на парламентарната комисия по енергетика, на което се обсъди състоянието на свободния пазара на електроенергия, стана ясно, че ще се обмислят промени в правилата на работата на борсата. Депутати и представители на бизнеса бяха единодушни, че високите цени за бизнеса може да Константин Стаменов от Асоциацията на големите енергийни консуматори се оплака, че търговците извиват ръцете на индустрията с високи цени на тока. „Освен това част от тока, произведен в България се изнася, като за тези количества не се плаща таксата „Задължение за обществото“ и той се продава на нашите конкуренти зад граница по-евтино, отколкото на нас“, добави той и обясни, че обикновено електроенергията за бизнеса в другите страни от ЕС около 4 пъти по-евтина от тази за бита, а в Германия - дори 6 пъти. По думите му, схемите за компенсация на промишлените потребители на електроенергия в Евросъюза работят от 2012 г., а у нас тази възможност още се обмисля. В началото на заседанието на комисията министърът на енергетиката отчете, че имаме средна цена от 39,71 евро за мегават час на Българската независима енергийна борса (БНЕБ), които Анализът на БНЕБ показвал, че на борсата в Унгария тя е 50,68 евро, в Румъния - 46 евро, в Гърция 60,03 евро. В тази връзка Константин Стаменов поясни, че в момента металургичните предприятия у нас плащат реално по 104 лв. за МВтч, което е много повече, отколкото от конкурентите ни. Председателят на Асоциацията на индустриалния капитал (АИКБ) Васил Велев пресметна, че през декември миналата година средната цена на борсата е била 88 лв./МВтч, а сега - 133 лв., което е с 51% повече. Според него като се сравняваме с другите борси не бива да забравяме, че там към цената защото нямат такива. „Ние чрез „Задължение за обществото“ към цената на борсата плащаме още 20 евро за мегаватчас“, обясни той. „Таксите за парниковите емисии, които се плащат от всички български потребители субсидират износа на електроенергия. Досега с 260 млн. лв. от „Задължение за обществото“ и със 130 млн. лв. с парникови квоти износът на ток плащаме за това да се изнася евтино ток, който потребяват нашите преки конкуренти“, добави той. Велев поясни, че скъпият промишлен ток ще рефлектира в покачване на цените на вътрешния пазар в секторите, където няма голяма конкуренция, но това не може да се направи за нашия промишлен експорт. Според Велев пазарът ни не е добре функциониращ, защото не предлага типови продукти. Зам.-председателят на АИКБ Румен Радев информира за дефицит на електроенергия в страната, заради по-ниско предлагане, което стимулира ръстът на цените на пазара „Ден напред“. По думите му, на този сегмент разполагаемата мощност е много малка около 1000 мегавата, но през зимата пада до 500-600 мегавата, което е крайно недостатъчно. Зам.-председателят на АИКБ Румен Радев информира за дефицит на електроенергия в страната, заради по-ниско предлагане, което стимулира ръстът на цените на пазара „Ден напред“. По думите му, на него разполагаемата мощност е много малка около 1000 мегавата, но през зимата пада до 500-600 мегавата, което е крайно недостатъчнос. Депутатът Жельо Бойчев от БСП предложи със законови промени на БНЕБ. Неговият съпартиец Таско Ерменков констатира, че КЕВР е длъжник за решаването на проблема и не може 3 месеца да даде резултати от проверката, която прави на борсата. Председателят на енергийна комисия Делян Добрев опонира, че законодателните промени трябва да се инициират от ресорното министерство, а не от парламента. Според него, по-високите пазарни цени на борсата ще дадат възможност да се намалят компенсациите, които се плащат на субсидираните производители, продаващи на борсата. Това от своя страна ще намали значително и таксата „Задължение към обществото. В заключение Добрев припомни, токът поскъпва и заради скачащите цени на парниковите квоти, които се купуват от топлоцентралите, независимо дали са на въглища или природен газ.", "date": "2018.12.20", "title": "Токът за домакинствата поскъпва с 4-5% от лятото"}
{"url": "https://www.monitor.bg:443/bg/a/view/startirashti-firmi-shte-se-finansirat-s-54-3-mln-lv-152775", "text": "За нови 53 млн. лв. средства ще могат да се състезават стартъпи. Средствата са част от дялов фонд по Оперативна програма “Иновации и конкурентоспособност\" 2014-2020 (ОПИК). Инструментът е съвместен проект на Фонд на Фондовете (ФнФ) и на финансовия посредник „Невек мениджмънт“, които подписаха споразумение днес. Основна таргет група на Фонда за ускоряване и начално финансиране(ФУНФ) са стартиращите предприятия, както и вече съществуващи компании. „Целта е развитие и подпомагане на предприемаческата екосистема у нас, която има нужда от нов ресурс, с който да се стимулира“, коментира Светослава Георгиева от ФнФ. ФУНФ е насочен към перспективни предприятия с доказан бизнес модел и екип. Сред предимствата е възможността за стратегическа подкрепа и менторство. От средствата 37.4 млн. лв. са публични, а останалите ще бъдат привлечени от частни инвеститори. Всеки бизнес може да получи до 1 млн. евро в капитала си. “Основно ще инвестираме в иновативни идеи в областта на изкуствения интелект, финтех технологиите и блокчейн”, каза още управляващият партньор в „Невек мениджмънт“ Константин Петров. По негови думи дългогодишни частни инвеститори са големи швейцарски фемили офиси, американски и български партньори, които ще придобият миноритарен процент при влизане във фирмата - между 20-35%. Стъпките за кандидатстване са оценка на фирмата – нейният продукт или услуга, бизнес план и ниво на иновация, а на последно място са промените при взимането на решения от борда на директорите. За 1 година общо 56.6% от управлявания от ФнФ ресурс е възложен, а догодина се очаква да бъдат създадени още 2 дялови фонда за стартъпи. “По всичко личи, че 2019 г. ще бъде годината на ОПИК”, завърши Светослава Георгиева. За тази година финансираните чрез фондове предприятия са 280. Това каза заместник-министърът на икономиката Лилия Иванова. По данни на министерството общо са инвестирани 430 млн. лв. До декември обявените средства по различни процедури са 83.59% от бюджета на ОПИК. Договорените са 73.36% или това са 1.8 млрд. лв. 904 млн. лв.(36.4%) пък са реално изплатените към българските предприятия. „Очакваме към 2019 година да осъществим 98% оптимизация на ресурсите към всички обявени процедури“, коментира зам.-министърът Иванова.", "date": "2018.12.20", "title": "Стартиращи фирми ще се финансират с 54.3 млн. лв. "}
{"url": "https://www.monitor.bg:443/bg/a/view/prokuraturata-atakuva-puskaneto-na-ivancheva-na-svoboda-152771", "text": "Спецпрокуратурата поиска отмяна на определението на спецсъда за освобождаването от ареста на бившата кметица на столичния район „Младост“ Десислава Иванчева и на заместничката и предшественика й Биляна Петрова и Петко Дюлгеров, които са подсъдими за взимането на подкуп от 70 000 евро от предприемача Александър Ваклин, съобщиха от държавното обвинение. В сряда съдия Иво Хинов за трети път промени мярката им за неотклонение от „задържане под стража“ в „домашен арест“ и постанови решението да е с отложено изпълнение до 12 часа на 22 декември. Според прокуратурата обаче към настоящия момент по делото са налице всички изискуеми от закона предпоставки за продължаване на досегашните мерки за неотклонение на подсъдимите. В хода на делото нямало промяна по отношение на предположението, че именно тримата са извършили престъплението. Освен това от държавното обвинение посочват, че в същото време е налице реална опасност те да извършат ново престъпление, като се има предвид характерът на повдигнатите обвинения. Според прокуратурата продължителността на задържането на подсъдимите до момента е в рамките на разумния срок. Междувременно главният прокурор Сотир Цацаров коментира промените в НПК, свързани с арестите без уведомление (т.нар. 48-часови арести), върху които президентът Румен Радев вече наложи вето. „Според мен нещата имат два аспекта – първият е т.нар. таен арест. Таен арест няма. Това не е таен арест, защото лицето има право на адвокатска защита от момента на задържането му. Уведомяването или неуведомяването не е свързано с широк кръг лица – неуведомяването е на конкретно лице по преценка на прокурора. Моето становище е, че законодателният текст се нуждае от прецизиране в две насоки. Първата е, че не може да се каже „неуведомяване на конкретно лице“, законът трябва да изключи от кръга от лицата, на които ще бъде забранено уведомяването - семейството. Второто - трудно е да приемем, че това може да се приложи за всички престъпления, това трябва да се прилага за определени тежки престъпления – за тероризъм и за престъпления, извършени от организирани престъпни групи“, каза Цацаров.", "date": "2018.12.20", "title": "Прокуратурата атакува пускането на Иванчева на свобода "}
{"url": "https://www.monitor.bg:443/bg/a/view/razbiha-banda-sanirala-sgradi-bez-da-plashta-danyci-152774", "text": "Спецпрокуратурата и ГДБОП разбиха организирана престъпна група за данъчни престъпления – спечелила десетки търгове за ремонти в цялата страна, но не декларирала приходите си и не плащала данъци, съобщиха зам.-главният прокурор Иван Гешев, директорът на антимафиотите Ивайло Спиридонов и прокурорът по делото Кирил Пейчинов. Бандата регистрирала фирми на името на социално слаби хора, тези дружества печелели обществени поръчки за строително-ремонтни работи и саниране, за почистване на коритата на реки, но след като получавали парите за свършената работа от различни общини не осчетоводявали фактурите. \"При обиските в домове и офиси на задържаните са намерени 750 000 лева, а в банкова касета – 120 златни монети с лика на Кемал Ататюрк\", заяви Гешев. Спецакцията е проведена на 18 декември. Четирима души вече са обвинени - 3 за данъчното престъпление и един за пране на пари, каза пък Пейчинов. Фирмите под контрола на организираната престъпна група били 20, а спечелените обществени поръчки около 50. Едно от дружествата за една година е спестило 380 хил. лв. от данъци които не внесло в хазната. Част от общините, където са печелени обществените поръчки, са Лесичево, Пазарджишко и Главиница и Върбица, в Силистренско. Спиридонов уточни, че антимафиотите получили оперативна информация за злоупотребите през октомври 2017 година, която разработили. „Установено е, че реално са били извършени санирания и ремонти, но не са плащани данъци. Санирани са обществени сгради, детски градини. Организираната престъпна група е действала в периода 2017-2018 година“, отчете Пейчинов. Обвиняемите са задържани за 72 часа и спецпрокуратурата поиска от съда да им наложи най-тежката мярка за неотклонение „задържане под стража“. „От началото на годината са иззети, запорирани и обезпечени по всякакъв начин парични суми за над 60 млн. лв. по дела на спецпрокуратурата. Ако добавим Джи Пи груп, ще стигнем и до 100 милиона. В България най-сериозното наказание е да ти вземат каквото си откраднал да те ударят по джоба, както казва народът. Това е един от най-сериозните способи за борба с организираната престъпност“, коментира още Гешев. Той припомни, че в доклада на ЕК бе отчетено, че проблеми с организираната престъпност в България няма. „Над 2,5 млн. лв. са средствата от парични гаранции, наложени от спецсъда, най-големите в страната, те са съобразени с финансите на обвиняемите“, каза още Гешев.", "date": "2018.12.20", "title": "Разбиха банда санирала сгради, без да плаща данъци"}
{"url": "https://www.monitor.bg:443/bg/a/view/zabraviha-bebe-na-letishteto-invalidna-kolichka-na-garata-152769", "text": "Разсеяни прибиращи се от чужбина родители, изморени от пътя, „забравили“ на летище София бебето си в количка. Родителите установяват липсата му по време на паспортната проверка. Случаят завършва благополучно и детето е предадено на родителите, разказаха за „Монитор“ от столичния аеропорт. На летището най-често пропускаме да вземем със себе си лични документи, очила, колани, телефони, лаптопи, фотоапарати, детски колички, дрехи, портфейли, ръчни часовници и инструменти. Случаят с оставеното без надзор дете се случва през последната година, разказват служители на летището. За да отговори на очакванията на пътниците, столичното летище пази вещите ни достатъчно дълъг период от време. В тази връзка имаме Съхраняването на забравени и загубени вещи се регламентира съгласно разработени правила на аеропорта. Според действащия норматив вещите се подлагат на необходимите проверки за сигурност, описват се в протоколи за съхранение и при поискване се предават на собствениците или на техни представители. За разлика от летищата по света, където организират търгове на забравените вещи, у нас няма такава практика. Единствено хранителните стоки подлежат на незабавно унищожаване, допълниха от държавното дружество „Летище София“ ЕАД. Сред бъдещите планове на летището, което вероятно ще бъде дадено на концесия, е да даряват по-ценните предмети.", "date": "2018.12.20", "title": "Забравиха бебе на летището, инвалидна количка на гарата"}
{"url": "https://www.monitor.bg:443/bg/a/view/ahmed-dogan-njama-nujda-ot-predsrochni-parlamentarni-izbori-152772", "text": "Към днешна дата обществото и държавата нямат нужда от предсрочни парламентарни избори. Това е написал почетният председател на ДПС Ахмед Доган в словото си пред партийния колектив, който събира тази вечер в Бояна. Пресцентърът на ДПС публикува речта на почетния председател на партията пред елита на новогодишното тържество тази вечер. Доган уточнява, че дори трябва да направят необходимото управляващите да не претърпят \"вътрешнопартийна имплозия. Ето цялото слово на Ахмед Доган: Уважаеми г-н Председател! Уважаеми дами и господа! Динамиката на политическото време е много важен феномен. Цикличността на забавяне и ускоряване на темпоритъма на политическото време, понякога с явни признаци на аритмия, трасира проекциите на бъдещето. Отварят се неподозирани портали във времето, които предизвикват нови самооценки, преосмисляне на света и възможност за промяна на ориентацията ни в него. Тъкмо по този начин мигрантската вълна към Европейския съюз постави на критично изпитание базовите ценности на европейската културна и мисловна история: разумност, свобода, отговорност, толерантност, стабилност, сигурност, солидарност и социална отговорност. Тези основополагащи ценности обаче фундират и идеологиите на либерализма, консерватизма и на социалната идея. Затова се подхвана и стария шлагер за „края на идеологията”, която да бъде заменена с ефективна имиджология… Мигрантите предизвикаха срив на мултикултурността и криза на толерантността. Стана ясно, че прагът  на „търпимостта и толерантността” пада рязко, ако определено политическо събитие нарушава комфорта на     „гостоприемника”. Последствията от тази ситуация са генериране на недоволство и негативизъм към различието и другостта. За да „бъде в час” с актуалното публично пространство Политиката се превърна в ситуативна игра за търсене временни баланси за потушаване на социалното недоволство и напрежение. Това е обща политическа реалност в ЕС. От аналитична гледна точка, като че ли е очевидно, че ЕС търси изхода от тази тупикова ситуация в предпоставянето на гъвкавата разумност за правене на различни политики. Но „връщането” към политическия Разум, като фундамент на европейската модерност, означава необходимост от обща визия за света плюс продуциране на общоприемлив ред, включително и на световен ред. А готов ли е ЕС за подобен ангажимент към себе си и към света? В този ред на мисли и Свободата копнее да бъде „разумна свобода”. В противен случай Улицата ѝ зове другото лице на неразумност, ситуативност и емоционалност… Защото Свободата знае от опит, че може да бъде и помитащ всички деструктивен субект на безредието… От гледна точка на този актуализиран портал на възприятието през последните 5- 6 години се забелязва тенденция за смяна на визията и модела за развитие на света:       от отворен свят и преобладаващо позитивен за мир, добросъседство, просперитет, качество на живот, права и свободи на човека, насърчаване на интеграционните процеси,    към затворен свят, борба за надмощие, демонстрация на нови военни технологии, превъоръжаване, териториални претенции, превръщането на ембаргото в геополитически инструмент за натиск, криза на толерантността. Светът става все по-неопределен и непредвидим с очевидно увеличаване на рисковите полета и санитарните зони в планетарен мащаб. И това се случва при занижени опции за конфликтност между обществото и държавата и между отделните съперничещи се държави. Това е видима тенденция не само за нестабилност и несигурност, но и общо внушение за събуждане на духа на Злото в широкия и тесния смисъл на думата. А посветените знаят, че Злото има много по-дълбоки корени в човешката същност от Доброто… Това състояние на глобалната  социо-културна среда допълнително подсилва с агресивен негативизъм човешките взаимоотношения, въплътен в завистта, користта, алчността и омразата. Меркантилизмът е на път да погълне хуманизма. Набъбващият евроскептицизъм увеличава недоверието към основните европейски ценности, респективно и към всички политически партии. Поставя се под въпрос „обществения договор” между партии и избиратели, което рефлектира пагубно върху самата същност на представителната демокрация. Политическата субектност на основните институции и на системните партии се тресе, което създава предпоставки за превръщането на Улицата в основен играч в Политиката. Това обстоятелство създава благоприятна почва за посявка и избуяване на популизмите и национализмите, които обезпокоително се ситуират в европейското политическо пространство. От това най-общо проспектиране на обратите на политическото време без анализ ни става ясно, че България не прави изключение от него. През последната година и половина релацията управляващи-опозиция, както и взаимоотношенията между основните институции в лицето на парламент-правителство-президент имат една обща черта: всички станаха „майстори на спорта” в печеленето на врагове - лични, партийни и институционални. Ниското равнище на възприемане и разбиране на политическите реалности избива в пара-политически дебати, които постоянно се захранват от самопроизвеждащи се скандални ситуации. Твърде далеч сме от нагласата, че Политиците трябва да продуцират събития, а не да вървят след тях. Когато Улицата започва да инициира промени в политическото статукво, значи нещата са изпуснати и е вече твърде късно. Един от най-тревожните факти в най-ново време е обстоятелството, че ние изобщо не се трогваме от перманентното ни изоставане от темповете на развитие на ЕС. Просто го приемаме за даденост, която може да се завещае на следващите поколения. Далеч сме от разбирането, че нарастващата бедност е основна причина за увеличаването на престъпността и корупцията. Бедността води до опасно преструктуриране на обществото, радикализира недоволството и маргинализира целия елит на държавата. Не ни е приятно дори да се позамислим, че от началото на прехода милион и половина български граждани са напуснали страната. И според различни социологически проучвания още един милион са в очакване да сторят същото. През последните десет години има драстичен спад на чуждестранните инвестиции с 85%. Шокиращ е фактът, че не само бедните търсят препитания в чужбина. И българските бизнесмени бягат от страната и инвестират в други страни. Защо? Основна причина за това е изкривеният ангажимент на държавата към икономиката на страната. Държавата не може да си позволи лукса да бъде само наблюдател и „нощен пазач” на стопанския живот на страната. Погрешно поднесената неолиберална концепция за тотална дерегулация на новородената пазарна икономика я осакати. Сега нямаме нито пазарна икономика, нито свободна конкуренция, нито сериозен държавен ангажимент в икономиката. Държавата се оттегли от стопанския живот на страната, но продължава да се вживява в ретроградната си роля на основен работодател и санкциониращ фактор на бизнеса. Това състояние на „разкрачен стоеж” на държавата към българската икономика не е от вчера. Тази матрица ѝ се зададе с приватизацията на основните стопански активи и наложеният валутен надзор на страната. Липсва ни утвърдено разбиране, че държавната администрация не създава блага и икономически растеж, а я прави икономиката, и най-вече българските работодатели. Тъкмо затова полюсите на зависимост трябва да се променят драстично: бизнесът определя политиката, а не обратно. Защото държавата като главен инструмент на политиката е надстройка на икономическата база на обществото. Основната роля на държавата е да създава законодателни и административни условия за привличане и правене на реални инвестиции, които увеличават брутния национален продукт. Данъците, акцизите и таксите са реалните приходи на държавния портфейл. Държавата не трябва да се прави на вездесъщ бизнесмен. Но държавата трябва да има пряк ангажимент като основен приоритет да насърчава инвестициите и да разширява пазарната ниша на българския бизнес, а не да превръща страната в периферен пазарен сегмент на чужди производители. Крайната необходимост от повече държавност в икономиката не е протекционизъм. Правят го всички европейски страни с развити икономики. Това е основен приоритет на държавата в условията на пазарна икономика и демокрация. Още по-точно - в условията на изграждане и утвърждаване на реална пазарна икономика и на пазарна демокрация, плюс социална справедливост по евростандарти. В този европейски и национален контекст стратегически приоритет на България е ускореното догонващо развитие спрямо средния стандарт на ЕС. Ние трябва да имаме три пъти по-бърз растеж спрямо средноевропейското нарастване на брутния продукт на глава от населението. Паднем ли под 6%, е индикация, че нещата не са подредени както трябва. И най-неприятното е, че с  още едно поколение се обричаме да бъдем най-бедната страна в ЕС. Нито една партия няма необходимия политически и експертен капацитет за постигането на тази стратегическа цел. Но българският парламент като цяло има този ресурс. Защото „обединението прави силата”! Това обстоятелство ни определя и източника, и форм̀ата за промяна на модела за управление на страната: Програмен кабинет за ускорено догонващо развитие на България. Изрично подчертавам, че промяната на   „модела” не предполага смяна на „системата”, която е заложена в Конституцията на страната. Промяната на модела на управление по нов начин реорганизира властовата система на държавата, съобразно консенсусно възприетата стратегическа цел за ускорено развитие на България. Политическият статус на парламентарния програмен кабинет няма нищо общо и със служебното правителство, защото в него се включват всички партии, които са влезли в Народното събрание с ясно дефинирани цели за десетина и повече години, и с отчитане на нововъзникващи ситуации и проблеми. Парламентарните избори определят правото и тежестта на участие на политическите сили в състава на Програмния кабинет. Явно е, че има необходимост от засилване на институционалния, експертния и на гражданския контрол. Разбира се, на първо място е нужно изграждането на сравнително цялостен „работен” проект с динамични параметри за ускорено развитие на страната по приоритети и сектори. Програмният парламентарен кабинет за ускорено догонващо развитие е сериозен тест за това - доколко сме узрели и готови да надмогнем нашето партийно-политическо его и да направим нещо съществено за стандарта на живот на хората. Да им покажем, че има светлина в тунела! На евроизборите, на местните избори и на следващите парламентарни избори (редовни или предсрочни) всяка партия да представи проект за ускорено развитие на страната, които да предизвикат обществен дебат. Към днешна дата обществото и държавата нямат нужда от предсрочни парламентарни избори. Нещо повече, дори: трябва да направим необходимото управляващите да не претърпят вътрешнопартийна имплозия. Използвам случая да ви пожелая весели коледни празници! 20.12.2018 год.", "date": "2018.12.20", "title": "Ахмед Доган: Няма нужда от предсрочни парламентарни избори"}
{"url": "https://www.monitor.bg:443/bg/a/view/razchistiha-relsovija-pyt-na-tesnolinejkata-v-sybota-shte-pytuva-praznichen-vlak-s-djado-koleda-snejanka-i-djudjetata-152780", "text": "   Около 17 часа днес следобед беше разчистен релсовия път на теснолинейката „Родопи“ и движението на влаковете беше възобновено. В събота плануваното празнично пътуване с дядо Коледа, Снежанка и джуджетата ще се състои, казаха организторите от сдружение „За теснолинейката“.         Както агенция „Монитор“ писа днес рано сутринта теснолинейният пътнически влак „Родопи“ от Септември до Добринище дерайлира между Якоруда и Белица. Голяма скала се беше свлякла на жп линията и локомотивът се удари в скалната маса, вследствие на което дерайлира. Движението на влакове в двете посоки беше прустановено в 06:12 часа. За късмет няма пострадали пътници и служители от ЖП персонала на композицията. До възстановяване на движението влаковете се движеха в участъците Белица-Добринище и Септември-Якоруда. След близо 12 часа  аварийни екипи и техника отстраниха скалната маса от жп линията и възстановиха движението.    В навечерието на Рождество Христово и Нова година Гражданско сдружение „За теснолинейката” кани малки и големи да се потопят в магията на Малкото влакче, пъплещо през три планини, две котловини, шест реки, седем градчета, множество села, тунели и мостове! Само срещу 6,50 лв. празничното приключение ще започне по традиция от гара Септември на 22.12.2018 г. в 08:45 ч. и ще продължи през целия ден на борда на влак „Родопи” – до крайната гара Добринище и обратно. По време на пътуването гостите пътници  ще се срещнат с Дядо Коледа, Снежанка и малките работливи джуджета. За малчуганите ще има изненади. Уютните и топли вагончета, горещата пара и зимната гледка наоколо ще направят пътуването наистина приказно.     Малчуганите до 7-годишна възраст пътуват безплатно. За влак „Родопи” има връзка от и за гарите София, Пловдив и Пазарджик – сутринта и обратно вечерта..", "date": "2018.12.20", "title": "Разчистиха релсовия път на теснолинейката, в събота ще пътува празничен влак"}
{"url": "https://www.monitor.bg:443/bg/a/view/levski-lukojl-i-balkan-padat-kato-gosti-152770", "text": "\"Левски Лукойл\" и \"Балкан\" записаха загуби при гостуванията си в втората групова фаза на турнира по баскетбол за купата на ФИБА при мъжете. \"Сините\" бяха разгромени в Унгария от \"Алба Фехервар\" с 56:89 (19:23, 18:18, 10:20, 9:28) и останаха последни в групата J. Това се случи след много слабо второ полувреме за тях. В първото двата тима играха равностойно, а на почивката домакините имаха скромен аванс от 41:37. В третата част не направиха серия от 20:8, а в четвъртата - от 23:4, с което останаха недостижими. Деян Иванов вкара 13 точки, Христо Захариев - 11. За \"Алба\" Джордан Хийт завърши с 22. \"Балкан\" пък падна в Израел от \"Ирони Нес Циона\" със 73:100 (20:27, 19:29, 24:16, 10:28) в същата група J, в която е втори. За домакините това беше втори успех и те са лидери в класирането, а за ботевградския тим загубата е първа след успеха у дома срещу \"Алба Фехервар\". \"Балкан\" беше само с 10 играчи в Израел. Микейл Хопкинс е със 17 точки и 8 борби, а 15 т. има Мирко Мулалич, а след 10 т. и 8 борби, Брендън Браун напусна за 5 фаула. За \"Ирони\" Дайкуон Кук завърши със 17, а Джералд Лий - с 16. На 9 януари е \"българското дерби\" в групата между \"Левски Лукойл\" и \"Балкан\".", "date": "2018.12.20", "title": "\"Левски Лукойл\" и \"Балкан\" падат като гости"}
{"url": "https://www.monitor.bg:443/bg/a/view/razbiha-ruska-shpionska-mreja-v-litva-152773", "text": "Премиерът на Литва Саулюс Сквернелис заяви, че в страната е била разбита шпионска мрежа, работила за Русия и представлявала заплаха за националната сигурност, предаде АФП. Представители на прокуратурата съобщиха по-рано, че в рамките на този случай са арестувани няколко граждани на Литва и един руснак. \"Нашите служби за сигурност предприеха своевременни действия срещу руска шпионска мрежа в Литва и попречиха на дейности, заплашващи националната сигурност\", заяви Сквернелис. \"Не става дума за изолирани действия, а за методична операция, насочена срещу нашата държава\", подчерта той. Руското външно министерство определи случая като нов пример за русофобската според него политика на Вилнюс. Вчера литовската прокуратура съобщи, че няколко души, включително бившият депутат Алгирдас Палецкис, са били арестувани през тази година за шпионаж. Литовският генерален прокурор Евалдас Пашилис съобщи, че руското разузнаване е било особено заинтересувано от текущ съдебен процес за извършени през 1991 г. репресии срещу движението за независимост на Литва. По-рано тази година литовската прокуратура поиска да бъдат осъдени в тяхно отсъствие петима руснаци, включително бивш министър на отбраната. Те са обвинени за нападение срещу централата на телевизията във Вилнюс, извършено през януари 1991 г., при което загинаха 14 души. Очаква се присъдата да бъде издадена през февруари догодина. Москва определя процеса като незаконен и отхвърля искането за екстрадиране на заподозрените, както и искането за разпит на 87-годишния бивш лидер Михаил Горбачов.", "date": "2018.12.20", "title": "Разбиха руска шпионска мрежа в Литва"}
{"url": "https://www.monitor.bg:443/bg/a/view/makoli-kylkin-otnovo-e-sam-vkyshti-video-152767", "text": "И тази година Коледа няма да мине без култовата поредица „Сам вкъщи“. Звездата от първите два филма с това име - Маколи Кълкин, пресъздаде част от сцените за заснемането на реклама на Google. Във видеото са припомнени някои от най-ярките сцени от лентата. . Сцените в рекламата са препратки към вечерята, която главният герой си прави, забавната „Операция Кевин“, както и известната сцена с автършейф. Справиха се много добре със снимачната площадка. Кадрите са много точни.“, споделя Кълкин в отделно видео, което показва как е заснета рекламата.", "date": "2018.12.20", "title": "Маколи Кълкин отново е „Сам вкъщи“ (ВИДЕО)"}
{"url": "https://www.monitor.bg:443/bg/a/view/reporter-na-shpigel-7-godini-pishe-lyjlivi-statii-152758", "text": "Чутовен по размерите си скандал с истории, измислени от журналист от „Шпигел“, разтресе немското списание. Оказа се, че репортерът му Клаас Релоциус е измислил десетки истории през годините, които са били публикувани на страниците на списанието. „То е възприемано като „огнестрелно оръжие на демокрацията“ и пример за сериозна журналистика. коментира немският „Билд“. Съмненията са, че Релоциус, който на няколко пъти е бил награждаван, в това число и 3 пъти от „Шпигел“, е измислил 55 истории, като за 14 от тях вече има доказателства, че са изфабрикувани. Негов колега се усъмнил в работата му, след като двамата работили заедно по голям материал за стената между САЩ и Мексико, и отишъл да говори с шефа на „Шпигел“. Оказало се, че в текстовете си Релоциус разказвал за хора, които никога не е срещал, както и за места, на които никога не е бил, и използвал цитати, които никой не е казвал. Журналистът вече е уволнен. Случилото се поражда огромни съмнения за авторитетността и вътрешния механизъм на материалите, публикувани от „Шпигел“. Особено на фона на факта, че преди две години статия в онлайн изданието на списанието с автор фрийленсър, работещ за него – Франк Щир, наля масло в манифактурата за клевети, създадена от кръга „Капитал“. и собственик на „Капитал“ Иво Прокопиев, без грам доказателства, материалът обявяваше депутата и издател на „Телеграф Медиа“ Делян Пеевски за айсберг на корупцията в България. Макар зад твърденията да не стояха каквито и да било факти, а само манипулативни твърдения на хора, които са подсъдими за престъпленията си у нас, той бе препечатан във всички издания от Фабриката за фалшиви, създадена от Иво Прокопиев. Историята с Релоциус всъщност дава яснота как подобен вид материали са намирали място в чуждата преса.", "date": "2018.12.20", "title": "Скандал с измислени материали разтресе „Шпигел“"}
{"url": "https://www.monitor.bg:443/bg/a/view/nagradiha-policai-za-hladnokryvie-pri-tejyk-incident-152760", "text": "С по 3 000 лв награди кметът на Стара Загора Живко Тодоров  полицаи, които пострадаха при неутрализирането на 25-годишен буйстващ пътник в междуградски автобус. Инцидентът стана привечер на 17 декември в района на някогашния химически гигант АТЗ по пътя от Стара Загора към Сливен. Сигналът за буйстващ пътник, който разбил задното стъкло и почти в движение скочил на пътното платно крещейки неразбирами закани е бил подаден от стюардесата в автобуса на фирма „Дорис“ на телефон 112 към 16,40 часа. С по 3 000 лв награди кметът на Стара Загора Живко Тодоров  полицаи, които пострадаха при неутрализирането на 25-годишен буйстващ пътник в междуградски автобус. Инцидентът стана привечер на 17 декември в района на някогашния химически гигант АТЗ по пътя от Стара Загора към Сливен. Сигналът за буйстващ пътник, който разбил задното стъкло и почти в движение скочил на пътното платно крещейки неразбирами закани е бил подаден от стюардесата в автобуса на фирма „Дорис“ на телефон 112 към 16,40 часа. На място са се отзовали няколко патрулни коли на Първо РУ „Полиция“, първи до агресивния Николай Фердов стигнали  инспекторите Димо Димов, Мирчо Мирев и Тодор Кръстев, които не знаели че мъжът  е въоръжен с нож. В хода на опитите да бъде успокоен  Фердов започнал да размахва оръжието си и нанесъл порезни рани по главите на Мирев и Кръстев. В крайна сметка младши инспектор Димов успял да отнеме ножа и да сложи  белезници на видимо неадекватния пътник.  Той е бил отведен в спешното приемно отделение на УМБАЛ „Проф. д-р Стоян Кръстев“, където при отвеждането му за повторен преглед на скенер  и след среща с дежурен психиатър успял да разбие стъкло на прозорец и да скочи с белезници на китките от около 6 – метрова височина върху бетонна козирка. При падането Фердов е получил изключително тежки наранявания по главата, което е наложило направата на спешна мозъчна – черепна операция.  „Искам да благодаря, че риск за самите вас, сте успели да неутрализирате и задържите буйстващ мъж, и сте запазили живота и здравето на хората от автобуса. Ние винаги стоим зад вас и ще помагаме с каквото можем“, заяви старозагорският градоначалник по време на срещата си полицаите. Според лекарите от реанимацията Николай Фердов е в много тежко здравословно състояние , поставен е на изкуствено дишане и не може да се гарантира оцеляването му. Ситуацията допълнително се усложнявала от факта, че преди време е преболедувал от хепапит. Младият мъж е от Сливен, студент е втори курс в медицинския факултет при Тракийския университет, до сега не е имал психични проблеми, предполага се че е имал тежък момент наскоро, което е станало повод за отключване на психическо заболяване. Още на 17 декември срещу него бе образувано досъдебно производство за причиняване на лека телесна повреда на служители на МВР при изпълнение на служебните им задължения и за опит за бягство по време на арест.", "date": "2018.12.20", "title": "Наградиха полицаи за хладнокръвие при тежък инцидент"}
{"url": "https://www.monitor.bg:443/bg/a/view/neftohimik-na-dva-gejma-ot-1-4-finali-za-kupa-cev-152759", "text": "Волейболният шампион \"Нефтохимик 2010\" е само на 2 гейма от класиране за 1/4-финалите на на втория по престижност евротурнир - за купата на CEV. Това стана ясно, след като бургаският тим надигра като гост в Берген норвежкия \"Викинг\" ТИФ с 3:1 (13, 13,-23, 31) в първия мач от 1/8-финалите. Така при реванша в Бургас на 17 януари на играчите на треньора Найден Найденов им стигат 2 гейма, за да продължат в следващата фаза. Там ще ги чака победителят от двойката между гранда \"Олимпиакос\" (Гър) - \"Истанбул ББ\" (Тур). Въпреки че замина без някои от най-опитните си играчи - разпределителя Георги Братоев, либерото Теодор Салпаров и центъра Теодор Тодоров, \"Нефтохимик\" наложи своята игра на съперниците си и доминираше тотално в първите 2 гейма. Домакините се окопитиха в третия и го спечелиха, но бургазлии показаха по-здрави нерви и класа в четвъртия и заслужено стигнаха до победата. Страхотен мач за шампионите ни направи руският диагонал Дмитрий Яковлев, който записа 27 точки (6 аса!). Капитанът Георги Петров прибави още 19 (2 блока1 2 аса), а Николай Къртев завърши с 14 (5 блока, 3 аса). За \"Викинг\" с 15 т. (2 блока) най-добър беше Берген Йорян Силяндер. Статистиката показа 54:40 точки за \"Нефтохимик\" от атака, 11:8 от блокада, 13:3 аса и 28:31 от грешки на съперника. Италианският \"Кучина Лубе\" с Цветан Соколов пък записа втора победа в група В на най-престижния турнир в Европа - Шампионската лига. Тимът от Чиватанова разгроми с 3:0 (16, 18, 14) чешкия ЧЕЗ (Карлови Вари). Соколов стана топреализатор с 13 точки (2 блока, 2 аса, 64% в атака). По 10 т. добавиха Османи Хуанторена (1 ас, 3 блока) и Йоанди Леал (2 аса). Мачът беше дебюта за новия наставник на \"Лубе\" Фердинандо де Джорджи. На 15 януари тимът му среща \"Закса\" (Пол). Националният разпределител Георги Сеганов и неговият \"Малийе Мили Пиянго\" (Анкара) пък са на 2 гейма от 1/4-финалите на турнира \"Чалъндж къп\" след 3:0 (24, 21, 20) над \"Спортинг\" (Лисабон). Сеганов игра през целия мач и записа 1 точка. За \"Спортинг\" пък националът ни Николай Николов записа 7 т. (3 блока), а Тодор Алексиев - 10. Реваншът е на 17 януари в Лисабон.", "date": "2018.12.20", "title": "\"Нефтохимик\" на два гейма от 1/4-финали за купа CEV"}
{"url": "https://www.monitor.bg:443/bg/a/view/naum-shopov-sybra-6000-za-blagotvoritelnost-152756", "text": "За две седмици време Наум Шопов-младши успя да събере 6000 лв за добра кауза. Сумата е събрана с 3000 поръчки на пицата, за която актьорът даде името си назаем. Известна верига пицарии кръсти най-новото си попълнение в менюто на звездата от медицинската драма „Откраднат живот“, а всеки 2 лв. от стойността й отиват в подкрепа на младежите в SOS Детски селища България. Кампанията с пица „Наум“ ще продължи до края на януари, а актьорът вече направи първата си среща с тийнейджърите от SOS Младежки дом „Мечтатели“. Той си поговори с тях за кариерното ориентиране, мотивацията и разпределението на времето между задачите.  Щастлив съм, че успях да се срещна с част от децата, за които SOS Детски селища се грижат и се надявам срещата ни да е била толкова вдъхновяваща за тях, колкото беше за мен”, коментира екранният д-р Тасев.", "date": "2018.12.20", "title": "Наум Шопов събра 6000 за благотворителност"}
{"url": "https://www.monitor.bg:443/bg/a/view/v-italianskija-grad-goricija-zakopchaha-banda-narkoplasiori-bylgari-152757", "text": "Полицията в намиращия се на границата със Словения италиански град Гориция разби тази сутрин банда български наркопласьори. При операцията, кръстена „Петко“ на най-често споменаваното име в засечените разговори на нашенците и което вероятно е на тартора на престъпната група, са арестувани общо осем души. Четирима са българи, двама са италианци и двама словенци, като срещу всички тях е отправено вещаещото доста години затвор обвинение участие в престъпно сдружение от мафиотски тип с цел търговия и пласиране на наркотици. Според разпространения от силите за сигурност в Гориция документ бандата действала с прекъсвания от 2015 г., когато попаднала в полезрението на полицията. Това станало благодарение на „пропял“ наркоман, който издал на ченгетата доставчиците на ежедневните си дози дрога. Агентите на силите за сигурност започнали наблюдение на двама от посочените им наркопласьори и установили, че алъш-веришът се вихри по протежение на велосипедната писта, свързваща словенския град Нова Гориция и италианския Гориция. После разбрали, че колоездачите, които всеки ден въртели педалите до Италия, при това по няколко пъти на ден, са българи и живеели до един в съседната страна. Почти винаги те пренасяли малки количества кокаин, хероин и марихуана, които можели да обявят при евентуална полицейска проверка като дози за „лична употреба“, тъй като по принцип те не предизвикват щракването на белезници. Да, но инсталираните от органите на реда камери засекли, че нашенците въртели търговия на много високи обороти, като с времето били станали основни доставчици най-вече на кокаин за района на сто и петдесет хилядната Гориция. Италинската и словенската полиция разкрили още по време на операцията „Петко“, че българската банда наркопласьори получавала дрогата от известен словенски трафикант, който бил свързан с албанската мафия.      ", "date": "2018.12.20", "title": "Наркопласьори – българи закопчани в Италия"}
{"url": "https://www.monitor.bg:443/bg/a/view/akvamen-neiznenadvasht-vizualen-pir-na-ekrana-152768", "text": "Без драстични изненади в сюжета преминава дългоочакваното заглавие „Аквамен“. Макар опити за отклоняване от оригиналната история да не липсват, лентата не успява да се откъсне от тенденцията на повечето продукции за супергерои, излизали наскоро по кината – да поставя в светлината на прожекторите не действието, което се развива на екрана, а – визуалните ефекти. „Аквамен“ потегля на пътешествие из родните салони от следващия петък (28 декември), когато ентусиастите на тема комиксови филми ще могат да се потопят напълно в магията, сътворена от режисьора Джеймс Уан. Самият той признава, че винаги е мечтаел да създаде голям екшън проект. Първият му успех в тази графа несъмнено бе „Бързи и яростни 7“, а явно сега е отправил поглед и към нещо още по-трудно. Всеки поне малко запознат със света на комиксите е чувал за Артър Къри, сина на обикновения пазач на фар Том Къри и кралицата на Атлантида, предопределен да бъде истинския крал на изгубената цивилизация. В главната роля виждаме Джейсън Момоа, известен със своето участие като Хал Дрого в култовия сериал ,,Игра на тронове“. Момоа изиграва перфектно образа си на гневения и леко цапнат в устата супергерой. В каста присъстват също Амбър Хърд в ролята на безстрашната принцеса войн Мера , номинирания за „Оскар“ Уилем Дефо, заел мястото на кралския съветник Вулко и не на последно място Никол Кидман, превъплатила се в борбената кралица Атлана . По направата на филма работят още операторът Дон Бърджис, художникът Бил Бржески, а спецалните ефекти ръководи Кевин Макилуейн. Костюмите са измислени от Ким Барнет, музиката е на Рупърт Грегсън-Уилямс. „Аквамен“ несъмнено бе сред най-нетърпеливо очакваните заглавия на Marvel, а предвид тематиката и мащаба му, фенове вече залагаха, че ще видят филма сред номинациите за „Оскар“ в категорията за визуални ефекти. Уви, това така и не се случи. Тази седмица Американската киноакадемия обяви разширения си списък с фаворити за статуетката, а първата изненада, свързана с режисираната от Уан лента, бе именно отсъствието й от него. Сред продукциите, които имат шанс да си тръгнат с наградата от церемонията на 24 февруари, са „Антмен и осата“, „Отмъстителите: Война без край“, „Черната пантера“, „Историята на Кристофър Робин и Мечо Пух“, „Първият човек“ и др. Впечатление прави, че дори величествените костюми от „Аквамен“ са пренебрегнати от Академията, а сред вероятните причини за това е сравнително късната премиера и в Щатите. Отвъд Океана филмът ще стартира широкото си разпространение от утре, или това са няколко дни след като филмовата институция вече нареди своите любимци във въпросните категории.", "date": "2018.12.20", "title": "„Аквамен“ - неизненадващ визуален пир на екрана"}
{"url": "https://www.monitor.bg:443/bg/a/view/pluvcite-darjavat-premii-za-lechenie-na-trenior-152761", "text": "Българските плувци, които подобриха националните рекорди в щафетите по време на световното първенство в Ханчжоу (Кит), ще дарят премиите си за лечението на дългогодишния треньор на ПК \"София 21\" Бони Цонков, който се бори с коварна болест. Това обявиха националите ни на специална пресконференция. На нея присъства финалистът от световното на 200 м бътерфлай Антъни Иванов, който беше определен за най-добър плувец за годината на България. В призовата тройка влязоха още Любомир Епитропов и Лъчезар Шумков. Диана Петкова, шеста на Младежката олимпиада в Буенос Айрес, остана едва осма в класацията. \"Това е най-успешната година в кариерата ми, коментира звездата на тима ни Антъни Иванов. - На световното в Китай се представих по-успешно отколкото очаквах. Успях да сляза под 1:52 мин. на 200 м бътерфлай, което надмина очакванията ни. Супер доволен съм от нещата, които постигнах. Надявам се 2019 г. да е още по-успешна. Ще дарим пари за Бони Цонков, който се бори с коварна болест. Ще дарим парите от трите рекорда на щафетите, които са общо 900 или 1000 лева.\" Антъни Иванов изказа разочарованието си, че не е попаднал в топ 10 на анкетата за Спортист на годината. Според него мястото му е било в челната тройка. Номинациите обаче бяха направени преди старта на световното в Китай, а гласуването завърши преди края му.", "date": "2018.12.20", "title": "Плувците даряват премии за лечение на треньор"}
{"url": "https://www.monitor.bg:443/bg/a/view/strojat-dializen-centyr-v-pazardjik-za-2-mln-leva-152747", "text": "Икономическият министър Емил Караниколов връчи сертификат за инвестиция клас А, издаден по реда на Закона за насърчаване на инвестициите (ЗНИ), на „Фърст Диализис Сървисиз България“ ЕАД и „Фърст Кънстракшън“ ЕООД за инвестиционния проект за диализен център, който ще се реализира в Пазарджик. Размерът на инвестицията възлиза на 2 052 000 лв., като във „Фърст Диализис Сървисиз България“ ЕАД ще бъдат открити нови 23 работни места. „Фърст Диализис Сървисиз България“ ЕАД и „Фърст Кънстракшън“ ЕООД са изградили, оборудвали и експлоатират два диализни центъра на територията на България - Диализен център Пловдив, с капацитет за над 150 пациенти с хронична бъбречна недостатъчност и Диализен център Монтана с капацитет за 200 пациенти. Двата центъра са оборудвани с най-съвременните машини за хемодиализа и дейонизиране на водата. Инвестиционният проект „Диализен център Пазарджик“ ще бъде осъществен съвместно от „Фърст Диализис Сървисиз България“ ЕАД и „Фърст Кънстракшън“ ЕООД. Планираният размер на инвестициите в инфраструктура и оборудване възлиза на 2.052 млн. лв. Капацитетът на центъра ще бъде 25 диализни поста или 120 пациенти. От началото на 2018 г. до момента са издадени сертификати на 27 проекта, на обща стойност 831.36 млн. лв., които ще разкрият 2441 нови работни места. Те са предимно в секторите: Производство, аутомотив, растителни и животински масла, нишесте и етилов алкохол и дървесни плочи, ИТ, здравеопазване и логистика. Към настоящия момент в процес на сертифициране са 54 проекта на обща стойност 1505 млн. лв. с потенциал да разкрият над 6530 нови работни места.", "date": "2018.12.20", "title": "Строят диализен център в Пазарджик за 2 млн. лева"}
{"url": "https://www.monitor.bg:443/bg/a/view/hirsher-stana-avstriec-1-v-skite-za-vsichki-vremena-152764", "text": "Марсел Хиршер спечели слалома от Световната купа при алпийците Заалбах-Хинтерглем (Ав). Той записа своята 63-а победа в кариерата си, с което стана най-успешният австрийски скиор на всички времена в Белия керван. С този успех 29-годишният Хиршер изпревари знаменитата си сънародничка Анемари Мозер-Прьол във вечната ранглиста. Сега пред него са само шведът Ингемар Стенмарк с рекордните 86 победи и американката Линдзи Вон с 82. Хиршер даде най-добро време в първия манш - 56,52 сек., а във втория успя да запази аванса си по разровеното трасе. Втори, на 0,38 сек. завърши Лоик Меяр (Швейц), 12-и в първото спускане и с 8-и резултат във втория. Така той се качи за втори пореден ден на подиума след като стана втори и на гигантски слалом. Трети, на 0,47 сек. финишира Хенрик Кристоферсен (Нор), качил се за 11-и пореден път на подиум след слаломи за СК. Хиршер води в генералното класиране с 620 т., както и на слалом с 200 и на гигантски слалом с 420. Алберт Попов се нареди 43-и в първия манш, на 6,77 сек. от 7-кратният носител на Кристалния глобус Хиршер и не се класира за второто спускане, в което влизат първите 30.", "date": "2018.12.20", "title": "Хиршер стана австриец №1 в ските за всички времена"}
{"url": "https://www.monitor.bg:443/bg/a/view/sa-sht-podobrjavat-ofertata-za-f-16-spored-iziskvanijata-v-proekta-152763", "text": "САЩ ще подобрят параметрите в офертата си за F-16 според изискванията, заложени в проекта за придобиване на нов тип изтребител за родните ВВС, които все още разчитат на старите и несъвместими с натовските системи руски МиГ-ове. Това става ясно от изявление на американския държавен секретар Майк Помпео, публикувано на сайта на Държавния департамент. Помпео, който разговаря преди броени дни по телефона с премиера Бойко Борисов, посочва, че е заявил ангажимент да работи с българското правителство по определяне на окончателните параметри за потенциална продажба на изтребителите, така че те да отговарят на определените от страната ни бюджетни и оперативни изисквания, като едновременно с това щели да бъдат предложени отлични оперативни способности. \"Съединените щати приветстват плана за модернизация в отбраната на България и очакват предстоящия избор на страната за нов многоцелеви изтребител\", посочва още дипломат №1 на САЩ. Той подчертава също така, че Щатите са финансирали българската армия с 200 млн. долара в последните 25 години, за да може да се интегрираме в натовското семейство, а над 100 милиона са били инвестирани в модернизацията на центъра за обучение в Ново село и във военновъздушната база Граф Игнатиево. САЩ ще продължат да приоритизират инвестициите в България, които изграждат съвместимост с НАТО, уверява Помпео. Междувременно вицепремиерът и военен министър Красимир Каракачанов заяви, че е възможно до края на януари 2019 година докладът за новите изтребители да бъде разгледан от МС, като очаквал от комисията, натоварена с процедурата по избора, да го остави на бюрото му още днес. Тя трябва да посочи най-добрия вариант за страната ни от общо три оферти - за нови F-16 от САЩ и Gripen от Швеция, както и за Eurofighterвтора ръка от Италия. За покупката на една ескадрила изтребители е определен бюджет от 1,8 млрд. лв., които да се изплащат разсрочено. От компанията - производител на най-масовия и доказал многократно способностите си в реален бой изтребител в света F-16, Lockheed Martin вече обявиха, че ще предложат на страната ни супермодерната модификация на машината, носеща името Viper („Пепелянка“ - б.р.), която разполага със системи за бойни самолети от 5-о поколение, какъвто е и F-35. Преди няколко дни пък премиерът разказа, че самите пилоти от ВВС са споделили предпочитанията си именно към тези машини.", "date": "2018.12.20", "title": "САЩ подобряват офертата за F-16 според изискванията в проекта"}
{"url": "https://www.monitor.bg:443/bg/a/view/pytnata-agencija-zaseche-pyrvite-opiti-za-izmami-s-e-vinetki-152750", "text": "Първи опити за измами с електронни винетки, засече Агенция „Пътна инфраструктура“ (АПИ). В системата на пътната агенция са подавани неверни данни.  Заради конфиденциалност информацията по конкретни казуси не може да бъде обявена, но в доста от случаите става въпрос за подадена несъществуваща все още възможност за конвертиране към е-винетка със срок на валидност 31 декември 2019 г. Тъй като за всяка подадена информация за трансформиране към е-винетка се прави верификация на въведените данни, системата не може да допусне грешки и засича подобни неточности. Подадените верни данни са обработени и хартиените стикери са конвертирани. Междувременно се разработва бутон, чрез който на уеб сайта на Националното тол управление - www.bgtoll.bg, всеки ще може да провери дали хартиеният винетен стикер на автомобила му е преобразуван в електронна винетка. До момента са подадени над 16 000 заявления за конвертиране на хартиен винетен стикер към е-винетка. За първите 4 дни от началото на продажбата на електронни винетки са купени 786 е-винетки за 78 627 лева. От агенцията напомнят, че преобразуването към е-винетка е препоръчително. Потребителите на платената пътна мрежа с неконвертирани валидни хартиени винетки няма да бъдат глобявани. Без значение дали хартиеният винетен стикер е преобразуван, той трябва да остане на предното стъкло на автомобила до изтичане на неговата валидност. Всички подадени заявки за конвертиране към е-винетка ще бъдат отразени в системата своевременно, за да бъдат избегнати неудобства за шофьорите след настъпването на Новата година, когато влиза в сила новата е-винетка.", "date": "2018.12.20", "title": "Пътната агенция засече първи опити за измами с е-винетки"}
{"url": "https://www.monitor.bg:443/bg/a/view/11-klasnik-ot-anglijskata-gimnazija-v-plovdiv-nabi-syuchenik-152749", "text": "Момче от 11-и клас от ЕГ „Пловдив” наби по-малък съученик в двора на училището. Скандалът между двамата ученици на Английската гимназия в Пловдив е станал по време на учебните занятия от първата смяна на школото. 17-годишният се е нахвърлил с юмруци върху момчето, което е с две години по-малко. Прякорът на единия е Куката, научи Агенция Монитор. Според данни от полицията причината за побоя не било момиче. Двамата ученици на елитното езиково училище в Пловдив си разменили обидни фрази, които довели до повишаване на напрежението и до саморазправата с юмруци. „Няма причина да се сбият. Раздразнили са се нещо двамата и са се сбили”, описаха случилото се ученици от Английската. Не е ясно дали охраната на училището, която се подсигурява от частна фирма, се е намесила и е разтървала двамата. Със сигурност за случилото се е бил подаден сигнал в Трето районно управление на полицията, съобщиха оттам. След медицински преглед пострадалият тийнейджър е освободен за домашно лечение. Той е със сцепена устна. Срещу извършителя пък е образувано досъдебно производство нанесена лека телесна повреда по хулигански подбуди. Предстои материалите по случая да бъдат внесени в районната прокуратура. В началото на 2019г. провинилият се гимназист от 11-и клас на Английската гимназия в Пловдив ще бъде наказан от ръководството на училището. Двамата младежи са били викани и в отдела за закрила на детето в социалната служба.  ", "date": "2018.12.20", "title": "Единадесетокласник от Английската гимназия в Пловдив наби съученик"}
{"url": "https://www.monitor.bg:443/bg/a/view/oshte-7-grupi-potvyrdiha-uchastie-v-hills-of-rock-2019-152748", "text": "Най-големият рок фестивал на открито у нас – Hills of Rock 2019 в Пловдив се сдоби със 7 нови групи към афиша си. На 28, 29 и 30 юни на Гребния канал под тепетата ще излязат американските банди Mushroomhead и The Toasters, и италианските групи Adimiron и Sinheresy. Към тях ще се присъединят и сърбите Maika, които отдавна спечелиха сърцата на българската публика, румънците White Mahala и хърватската група Brkovi. Hills of Rock ще се проведе за трета поредна година, като хедлайнерите на основната сцена за сега са – Disturbed, които ще дойдат за пръв път у нас на 28 юни, Whitesnake ще разчустват феновете във втората вечер, а Garbage ще оглави третия фестивален ден. Организаторите от „София Мюзик ентърпрайсиз“ обещават да присъединят към афиша още много банди, но ще ги дават на порции. До края на месеца пък билетите за събитието са на промоционалната цена от 140 лв за трите дни, след което пропуските за целия фестивал ще струват 160 лв. Mushroomhead са американска банда, сформирана в Охайо през 80-те. Те са една от най-дръзките и отличаващи се алтернативни метъл групи в момента. Прочути със своите артистични маски и невероятни изпълнения на живо, те отварят нова страница в рок културата и вдъхновяват много изпълнители. Стилът на Mushroomhead е изключително интересен и включва комбинация от метъл и арт-рок елементи. Sinheresy са създадени през 2009 година в Триест. През 2011 издават дебютното си EP - „The Spiders and the Butterfly“. Две години по-късно групата създава и първия си дългосвирещ албум наречен „Paint the World”. Бандата е свирила на една сцена с големи имена като Dream Theater, Queensryche, Tarja, Lordi, Anathema и Korpiklaani. През 2017 г. Sinheresy издадоха новия си албум, който се изстреля на трета позиция в класацията на Itunes Italy Metal.  Създадена в Рим, Adimiron е една от най-обещаващите групи на европейската метъл сцена. Бандата има зад гърба си турнета в Европа и САЩ, където музикантите споделят една сцена с имена като Meshuggah, Textures, The Ocean, Swallow The Sun, Opeth и Anathema. През 2017 излиза и последния албум на Adimiron „Et Liber Eris“, който е изключително добре приет от музикалната критика в Европа. Сръбската група Maika съчетава в стила си балкански ритми и денс елементи. Атрактивното им присъствие на сцената им носи голям брой фенове на Балканите, както и в цяла Европа. The Toasters са американска група, формирана през 1981 година в Ню Йорк. Те са една от най-влиятелните ска банди в щатите, имат издадени 9 студийни албума и са работили с едни от най-големите ска лейбъли в света. White Mahala поставят началото си през 2013 година. Групата има голям брой почитатели не само в родната им Румъния, но и в цяла Европа, а изпълненията им на живо са изключително енергични и зареждащи. Хърватската група Brkovi е формирана в Загреб през 2004 година. Музиката им включва пънк, рок и хард рок, с реге и фолк елементи, и е наречена \"turbopunkfolkwellness and spa\". ", "date": "2018.12.20", "title": "Още 7 групи потвърдиха участие в Hills of Rock 2019"}
{"url": "https://www.monitor.bg:443/bg/a/view/fandykova-s-nagrada-za-humannost-ot-poslanika-na-sa-sht-152744", "text": "Посланикът на САЩ Ерик Рубин награди кмета на София Йорданка Фандъкова за заслуги в отстояването на човешките права, хуманност и съпричастност. „Кметът на Столичната община системно демонстрира ангажираността си съм движението на хора с увреждания, защитата на човешките права , търси социална справедливост , поддържа достойнството и безусловния интегритет на хората с увреждания“, се казва в грамотата. Фандъкова благодари за признанието и подчерта, че хората с увреждания могат да разчитат на подкрепа от страна на екипа на общината. „Когато говорим за хуманност няма нищо по важно от това да помагаме на хората, които се нуждаят, както със създаване на условия, така и с нашето приятелство“, каза столичният кмет.", "date": "2018.12.20", "title": "Фандъкова с награда за хуманност от посланика на САЩ  "}
{"url": "https://www.monitor.bg:443/bg/a/view/goran-bregovich-zapali-kryvta-na-3000-v-plovdiv-snimki-152742", "text": "Пред пълна зала премина празничният концерт на Горан Брегович и неговия „Оркестър за сватби и погребения“ в пловдивската зала СИ‘ЛА на 18 декември. Във видимо добро настроение Балканския гений изпълни най-големите си хитове пред 3000 души, които почти през цялото време не спряха да пеят с него, а към края на спектакъла никой от публиката не остана седнал. Няколко поколения аплодираха на крака сръбския музикант и неговия бенд. Концертът, който трябваше да се състои през септември на Античния театър и бе отложен в последния момент за декември в зала СИ‘ЛА, остави без дъх присъстващите и без думи и най-големите скептици, които не вярваха, че музикантът ще се появи на българска сцена в уречения ден и час.", "date": "2018.12.20", "title": "Горан Брегович запали кръвта на 3000 в Пловдив (СНИМКИ)"}
{"url": "https://www.monitor.bg:443/bg/a/view/podavame-danychni-deklaracii-ot-10-januari-152752", "text": "Данъчната кампания 2019 г. ще започне на 10 януари заради промени в законодателството. Декларациите за доходите на физическите лица могат да бъдат подадени най-рано на тази дата - както по електронен път, така и на място в офисите на НАП. Срокът за ползване на 5% отстъпка за ранно деклариране и плащане през 2019 година е 31 януари, напомнят от приходната администрация. Годишното приключване на данъчно осигурителните сметки на фирми и граждани ще бъде извършено от НАП от 1 до 10 януари, като плащания чрез електронната система за разплащане без такси (т.нар. виртуален POS) ще се приемат до 9,00 ч. на 31.12.2018 г. Офисите на НАП ще приемат плащания с дебитни и кредитни карти на ПОС терминали до 13,00 ч. на 31.12.2018 г.", "date": "2018.12.20", "title": "Подаваме данъчни декларации от 10 януари"}
{"url": "https://www.monitor.bg:443/bg/a/view/magazinite-na-a1-shte-rabotjat-v-udobstvo-na-klientite-prez-praznicite-152753", "text": "По време на коледните и новогодишни празници всички магазини на А1 в страната ще бъдат на разположение на своите клиенти.  А1 магазините в молове и в други търговски обекти ще работят със стандартното си работно време на 22, 23, 26 и 30 декември, а на 24 и 31 ще са отворени до 17:00 часа или до приключване на търговския обект (ако затваря по-рано). А1 магазините, извън търговски обекти,  ще работят извънредно – на 22 и 23 декември със стандартно работно време, а на 24, 29, 30 и 31 декември ще бъдат отворени за потребители от 10:00 до 17:00 часа. Единствените почивни дни за обектите на телекома ще бъдат 25 декември и 1 януари. Клиентите ще могат да плащат своите сметки и да правят покупки и с приложението Моят А1 денонощно по време на празниците. Всички магазини на А1 предлагат на своите посетители стилни решения за предстоящите празници –  смартфони, таблети, телевизори, лаптопи, умни часовници, музикални тонколони и още много възможности за подаръци. Те са достъпни и на a1.bg, където освен поръчки на устройства, потребителите могат да се абонират и за мобилни, фиксирани и дигитални услуги.", "date": "2018.12.20", "title": "Магазините на A1 ще работят в удобство на клиентите през празниците"}
{"url": "https://www.monitor.bg:443/bg/a/view/bylgarija-ostava-zad-anglija-chehija-i-cherna-gora-v-ranglistata-na-fifa-152751", "text": "Българските национали запазват 46-ото си място в Световната ранглиста на ФИФА, която е и последна за 2018-а година. Отборът, воден от Петър Хубчев, има 1425 точки, какъвто бе активът и през ноември, а в изследвания период нашите нямат мачове. Белгия завършва годината като номер 1 в света според калкулациите на световната федерация по футбол с 1727 точки. Белгийците водят на Франция с 1 точка, а Бразилия остава на 3-ото място с 1676, следвана от Хърватия (1634), Англия (1631), Португалия (1614), Уругвай (1609), Швейцария (1599), Испания (1591) и Дания (1589). Така топ 10 няма никакви промени в сравнение с предишната от ноември. Сред другите световни футболни сили, които са извън топ 10, правят впечатление Аржентина на 11-о място, Холандия заема 15-ата позиция, а Германия е 16-а. От съперниците на България в квалификациите за Евро 2020 Чехия е на 42-о място с 1435 точки, на четири стъпки преди нашия тим. Черна гора също е над България с 44-о място с 1427 точки. Най-назад е нареден новосъздаденият национален отбор на Косово, заемащ 131-о място с 1113 точки.", "date": "2018.12.20", "title": "България остава зад Англия, Чехия и Черна гора в ранглистата на ФИФА"}
{"url": "https://www.monitor.bg:443/bg/a/view/novijat-most-na-genua-shte-e-gotov-za-koleda-dogodina-shte-izdyrji-1000-g-152743", "text": "Добра предколедна новина за жителите на Италия и на Южна Европа – новият мост на Генуа, който ще смени рухналото на миналия 14 август важно за региона транспортно съоръжение, ще бъде готов за Коледа догодина. Обеща го в тв-интервю лично министърът на транспорта и инфраструктурата Данило Тонинели, който обяви, че строителните работи започват днес с демонтирането на стария мост компонент по компонент. Изграждането на бъдещия виадукт е поверено на консорциум от най-реномираните в сектора италиански частни и държавни компании – „Салини Импрельо“, „Финкантиери“ и „Италфер“. В обявения от правителството търг са участвали още два авторитетни консорциума, които според министър Тонинели са изразили готовност да помагат на колегите си при нужда, независимо от факта, че са загубили надпреварата. Авторът на проекта на новия мост – роденият и израсъл в Генуа световно известен архитект Ренцо Пиано пък заяви в интервю за в. „Кориере дела сера“, че „рожбата“ му ще издържи 1000 и дори 2000 години. Пиано, който по думите му не е взел нито цент за работата си досега в знак на благодарност и преклонение към родния град, ще продължи да работи безплатно като главен наблюдаващ на гигантския строеж. Видният архитект посочи още, че мостът ще се впише по най-добрия начин в трудния за реализация на подобни строежи ландшафт и ще бъде в унисон с природната среда. Освен сигурен, стабилен ифункционален, бъдещият виадукт бъде още изключително елегантен, изящно бял, красив и ще се превърне в един от символите на Генуа. Пиано обяви още, че във времето за 43-те невинни жертви от 14 август ще напомнят 43-те лампиона, с които ще бъде осветено новото съоръжение. Доколкото до характеристики на бъдещия мост, то той ще бъде дълъг 1100 метра, ще го крепят 19 железобетонни колони на разстояние една от друга 50 м, като над потока Полчевери и над ЖП линията това разстояние ще бъде малко по-голямо, сводовете между колоните пък ще бъдат 20.", "date": "2018.12.20", "title": "Новият мост на Генуа ще е готов за Коледа догодина"}
{"url": "https://www.monitor.bg:443/bg/a/view/mitropolija-tyrsi-8-mln-lv-za-pravoslaven-centyr-152738", "text": "Между 5 и 8 млн лв  ще струва реконструкцията на някогашния балкантуристки ресторант на върха на старозагорското Аязмото и превръщането му  в център на православното наследство с музей на досегашните митрополити. Сумите станаха известни неофициално  минути след като навръх Игнажден старозагорският владика Киприан и кметът на Стара Загора Живко Тодоров сложиха подписите си под документа за даряването на имота. Между 5 и 8 млн лв  ще струва реконструкцията на някогашния балкантуристки ресторант на върха на старозагорското Аязмото и превръщането му  в център на православното наследство с музей на досегашните митрополити. Сумите станаха известни неофициално  минути след като навръх Игнажден старозагорският владика Киприан и кметът на Стара Загора Живко Тодоров сложиха подписите си под документа за даряването на имота. Сумата от 5 млн лв  е само за строително- ремонтните работи, коментира авторът на идейния проект арх. Петър Влахов, той не се ангажира със средствата, които ще бъдат необходими за оформянето на историческите сбирки, посветени на православното минало в региона, владиците и къта за парковата среда.  Според арх. Влахов тепърва общинската управа трябва да предприеме действия за оформянето на УПИ, то е в зависимост от подробния устройствен план на парка, който не е изготвен. Дълга процедура се очаква и по съгласуването на проекта с Министерството на културата, пак такава процедура е предвидена и за музейните сбирки. Дарението, което направи  в началото на годината община Стара Загора е под условие, то изисква намеренията да бъдат реализирани в срок до 10- години, според митрополит Киприан този срок щял да бъде изпреварен. Владиката на този етап не се ангажира с имена на дарители, но уточни че имало заявен интерес и се изчаквал точно актът на подписването на договора. Неофициално се говори , че първата по-голяма сума  от малко над 1 млн лв ще дойде от САЩ, тя била заявена от български емигрант със сериозен бизнес в сферата на транспортните услуги. Според арх. Влахов ремонтите няма да изискват използването на тежка строителна механизация и няма да бъдат нанесени поражения върху наскоро реновираните със 7 млн лв по европрограма алеи в парк „Митрополит Методи Кусев“. Няма законово  изискване митрополията, която ще бъде инвеститор да провежда обществена поръчка за избор на изпълнителската фирма. За пръв път представители на медиите надникнаха и в митрополитската трапезария, където наскоро художникът Лука Делийски  е реставрирал стенопис, дело на проф. Николай Ростовцев от 1944 година.Проф. Ростовцев е изографисал в този период и стените на параклиса „Свети Теодор Тирон“ на Аязмото, стенописите бяха възстановени от бургаския художник Климент Атанасов неотдавна. По иницатива на владиката Киприан по време на коледните празници всеки храм  ще получи знаме със символите на епархията, то ще бъде поставено редом с националния трибагреник на входа. Свое знаме има вече и митрополията.", "date": "2018.12.20", "title": "Митрополия търси 8 млн лв за православен център"}
{"url": "https://www.monitor.bg:443/bg/a/view/prodyljavat-park-v-stara-zagora-s-3-mln-lv-ot-dyrjavata-152735", "text": "  С предоставени безвъзмездно от държавата  3 млн лв ще се извърши продължението на новия парк „Артилерийски“ в Стара Загора, средствата бяха гласувани на последното заседание на МС, съобщи кметът Живко Тодоров. С предоставени безвъзмездно от държавата  3 млн лв ще се извърши продължението на новия парк „Артилерийски“ в Стара Загора, средствата бяха гласувани на последното заседание на МС, съобщи кметът Живко Тодоров. Той припомни, че отново безвъзмездно общината получи 40 дка от МО, на тях предстои да бъде построена черква, скейт парк, павилиони за поезия и техника, амфитеатрална сцена. С тези средства ще бъде направено и продължението на една от централните улици „Христо Ботев“ с кръгово кръстовище до границата на парка. Работата ще трябва да бъде приключена през юни догодина, обществената поръчка е спечелена от сливенската „Водстрой 98“, която извърши и реконструкцията на парк „Митрополит Методи Кусев“. Целият проект за продължението на парк „Артилерийски“ ще струва 4,6 млн лв  с ДДС, недостигащите средства ще бъдат от собствените приходи на общината. В района на парка има заделен терен за бъдеща многофункционална зала от типа на „Арена Армеец“ в столицата, нейното изграждане обаче ще започне вероятно по-следващата година.В последните дни на отиващата си година община Стара Загора е получила съобщение, че е спечелила и проект по ПУДОС за 2,6 млн лв , те ще бъдат за направата на ВиК  инфраструктурата в крайния квартал „Самара 1“.Той изрази надеждата си че обновяването на пешеходната зона все пак ще стане факт до края на януари догодина. За тогава се очаква да приключи и работата по разширяването на жп надлеза, свързващ града с индустриалната зона. От 21 декември общината започва да глобява фирмата, която извършва модернизацията на централната градска част заради неспазването на крайния срок, глобите обаче ще отиват не в местната хазна, а обратно в ЕК тъй като финансирането е по една от оперативните програми коментира градоначалникът Живко Тодоров.", "date": "2018.12.20", "title": "Продължават парк в Стара Загора с 3 млн. лв. от държавата"}
{"url": "https://www.monitor.bg:443/bg/a/view/s-3-080-tona-poveche-bitovi-otpadyci-za-godina-152734", "text": "Битовите отпадъци са с 3080 тона повече през 2017г. спрямо предходната година, става ясно от данните на Националния статистически инситут. Това е с 6.9% повече спрямо 2016г. Намалява и количество на предадените за депониране битови отпадъци – от 48% през 2016г. На 37.1% през 2017г. Същевременно се увеличава делът на предадените за предварително третиране битови отпадъци - от 49.2% (2016 г.) на 58.1% (2017 година). От НСИ отбелязват още, че продължава изграждането на регионални системи за управление на битовите отпадъци. Тези, които не отговарят на екологичните изисквания пък се закриват. Общият брой на регистрираните депа в експлоатация през 2017 г. е 104, като част от тях са съоръжения от регионалните системи за управление на битовите отпадъци.Във все повече населени места се въвеждат системи за организирано сметосъбиране и сметоизвозване, като през 2017 г. общият им брой достига 4 642, отбелязват от института. В анализа се посочва още, че образуваните битови отпадъци средно на човек от населението показва натиска върху околната среда. През 2017 г. средното количество образувани отпадъци на човек в страната се оценява на 435 кг. Това е с 29 кг повече спрямо 2016 година. Регионалните данни сочат, че през 2017 г. водещо място по събрани битови отпадъци средно на човек е Югозападният район (508 кг/чов./год.), а на последно място - Северозападният район (312 кг/чов./год.).", "date": "2018.12.20", "title": "С 3 080 тона повече битови отпадъци за година"}
{"url": "https://www.monitor.bg:443/bg/a/view/osydiha-shestima-bylgari-v-shvecija-152746", "text": "Шестима българи бяха осъдени в Швеция за трафик на хора и изпратени в затвора, защото довели свои сънародници и ги накарали да просят, пише шведското англоезично издание \"Лоукъл\". Окръжният съд във Векшьо реши, че деветте жертви са били подложени на експлоатация, защото били принудени да просят в Южна Швеция. Ако не съберели достатъчно пари, \"работодателите\" им ги глобявали, малтретирали или им давали по-малко храна. Освен това съдът реши, че пометнала бременна жена е станала жертва на физически тормоз. Няма достатъчно доказателства, че посегателствата са причина за загубата на плода, но в съдебното решение се подчертава, че нападението на бременна жена само по себе си е сериозно престъпление. Според съда някои от просяците са били вербувани с фалшиви обещания, използвайки факта, че някои от тях са живеели в мизерни условия. \"Като цяло съдът реши, че просяците са били експлоатирани по начин, поставящ ги в извънредна ситуация и че това е била целта на действията на извършителите\", се казва в решението. Вербуването на просяци не е престъпление в Швеция, но трафикът на хора е. Съдът реши, че шестимата българи са виновни в трафик на хора, а един човек беше признат за съучастник. Те получиха присъди от година и половина до пет години и половина, в зависимост от степента на участието си. Осми мъж, позволил на просяците да живея в неговия дом, беше оправдан по обвинението в помагачество. Двама от извършителите бяха признати за виновни и за нападения, а друг - за грабеж, освен присъдите за трафик на хора. Деветте просяци ще получат обезщетения от 20 000 до 65 000 крони (1952 до 6,344 евро).", "date": "2018.12.20", "title": "Осъдиха шестима българи в Швеция за трафик на хора"}
{"url": "https://www.monitor.bg:443/bg/a/view/hose-kareras-izliza-s-67-bylgari-na-scena-za-benefisa-v-sofija-152741", "text": "Един от последните живи велики тенори Хосе Карерас избра да излезе на сцена за последния си концерт в България с оркестъра на Софийската опера и балет. Испанецът ще гастролира с 67 български музиканти на 11 май 2019 г. в най-голямата ни зала „Арена Армеец“. Маестрото се е спрял на професионалистите от Операта след като организаторите на събитието Карерас е обосновал решението си с огромния опит на оркестъра с оперната музика не само в България, но и с гастролите си по целия свят. Формацията познава отлично голяма част от класическите арии, които Карерас ще изпълни в София през пролетта на следващата година. Музикантите ще разучават обаче и допълнителен материал, чийто партитури екипът на тенора ще изпрати съвсем скоро. В грандиозния ще бъде последно Adios! на маестрото с българската публика, в което той ще изпее всички незабравими арии, превърнали се в емблеми на няколко десетилетия. Концертът ще бъде изключително специален за дългогодишната кариера на един от Тримата тенори, защото ще бъде последен и за целия Балкански полуостров. Бенефиса на Хосе Карерас ще дирижира уважаваният испански диригент Давид Хименес. Очаква се скоро да бъдат обявени и още гост-музиканти за концерта. Билети за концерта са в продажба на цени от 50 лв до 110 лв, и ВИП места по 180 лв.", "date": "2018.12.20", "title": "Хосе Карерас излиза с 67 българи на сцена за бенефиса в София"}
{"url": "https://www.monitor.bg:443/bg/a/view/kameri-sledjat-dvijenieto-na-tramvaite-po-grafa-152736", "text": "Бус, оборудван с техника за видеонаблюдение, следи движението на трамваите по столичната ул. „Граф Игнатиев“, който бяха пуснати днес след 7-месечно прекъсване. Микробусът е паркиран на завоя на „Графа” с улица „Алабин” с цел да се проследи дали трамваите по линия 8,10 и 12 вървят нормално по новото трасе. От Столичната община обясниха, че въпреки пускането на трамваите ремонтът по улицата продължава, но ще бъдат премахнати загражденията, за да улеснят бизнеса по време на празниците. Вече са монтирани новите информационни табла на спирките, които показват движението на трамваите. Продължава и лепенето на новите 500 ограничители, които ще разделят пешеходната зона от трамвая. До поставянето на всички призми, ще има временна сигнализация от т.нар. бализи. Водачите на трамваите пък са инструктирани да се движат по „Граф Игнатиев“ с повишено внимание и ниска скорост. Центърът за градска мобилност започна кампания, с която да информира гражданите, че трамваите отново се движат по „Графа“. „Работата по обновяването на трамвайното трасе беше приоритет в ремонтните дейности. Бяха поставени нови 298 т релси, с което се обновиха над 1200 метра от трасето. Предстои да се завършат площадните пространства, все още се работи и по тротоарните настилки“, заявиха от ЦГМ. Горещият телефон за нередности при ремонта продължава да работи, обявиха още общината. До приключването на ремонта през март главният главният архитект трябва да изготви схема къде и как ще бъдат разполагани летните градини на заведанията. „Трябва в много ранна фаза да се вземе решение къде ще бъдат поставяни, за да не се случи същото, което на „Витошка“ - изникване на големи аквариуми пред търговските обекти“, каза Здравков преди дни. По думите му след ремонта „Граф Игнатиев“ ще заживее нов живот и изрази надежда, че столичани ще оценят направеното и новите придобивки. Булевардите, по които минава градския транспорт в София през следващата година ще бъдат чистени само с машини. Това е заложено в план-сметката за чистота на града, която бе гласувана от Столичния общински съвет (СОС). За чистота на града столицата ще отдели близо 206 млн. лв. и не се предвижда промяна на такса смет, съобщи председателят на екокомисията към СОС Лорита Радева. „24 пъти през следващата година ще се мият с т.н. дюзи улиците. Четири пъти ще бъде основното измиване с маркуч и периодично ще извършваме оросяване. През 2019г. 22 пъти месечно ще се мете машинно от април до октомври. Това е увеличаване с 24 % спрямо сметката за 2018 година. 9 пъти повече е заложено машинното метене по отношение на тротоари, пешеходно пространство и велоалеи“, обясни Радева. С 1,5 млн.лв. увеличават издръжката на инспектората с цел засилване на контрол върху дейности, които са свързани с нарушаване на чистотата на града.", "date": "2018.12.20", "title": "Камери следят движението на трамваите по „Графа“"}
{"url": "https://www.monitor.bg:443/bg/a/view/pratiha-recidivist-za-5-godini-v-zatvora-152739", "text": "Петгодишен престой зад решетките постанови състав на районния съд в Казанлък по дело за жесток побой над жител на павелбанското село Търничане, по което обвиняем е съден вече 4 пъти за различни престъпления местен жител. Петгодишен престой зад решетките постанови състав на районния съд в Казанлък по дело за жесток побой над жител на павелбанското село Търничане, по което обвиняем е съден вече 4 пъти за различни престъпления местен жител.  Инцидентът след който пострадалият  51-годишен мъж само по чудо се отървал от смъртта е станал привечер на 9 юни т.г. Без да бъде провокиран от нищо извършителят на побоя, 31-годишният Стефан  К. А.се намесил грубо в разправия между двама познати на улицата. Той е нанесъл няколко жестоки удара с дъска по гърдите на жертвата си при което потрошил шест от ребрата му и увредил белия дроб. Побойникът е бил задържан няколко часа по-късно докато изтрезнявал в дома си, първоначално той твърдял че дори не е бил в селото когато е станал инцидентът.Наказанието, ако бъде потвърдено от окръжния съд в Стара Загора ще трябва да бъде изтърпяно при първоначален строг режим в затвора. За последните 13 години Стефан К. А. е лежал четири пъти в килията за кражби и грабежи, първата ефективна присъда му е била наложена още докато е бил ученик в родното си Гурково.", "date": "2018.12.20", "title": "Пратиха рецидивист за 5 години в затвора"}
{"url": "https://www.monitor.bg:443/bg/a/view/patrulka-i-uchebna-kola-se-blysnaha-v-svishtov-152740", "text": "Полицейска патрулка и учебна кола се блъснаха тази сутрин в Свищов. Според първоначална информация от полицията служителят на МВР, управлявал патрулката се опитал да избегне челен удар с друг автомобил, като свил леко встрани. При това той леко закачил движещата се в насрещното платно учебна кола с инструктор и курсист в нея. След това патрулката се ударила в едно дърво. Произшествието е леко и дори няма смачкани, а само леко огънати ламарини. На двамата водачи са взети кръвни проби за алкохол. по сучая е образувано досъдебно производство.                ", "date": "2018.12.20", "title": "Патрулка и учебна кола се блъснаха в Свищов"}
{"url": "https://www.monitor.bg:443/bg/a/view/opravdaha-akusherka-podsydima-za-prichinena-smyrt-na-bebe-152720", "text": "Акушерката Нина Байчева, която беше подсъдима за причиняване смъртта на бебе, е оправдана. Това стана ясно след като апелативният съд във Велико Търново отмени решението на окръжния съд в Ловеч, с което лекарката беше призната за виновна по повдигнатото и обвинение и осъдена на две години условно. Търновският съд обаче признава подсъдимата Байчева за невинна по обвинението, че на 22 април 2015 г. в болницата в Тетевен поради немарливо изпълнение на професията си при водене на раждането на бременната Наташка Г., е нарушила Закона за здравето, въвела вътрешно лекарствен продукт с по-голяма от необходимата концентрация, като с това ускорила самото раждане, а след това и не проследила състоянието на родилката. Подссъдимата е обвинена от прокуратурата в извършването на тези две нарушения, вследствие на които според държавното обвинение е настъпил вредоносния резултат, смъртта на бебето. По делото са назначени две седморни съдебна съдебно – медицинска експертизи, приети от съда. На базата на резултатите на вещите лица, апелативните съдии признават акушерката за невинна по така повдигнатите и обвинения. Решението подлежи на обжалване и протест пред Върховния касационен съд.  ", "date": "2018.12.20", "title": "Оправдаха акушерка, подсъдима  за причинена смърт на бебе"}
{"url": "https://www.monitor.bg:443/bg/a/view/uchenici-dariha-4-800-leva-ot-kolednija-si-bazar-na-klinikata-po-detska-hirurgija-152730", "text": "Възпитаниците на ОУ „Княз Александър Първи” събраха 4 800 лева от коледния си базар и дариха всички парички за болните деца в Клиниката по детска хирургия в УМБАЛ „Св. Георги”. Малчуганите признаха, че са рисували картички и Коледни сувенири, опекли са сладкиши, кексчета и пити, които са се разпродали за броени часове.  Събраната сума бе връчена на шефката на клиниката проф. Пенка Стефанова от директора на училището Анета Вълева и зам.-директора Константин Генов в присъствието на представители на малките дарители. „Аз направих дървени играчки за елха или примерно да се украси стена. Всички мои съученици се включиха с мъфини, сладки…кой каквото можеше да приготви и да донесе, го направи”, казва Виолета Филипова от 6 „в” клас. Всички детски продукти били изкупени за нула време. „До четвъртия учебен час всичко бе изкупено”, се усмихват децата от ОУ „Княз Александър Първи”. „Аз направих сладки на коледния базар”, казва Ванеса. До нея е второкласникът Борко. „Аз съм Борко и направих за базара родопски клин. С тати заедно я направихме. И цялата баница я изядоха”, обяснява момченцето от 2-ри „в” клас. „Колко картички трябва да сте направили, за да съберете толкова много пари? Най-вероятно над 20 000? Всяка година малките ме разплакват. Имам надеждата , като ги гледам тях, че бъдещето на тази държава е невероятно. Благодарение и на тези педагози, защото едно дете се възпитава от родители, учители и общество. Ние ще умрем с това чувство, че сме оставили нещо след нас. Браво, деца!”, благодари на учениците проф. Стефанова. По думите й и тя, и колегите й били шокирани в добрия смисъл на думата, когато разбрали каква крупна сума ще им дарят малките ученици. „Решихме да закупим или инфузомат, или перфузор. Апелирам към всички медицински фирми да свалят цената”, каза проф. Стефанова. Учениците от ОУ „Княз Александър Първи” подариха на всеки малък пациент в Клиниката по детска хирургия по пакет с лакомства за Коледа и пожелаха на всички да оздравеят. Самите дарители също си тръгнаха с подаръци от Клиниката по детска хирургия. Всяка година децата от ОУ „Княз Александър Първи” даряват събраните средства за различни каузи, каза директорът Анета Вълева. Миналата година са зарадвали отделението по детска онкохематология в Клиниката по педиатрия и генетични заболявания на УМБАЛ \"Свети Георги”.", "date": "2018.12.20", "title": "Ученици дариха 4 800 лева на Клиниката по детска хирургия (СНИМКИ, ВИДЕО)"}
{"url": "https://www.monitor.bg:443/bg/a/view/bg-zvezdi-se-vkluchiha-v-interesna-reklamna-kampanija-snimki-152731", "text": "Български звезди подкрепиха старта на нова шопинг платформа у нас със снимки от екзотичните си ваканции. Чаровната Лорина Камбурова се щракна от плажа на екзотичния остров Барбадос, където се е отдала на заслужена почивка с приятеля си. Друга звезда от сериала „Скъпи наследници“ - Даяна Ханджиева, се включи с приветствие от бреговете на Флорида. Стилистът на звездите Добромир Киряков също участва в общата еуфория, но от сърцето на Европа - Лондон, където снима клип. В София появата на Answear е отбелязана от актрисите Радина Кърджилова, Силвия Петкова и Доротея Толева, от певицата и тв водеща Алекс Раева, от пиар експерта и тв водеща Ирина Тенчева и от диджей George. Официални посланици на платформата, която е популярна в Чехия, Полша, Украйна, Словакия, Унгария и Румъния, са звездата от „Откраднат живот“ Ралица Паскалева, моделът и диджей Глория Петкова и модният блогър Биляна Славейкова.", "date": "2018.12.20", "title": "БГ звезди се включиха в интересна рекламна кампания (СНИМКИ)"}
{"url": "https://www.monitor.bg:443/bg/a/view/vitosha-ski-ad-otkriva-sezona-s-noshtno-karane-v-petyk-152745", "text": "С нощно каране в петък ще бъде открит новият зимен сезон на Витоша. През предстоящия сезон няма да има промяна в цените на картите за достъп до планината. Единствено при нощното каране ще бъде въведено намаление и ски картите за деца до 12-годишна възраст ще струват 1 лев. Дневната карта остава с цена от 35 лв. за възрастни, а картата за нощно каране – 26 лв. При ползване на ски учител от училището на „Витоша ски” и/или екипировка от гардероба на дружеството, гостите на планината ще получават отстъпки за лифта. В събота (22 декември) предстои и пускането на кабинковия лифт, който влиза в традиционния си режим на работа след кратък период на профилактика. От събота съоръжението „Симеоново-Алеко” ще работи всеки ден от 8.30 до 16.30 часа. „Витоша ски” АД напомня на всички скиори да спазват правилата за безопасност в планината и пожелава успешен и безавариен сезон.", "date": "2018.12.20", "title": "“Витоша ски” АД открива сезона с нощно каране в петък"}
{"url": "https://www.monitor.bg:443/bg/a/view/taksitata-v-sofija-vozjat-naj-malko-za-77-st-na-km-152727", "text": "Такситата в София ще возят най-малко за 77 ст. през деня и за 88 ст. на км през нощта. Това реши Столичният общински съвет (СОС) с гласуване на минималната цена за таксиметровата услуга. Досега в столицата нямаше фиксирана минимална цена, а само максимална на стойност - 1,30 лв. на км през деня и 1,95 лв. на км през нощта. Липсата на ясна минимална цена предизвика и протести. Недоволните таксиметрови шофьора поискаха увеличение на цените. Те настояха нощната тарифа да е между 1,95 и 2,40 лв., а минималната тарифа от 98 ст. на през деня и 1,16 лв. на км през нощта. Председателят на транспортната комисия към СОС Екатерина Йорданова коментира, че решението на съветници е обосновано от това, че огромната част от таксиметровите услуги в града се извършват при цени в диапазона 77 - 79 ст. на км. „Смятам, че цена от 77 стотинки минимална тарифа е масовата. Тя би могла да се поеме като минимална цена като цел да изпълним закона. В последните месеци нагледно сме информирали обществеността за това какви стъпки предприемаме, по какъв начин водим дискусия с бранша и с водачите на таксиметрови автомобили в София. Този процес беше изключително дълъг и труден, но смятам, че решението, което взехме е възможно най-доброто и справедливо решение“, заяви Йорданова. Шофьорите изразиха недоволство и от броя на стоянките в града, които според тях са малко и се заемат от неправомерна паркирали автомобили. Те проявиха и желание да карат в бус лентите. Тези искания обаче засега остават на етап обсъждане.", "date": "2018.12.20", "title": "Такситата в София возят най-малко за 77 ст. на километър"}
{"url": "https://www.monitor.bg:443/bg/a/view/avstrija-shte-ni-pomaga-za-razvitieto-na-gazovija-hyb-balkan-152725", "text": "Българският газопреносен оператор „Булгартрансгаз“ ЕАД и Австрийският централноевропейски газов хъб (CEGH) подписаха Меморандум за разбирателство за сътрудничество при разработването на газов хъб „Балкан\", съобщиха от енергийното министерство. Двете компании поеха ангажимент за сътрудничество и подпомагане развитието на газоразпределителния център на територията на страната ни, чрез обмен на ноу-хау и добри практики по отношение изграждането и функционирането на газовия хъб, както и информация по правните и регулаторни въпроси на ЕС. CEGH ще подкрепя търговията на газова борса в България и чрез предоставяне на помощ, услуги и информация. Страните споделят мнението, че българският пазар на газ играе важна роля за развитието на ликвидната търговия с газ в Югоизточна Европа, който е един от ключовите въпроси за постигане сигурност на доставките и конкурентоспособност в региона на Югоизточна Европа. „Булгартрансгаз“ ще инвестира в разширяването на националната газопреносна мрежа, за да превърне България в основен разпределителен център на природен газ за европейските пазари на природен газ. CEGH ще допринесе за сътрудничеството, като споделя информация за успешното функциониране на газовите хъбове и ликвидни места за търговия с газ, свързани с основния европейски газоразпределителен център в Баумгартен, Австрия. По този начин австрийският партньор ще помогне на българския газопреносен оператор да прецени как да развие и превърне газов хъб Балкан във важно място за търговия с природен газ в региона. „България има амбицията да се превърне в газоразпределителен център на региона. За целта съвместно с Европейската комисия работим по концепцията за изграждане на газоразпределителен център „Балкан“. Освен необходимата инфраструктура като част от хъба ще бъде създадена борса за търговия с природен газ, която ще бъде регистрирана като дъщерно дружество на „Булгартрансгаз“ ЕАД, в рамките на месец. Това ще гарантира необходимите предпоставки за либерализация на пазара и развитието на търговията със синьо гориво на българска територия“. Това каза министърът на енергетиката Теменужка Петкова по време на подписването.", "date": "2018.12.20", "title": "Австрия ще ни помага за развитието на газовия хъб „Балкан“"}
{"url": "https://www.monitor.bg:443/bg/a/view/djeri-zajnfeld-e-naj-visokoplatenijat-komik-152728", "text": "Джери Зайнфелд отново оглави класацията на сп. \"Форбс\" за най-високоплатените комици с приходи от 57,5 милиона долара за една година. Комикът дължи първото си място главно на представленията, които изнася в цял свят. Те са му донесли 30 милиона долара. Другите му приходи са от токшоуто \"Комици в коли си взимат кафе\"на Netflix и на популярния ситком \"Зайнфелд\". Джери Зайнфелд оглавява класацията на \"Форбс\" всяка година от 2006 г., освен през 2016 г., когато го измести Кевин Харт. Харт тази година се нареди на второ място с 57 милиона долара. Следват го Дейв Шапел с 35 милиона долара, Крис Рок с 30 милиона долара и Рики Джървейс с 25 милиона долара.", "date": "2018.12.20", "title": "Джери Зайнфелд е най-високоплатеният комик"}
{"url": "https://www.monitor.bg:443/bg/a/view/bliznachkite-rodilki-tova-e-sydba-152726", "text": "Сестрите близначки, които родиха чрез секцио в един и същи ден в Русе, се възстановяват добре и очакват да бъдат изписани. 19-годишните Йоана и Ивета от Русе станаха майки на 18 декември, а дъщеричките им проплакаха една след друга – едното момиченце в 12,45 часа, а другото – в 14,05 часа, в Акушеро-гинекологичния комплекс на УМБАЛ „Канев“. „Това е съдба. Не сме планирали да забременяваме по едно и също време, беше неочаквано и за нас, когато разбрахме, че и двете ще ставаме майки. Все пак си мислехме, че едната ще роди по-рано от другата“, разказва Ивета. Но не се случило точно така. И двете сестри преносвали бебетата си със седем дни, и при двете нямало условия за раждане по нормален път. Лекарите опитали да предизвикат естествено раждане, но и това не помогнало. „Тогава се взе решение за оперативна намеса. Секциото не направихме едновременно, защото не се търси някаква сензация. Ако беше за сензацията, бебетата можеха да се родят в една и съща минута, но в медицината трябва да си има граници“, каза началникът на АГ-комплекса доц. д-р Георги Хубчев, който е извършил двете операции. В медицинския екип са участвали общо 9 души. И така Йоана станала майка на Пресияна, а Ивета – на Моника, в един и същи ден, и това е първият подобен случай у нас. Дъщеричките им са с манекенски мерки - едното момиченце тежи 3600 грама и е високо 50 см, а другото – 2750 грама и 49 см. Близките на сестрите били много щастливи, а единият от бащите даже се разплакал при радостната новина. След преценка на русенските неонатолози едното от бебетата е транспортирано до столицата за наблюдение, тъй като имало съмнение за вроден сърдечен порок. Доц. д-р Хубчев успокои, че отдавна сърдечните проблеми при бебетата не са някаква присъда. „Ще има опит за консервативно проследване и след време ще се прецени дали ще се наложи оперативна интервенция“, обясни той. Освен че ще имат много грижи покрай дъщеричките си, Ивета и Йоана имат и още един ангажимент - да завършат образованието си в Професионалната гимназия по строителство, архитектура и геодезия в Русе, където са в самостоятелна форма на обучение. Но насреща са бабите и бащите, които ще помагат.", "date": "2018.12.20", "title": "Близначките родилки: Това е съдба"}
{"url": "https://www.monitor.bg:443/bg/a/view/merki-sreshtu-mrysnija-vyrzduh-standarti-za-briketite-globi-za-kmetovete-152729", "text": "Стандарти за брикетите и въглищата за битово отопление и глоби за кметове при замърсяване на въздуха. Това предвиждат поправките в закона за чистотта на атмосферния въздух, които депутатите приеха на второ четене. Шефката на екокомисията в НС Ивелина Василева обясни в кулоарите на НС, че това са част от мерките, които са свързани с усилята за подобряване на качеството на въздуха. Основната промяна е въвеждането на норми за качество на въглищата и брикетите от въглища, които се ползват за битово отопление. Държавната агенция за метрология и техниченски надзор трябва да разработи правилата и нормите за качеството на брикетите. Тя ще контролира и разпространението им на пазара и следи за спазването на изискванията за по-ниско съдържание и пепел в тези въглиша за битово отоплениве. ДАМТХ има правомощия да налага глоби и санкции и за търговците, които продават брикети, неотговарящи на сандартите. Инспекторите от агенцията ще проверяват начина по-който те са етикирани и ка се пласират на пазара. Когато има несъответсвие право изземват и да ги унищожават. Земеделското министерство пък в следващите 6 месеца трябва да изработи нареба, в която да се разпише контрола над дървесината, която се използва за битово отопление. Тези мерки целят използването на по-сухи дърва за огрев, защото когато има по-ниско съдържание за влага, замърсяването е по-ниско. По думите на Василева по-ясно дефинират и отговорностите на институциите – общини, кметове, органите на МОСВ, които следят за промишленот замърсяване, МВР и транспорта, когато става дума за превозните средства. Има и санкции на кметовете при замърсяване на въздуха. В тази връзка Василева припомни, че първоначалното предложение е предвиждало да се налага санкция, когато не бъде постигнато подобрение на показателите за съответната година, спрямо предните три години. Сега текстовете са били прецизирани и санкцията се обвързва срямо отговорностите и в рамките на компетенциите на кметовете. „Ако има действия или бездействия, което води до влошаване на показателите и повишаване на замърсяване на територията на общината, то те ще бъдат глобавани от 5000 до 10 000 лева“, разясни Василева и увери, че предложенията са съгласувани и с националното сдружение на кметовете и общините. На свой ред Манол Генов от БСП се оплака, че мнозинството не приело дървата за огрев да бъдат класифицирани като твърдо гориво, а те са основен замърсител на въздуха. Сега контрола се хвърлял върху МЗХ, но това трудно щяло . Според неговите данни над 50 % от финните прахови частици (ФПЧ) във въздуха се дължат именно на тези дърва, особено когато са много голяма влажност. Той определи нежеланието на управляващите е бягане от отговорност и да ги контролира. Не мисли, че ще има добър ефект, особено в региони, когато хората се топлят масово на дърва. В тази връзка той прогнозира догодина нов ремонт на закона.", "date": "2018.12.20", "title": "Мерки срещу мръсния въздух: Стандарти за брикетите, глоби за кметовете"}
{"url": "https://www.monitor.bg:443/bg/a/view/drasnaha-klechkata-na-tri-koli-predpolagat-zaradi-parkomesta-152732", "text": "Неизвестни апаши подпалиха три автомобила в гъстонаселения пловдивски район „Южен”. Една от предполагаемите причини за случилото се е може би спор за паркоместа. Според хора, които живеят в района, ситуацията с паркирането е толкова зле, че ако човек се прибере след 18 часа и опита да паркира пред дома си, няма да намери къде. Сигналът за палежа на колите е получен в 2,30 часа в четвъртък през нощта. Колите били една до друга на паркинг пред блок на ул. „Георги Кирков” 46. Най-вероятно пламъците са тръгнали от опела на 63-годишния Иван Карагьозов, защото неговата кола е изгоряла напълно. Мъжът работи в автосервиз за годишни технически прегледи. Може някой оттам да му има зъб, предположиха негови комшии. Въпреки това им предположение те признаха, че не са чували Карагьозов да има конфликти или проблеми с някой. „Много страшно беше. Първо се запали опела на съседа, след това и другите две коли. И всичко стана много бързо. Чу се страшен шум при запалването на колите и се събудихме половината блок”, обясниха още съседите. От опела на Карагьозов огънят се прехвърлил на друг опел и на Киа. Разследват се всички версии – от умишлен палеж до късо съединение, уточниха от полицията в Пловдив.", "date": "2018.12.20", "title": "Драснаха клечката на три коли, предполагат заради паркоместа"}
{"url": "https://www.monitor.bg:443/bg/a/view/kakvo-njama-da-poluchim-za-koleda-152733", "text": "Най-хубавият подарък за Коледа е, любовта на най-близките, но навярно никой не би се разочаровал, ако получи суперавтомобил, луксозна яхта или само кутия с милион евро. Това са някой от най-скъпите и често абсурдни подаръци за 2018, които всеки би искал, но не всеки би могъл да си позволи. Ето какво е сигурно, че няма да получим за Коледа. Плановете за електрическия хипер автомобил Alieno Arcanum RP5, се появиха през юли. Все още не е известно дали това са планове на реална компания или е просто проект, във въображението на някой програмист, но спецификациите са следните: 5.221 к.с., 8.880 Нм въртящ момент, 488 км / ч максимална скорост, батерия от 180 кВт с обсег до 1.020 км и време за зареждане от четири минути при пълно изтощаване до 100%, 17 камери, LiDAR, осем радара, общо 24 електродвигателя, по шест във всяко колело, ​​задната част наподобяващ шлема на Дарт Вейдър и възможност за добавяне на спирачен парашут. Неизвестната до сега, българска компания  , отговорна за този чудовищен, изцяло електрически хипер автомобил за € 1.500.000, е много възможно да продължи да бъде неизвестна, ако не успее да постигне обещанията си, като в действителност създаде поне един автомобил. Точно поради това, Arcanum RP5 е невероятен и недостижим подарък. Луксозната почивка на остров е идеалният начин за отпускане и отърсване от празничния стрес, но някой ще могат буквално да се потопят в лукс, ако резервират престой във вила Muraka. Част от курорта Conrad Maldives Rangali Island, тази изключителна вила разполага с апартамент, с една спалня, който се намира на около 5 м под вълните. Повече от 75%, от стените и таваните на апартамента са изработени от прозрачен акрил, куполовидната структура е проектирана така, че да увеличава заобикалящата подводна среда, като дори може да се общува с рибите от дивана. Лошата новина е, че една нощ в Muraka струва $ 50.000. Furrion е представяна, като компания за технологичен начина на живот, но едва ли начинът на живот или технологиите, показани в тези концепции, са за всеки. Представеният от компанията, на CES 2018 през януари, Limitless, представлява луксозна яхта на колела, която разполага с многозонова аудиосистема с дистанционно управление, 40-инчова електрическа LED камина с контрол на температурата и цвета на пламъка, кухня като в ресторант с висок двукрилен хладилник и отделен хладилник за 48 бутилки вино, електронни кранчета за водата и не по-малко от три телевизора, включително 58-инчов в зоната за забавления на открито. Limitless предоставя почти всичко необходимо за любителите на луксозния къмпинг, освен регулируемата на височина хеликоптерна площадка на покрива и горещата вана, които предлага по-малкият Furrion Elysium. Тъй като Limitless и Elysium са само концепции, остават трудно достъпен подарък, дори за свръх богатите. Foiler е за онези онеправдани хора, които обичат да гледат простолюдието от високо. Създадена от компанията Enata Marine, от ОАЕ, тази луксозна яхта се издига над вълните, когато се движи със скорост над 17 възела (31 км / ч), благодарение на прибиращо се крило. Хибридната система за задвижване комбинира два дизелови двигателя с по 300 к.с. и два от електрическите торпедни двигатели на Enata, за да се издигне над водата с до осем от най-близките, заможни приятели, достигайки скорост от 40 възела (74 км / ч). При представянето на Foiler през март, не беше съобщена цена, но компанията вече приема поръчки с базова цена от € 990.000. Едни инвестират в произведения на изкуството, антики, бижута, скъпоценни камъни и злато, докато други инвестират във вкаменелости от динозаври. Пример за това е, почти пълния скелет на месояден динозавър, открит през 2013 г. във Уайоминг, който е смятан за нов вид Allosaurid. Скелета с дължина 8.7 м и височина 2.6 м, бе продаден на търг, в края на тази година за € 2.019.680. Това прави възможно, този подарък да получи някои, който има много близък роднина или приятел, руски олигарх или китайски бизнесмен.   За онези, чиято ръка се е изморила от прекрасния часовников апарат, HM9 Flow вдъхновен от въздухоплавателните средства, Richard Mille RM 50-03 McLaren F1 може да бъде подходящия подарък. Вдъхновен от болидите от Формула 1, при които от значение е намаляването на теглото, RM 50-03 е изработена от материали, като титан и въглеродни влакна и е с тегло от едва 38 гр., заедно с каишката, като Richard Mille твърди, че това е най-лекият хронограф изработван някога. Дост по-тежка е цената от $ 980.000, като са изработени само 75 броя, но всеки от тях се предлага с модел на F1 McLaren-Honda 2018 болид в мащаб 1:5. Едни от най-скъпите, луксозни апартаменти са тези в Manhattan, с гледка към Central Park, а този шедьовър на архитектите Adrian Smith + Gordon Gill със сигурност отговаря на очакванията. Все още в процес на изграждане, Central Park Tower ще се извисява на 472 метра, като ще се бъде най-високата жилищна сграда в света, въпреки че това не е точно така, тъй като не се включват кули със смесена употреба, като Burj Khalifa. Тези които искат да гледат от високо, може да се насладят на невероятната гледка от откритата тераса на повече от 300 метра височина или от хола на апартамента със шест спални, за $ 100 милиона.", "date": "2018.12.20", "title": "Какво няма да получим за Коледа"}
{"url": "https://www.monitor.bg:443/bg/a/view/otvarjat-ledenata-pyrzalka-v-dobrich-za-koleda-152712", "text": "Ледената пързалка в Добрич вече е готова. Тя ще отвори на 21 декември, а първият сеанс ще е от 15 часа. Съоръжението е разположено на същото място, където бе и предходните години – пред Парк хотел „Изида“ в градския парк „Св. Георги“. Запазват се цените и условията на ползване, съобщават от „Изида“ ООД. Различното тази година е, че всеки ден ще има по 3 сесии – от 15, 17, 19 до 21 часа. Последната за деня сесия ще е за най-зажаднелите с два пъти по-голямо време за каране. Новото тази година е, че са закупени 120 чифта нови кънки. Цената на една сесия е 5 лева,  кънките се предоставят безплатно. Пързалката е покрита с естествен лед образуван от вода, а не от изкуствена синтетика, допълват от компанията.", "date": "2018.12.20", "title": "Отварят ледената пързалка в Добрич за Коледа"}
{"url": "https://www.monitor.bg:443/bg/a/view/myj-pochina-na-spirka-vyv-varna-dokato-si-chaka-rejsa-152714", "text": "Мъж почина в сряда на спирка „Осъм“ във Варна, докато чака рейса в следобедните часове. Снимки на покрития му труп, който стоял доста време без надзор, бяха разпространени в социалните мрежи. Коментира се, че докато дойдат полиция и медици, гледката смутила дрсетките чакащи на спирката варненци. След това на мястото пристигнала полиция и линейка със съдебен медик и специалистите направили оглед на тялото. Не са установени следи от извършено криминално престъпление. От полицията потвърдиха за инцидента, като уточниха, че става дума за 69-годишен мъж, който починал, докато е чакал автобуса си. Засега няма данни за извършено криминално престъпление, категорични са криминалистите. Очевидци на трагедията обаче коментират, че били озадачени, когато след огледа оторизираните служби си прибрали екипировката и си заминали, като оставили завитото тяло да стои неохранявано на спирката. Те коментираха възмутени в социалните мрежи, че мястото е оживено, минават и деца, което според тях е недопустимо. Оказва се обаче, че при подобни казуси с липсата на криминално деяние, полицията нямала задължение за прибирането на тялото. Това било грижа на близките, които са уведомени, уточниха от ОД на МВР-Варна.", "date": "2018.12.20", "title": "Мъж почина на спирка във Варна, докато си чака рейса"}
{"url": "https://www.monitor.bg:443/bg/a/view/djaferovich-gotvi-s-shef-manchev-i-shef-shishkov-152724", "text": "Спортният мениджър и любим риалити герой Ваня Джаферович демонстрира кулинарните си умения пред шеф-готвачите Иван Манчев и Таньо Шишков. Ваня и съпругата му Евгения заедно приготвиха една от 24-те авторски рецепти на двамата шеф-готвачи с продукти от специалната зимна селекция Lidl. Под зоркия поглед на Зимата семейство Джаферович приготвиха вкусно патешко филе с круши и коняк. В кулинарния процес се включиха и децата им – Леа и Бо, помагайки на своите родители с подправянето на ястието и наглеждането му. Патешко филе с круши и коняк е само едно от изкушаващите предложения на двамата шеф-готвачи, приготвени с продукти от зимната селекция в постоянния асортимент на Lidl България. Сред тях има идеи както за празничната коледна трапеза, така и за обикновените зимни вечери, с които моментите около трапезата да се превърнат в незабравими. Кулинарните рецепти включват вкусни идеи с дивечови кюфтенца и суджук, свински ребра и гърди, цяла патица и др. А за любителите на домашно приготвените колбаси, има специална селекция от суджуци и месни пръчици, които могат да бъдат изсушени или приготвени на скара.", "date": "2018.12.20", "title": "Джаферович готви с шеф Манчев и шеф Шишков"}
{"url": "https://www.monitor.bg:443/bg/a/view/djado-be-obgazen-pri-pojar-izgorja-obzavejdaneto-mu-152715", "text": "92-годишен мъж от Пазарджик е обгазен при пожар, избухнал в дома му на улица“ Илион Стамболиев“ № 19. Това информираха от местната противопожарна служба. Сигналът е бил получен в 22,05 ч. в сряда в оперативния център на Регионалната дирекция „ Пожарна безопасност и защита на населението“ в града, че гори жилищна сграда на посочения адрес. Веднага към мястото на инцидента е отпътувал дежурен екип от 4-ма огнеборци, които са успели да изведат на безопасно място стареца. Пламъците обаче са погълнали телевизор, климатик и прозорец, опушени са и стените на къщата, която за щастие е оцеляла. Причините, довели до инцидента, се изясняват. От противопожарната служба напомнят, че зимният сезон е период, през който рязко се усложнява пожарната обстановка, в резултат на масовото използване на локални отоплителни и нагревателни уреди – електрически, на твърдо, течно и газообразно гориво. Това увеличава опасността от възникване на пожари, при които не са изключени и човешки жертви, когато не са предприети необходимите мерки за пожарна безопасност.Регионална дирекция „Пожарна безопасност и защита на населението” – Пазарджик апелира към жителите на региона да бъдат внимателни и отговорни през отоплителен сезон на 2018-2019 година.", "date": "2018.12.20", "title": "Дядо бе обгазен при пожар, изгоря обзавеждането му"}
{"url": "https://www.monitor.bg:443/bg/a/view/razbiha-prestypna-grupa-ukrivala-danyci-ot-obshtestveni-porychki-152722", "text": "ГДБОП и спецпрокуратурата разбиха престъпна група, укривала данъци от обществени поръчки. Четирима души са с повдигнати обвинения. Престъпната група се е занимавала с обществени поръчки, свързани със саниране. От прокуратурата заявиха, че ремонтни дейности са извършвани. Проблемът е обаче, че парите, които е трябвало да отидат под формата на данъци в държавната хазна, не са отивали там. До момента по разследването са иззети близо 750 000 лв, също така са иззети монети с лика на Ататюрк в банков сейф. От прокуратурата заявиха, че за периода 2017 - 2018 година групата е усвоила около 50 обществени поръчки, има данни за проекти в община Главница, Лисичино и Върбица. Ремонтирани са предимно обществени сгради, детски градини, укрепвани са и речни крита. Разследващите заявиха, че фирмите са били регистрирани на социално слаби лица. \"Тази операция и реализация, съвместно със специализираната прокуратура е част от усилията на ГДБОП и специализираната прокуратура по един от основните ѝ приоритетни задачи - подобряване фиска на страната. Тези фирми развиват дейност, но не предоставят и не отчитат цялата информация за собствените си приходи пред НАП, с който осъществяват престъпен състав, който към момента успяхме според мен да докажем съвместно със специализираната прокуратура\", коментира Ивайло Спиридонов, директор на ГДБОП.  По думите наКирил Пейчинов, зам.-ръководител на Специализирана прокуратура, само едно дружество, контролирано от групата, за една година не е внесло ДДС в бюджета над 380 000 лева. Десетки са дружествата, които са предмет на разследване, допълни Пейчнинов.  В хода на разследването са иззети множество фалшиви печати и документи. Към този момент няма информация дали в корупционната схема са замесени общински служители. Сигналът в ГДБОП е подаден през октомври 2017 г. По-късно днес трябва да бъдат гледани мерките за неотклонение на четиримата задържани.", "date": "2018.12.20", "title": "Разбиха престъпна група, укривала данъци от обществени поръчки"}
{"url": "https://www.monitor.bg:443/bg/a/view/vdigat-s-po-100-evro-zaplatite-na-frenskite-policai-152717", "text": "Френското правителство прие исканията на полицията за увеличение на заплатите на служителите на реда и изплащане на неполучени възнаграждения за извънреден труд, предадe АП. Вътрешното министерство каза, че след двудневни преговори се е споразумяло с полицейските профсъюзи за повишаване на заплатите на служителите на реда. Синдикатите заявиха, че правителството също така се е съгласило да изплати неполучени възнаграждения за извънреден труд в размер на 275 милиона евро. Споразумението беше постигнато след полицейски протести, включително на главното летище в Париж. Служителите на реда са пренатоварени заради продължаващите от седмици демонстрации на \"жълтите жилетки\", а извършеното миналата седмица нападение срещу коледен базар в Страсбург доведе до увеличаване на наблюдението във Франция по празниците. Според вътрешното министерство \"договореностите отварят възможност за подобряване на условията на труд и повишаване на неговото заплащане\". Предвижда се от 1 януари месечната работна заплата на служителите на реда да бъде увеличена с 40 евро. Тази сума постепенно ще нараства и в края на 2019 г. трябва да достигне 120 евро за редовите служители и 150 евро за командния състав.Има обаче информация, че новата мярка отменя обявена по-рано от вътрешния министър Кристоф Кастанер еднократна годишна премия за служителите на реда в размер на 300 евро.", "date": "2018.12.20", "title": "Вдигат с по 100 евро заплатите на френските полицаи "}
{"url": "https://www.monitor.bg:443/bg/a/view/dyshterja-zalja-majka-si-sys-soda-kaustik-v-rila-152723", "text": "Нелеп скандал между майка и дъщеря прати 86-годишна рилчанка в болница. Драмата се разиграла вчера малко след 14 часа, когато двете жени започнали да се карат. Тогава 36-годишната жена взела едно шише със сода каустик и заляла ръцете и краката на майка си. Веднага след инцидента пострадалата жена потърсила помощ от съседи, които я закарали в най-близката болница в Благоевград. Там след преглед, медиците подали сигнал за случилото се до полицейското управление в Рила. На място в къщата е открита съвсем необезпокоявана 36-годишната жена. При огледът униформените открили и шишето, в което имало малко количество от опасната течност. Пострадалата 86-годишна жена е без опасност за живота, най-вероятно обаче лечението й ще продължи за дълъг период от време. 36-годишната жена е задържана в полицейския арест за 24 часа. „До този момент не е имало конфликти между двете жени, които живеят сами в къща в Рила. Нямаме представа как се е стигнало до този драма“ коментираха рилчани. По случая е започнато досъдебно производство, уведомен е дежурен прокурор.  ", "date": "2018.12.20", "title": "Дъщеря заля майка си със сода каустик в Рила"}
{"url": "https://www.monitor.bg:443/bg/a/view/ubiecyt-ot-bjala-cherkva-ostava-v-sledstvenija-arest-152719", "text": "Димитър Георгиев, убиецът от Бяла черква окончателно до насрочването на съдебното дело срещу него. Това стана ясно след като и втората инстанция, апелативният съд във Велико Търново потвърди наложената спрямо него най-тежка мярка за неотклонение „задържане под стража”. Защитата на обвиняемия и самия Димитър искаха от съда домашен арест, като се позоваха на младата възраст, чистото криминално и съдебно минало и това, че убиецът е направил след задържането си пълни самопризнания и е участвал доброволно в следствения експеримент. Съставът на Апелативен съд – Велико Търново намира, че първоинстанционният съд е анализирал всички доказателства по делото в цялост и споделя изцяло изводите му по отношение необходимостта от налагане на най-тежката мярка за неотклонение „задържане под стража“. А именно тежестта на извършеното престъпление и опасността ако бъде пуснат на свобода, обвиняемият да се укрие, да избяга или да извърши и друго престъпление. Поради което съдът счита жалбата за неоснователна и я оставя без уважение. Определението е окончателно и не подлежи на обжалване. Жестокото престъпление, което потресе Бяла черква бе извършено на 6 декември през нощта. Пияният Димитър, който само седмица по-рано навършил пълнолетие, нахлул в двора на 70-годишната баба Петранка. Жената чула шум и излязла да види какво става. Димитър се нахвърлил върху нея, съборил я с кроше на земята, затиснал устата и и започнал да я насилва, като едновременно с това я и задушил. След това той влязъл в дома на друга възрастна самотно живееща жена, но там не успял да извърши насилие и бил принуден да избяга. Два дни по-късно тялото на баба Петранка било открито от нейната съседка Люба в двора на дома и. Още същия ден извършителят на престъплението е разкрит и арестуван.                ", "date": "2018.12.20", "title": "Убиецът от Бяла черква остава в следствения арест"}
{"url": "https://www.monitor.bg:443/bg/a/view/po-visoki-dohodi-na-zavyrshilite-studenti-152716", "text": "Средният осигурителен доход на завършилите студенти през 2018 г. е нараснал на 1151 лв. от 867 лв. за 2014 г. Това сочат данните от новата издание на Рейтинговата система на висшите училища в България за 2018 г, представени от Георги Стойчев, представител на консорциума изпълнител по проект „Поддържане и усъвършенстване на разработената рейтингова система на висшите училища“. Най-добре заплатени са \"информационни технологии и компютърни науки\", където получават средно 1691,43 лв. На второ място спрямо средния доход се нарежда \"математика\" с 1588,63. Топ три се допълва от \"проучване, добив и обработка на полезни изкопаеми\" със средна заплата 1561,16 лв. Любопитното е, че последното направление е на предпоследно място спрямо успеха от дипломата, с който биват приети студенти. По отношение на най-добро приложение на специалността и по-ниска безработица на първо място се нарежда \"Военно дело\", където тя е 0%. Във \"Фармация\", \"Медицина\" и \"Стоматология\", \"Металургия\", както и \"Музикално и танцово изкуство\" реакцията на пазара на труда е над 99%. Стойчев обясни, че 40 професионални направления на първо място във висшите учебни заведения се намират в София, докато 12 професионални направления са във висши училища, извън София.СУ\"Св. Клиент Охридски\" има най - голям брой от тях, като те са 17. По този показател на второто място е Техническият университет в София с 6. На третото място с по четири направления се нареждат Медицински университет София и Американския в Благоевград. Стойчев разясни още, че  пет класации се оглавяват от частни висши училища, а 47 от държавни. Той уточни, че 13% от студентите в България учат в частни университети. Стойчев обясни също, че се наблюдава и увеличение от 4 на 6 % на чуждестранните студенти. То е най-голямо по отношение на медицината, където 52% от обучаващите се не са български граждани. Общата тенденция за последните пет години е броят на студентите да намалява. През 2013-а са били над 60 000, докато за 2018-а 41 937. В 13 професионални направления, сред които икономика и администрация и управление, то е над 30%.Въпреки това се отбеляза нарастване на броя студенти в някои специалности като за медицината той в над 80 %. През 2013 студентите са били 6 004,докато за 2018 - а 10 885. Най - масовите направления преди медицината са икономика с 41 937 студенти, администрация и управление с 18 186 и педагогика-13 430. ", "date": "2018.12.20", "title": "Най-добре платените млади специалисти: ИТ-та, математици и геолози"}
{"url": "https://www.monitor.bg:443/bg/a/view/senatyt-na-sa-sht-prie-zakon-sreshtu-lincha-152718", "text": "След един век неуспех Сенатът на САЩ единодушно прие проектозакон, който превръща във федерално престъпление линча - екзекуциите без съд и присъда, станали символ на расисткото минало на страната, предаде Франс прес. Тримата чернокожи сенатор, един републиканец и двама демократи, бяха внесли заедно текста в началото на годината. Приемането му е \"красив и знаков момент\" за Сената, коментира сенаторът от Ню Джърси Кори Букър, смятан за възможен кандидат на Демократическата партия на президентските избори през 2020 г. \"Имаме възможността да признаем грешките на историята ни, да почетем паметта на брутално убитите и да оставим наследство, за да знаят бъдещите поколения, че след 200 опита за един век, това събрание взе правилния избор\", заяви той. Ако текстът бъде приет и от Камарата на представителите, линчуването вече ще се смята от американското правосъдие за \"върховен израз на расизма\" след Гражданската война. Линчът ще се квалифицира от федералните власти като \"престъпление от омраза\", категория закононарушения, чиито жертви са били набелязани заради истинска или предполагаема принадлежност към определена расова група или вероизповедание, заради сексуална ориентация или инвалидност. В законопроекта се отбелязва, че 4472 души, предимно чернокожи, са били линчувани между 1882 и 1968 г. Според сенаторката от Калифорния Камала Харис, която е друг възможен съперник на Доналд Тръмп през 2020 г., законът ще помогне на американците да казват истината за миналото си.", "date": "2018.12.20", "title": "Сенатът на САЩ прие закон срещу линча"}
{"url": "https://www.monitor.bg:443/bg/a/view/parlamentyt-zakri-vedomstvoto-na-liljana-pavlova-152713", "text": "Парламентът закри министерството за БГ председателството, като то спира да функционира официално от 1 януари 2019 година. Именно от тогава и Лиляна Павлова няма да е и министър.Това решиха депутатите , като гласуваха с пълно мнозинство структурните промени в кабинета и освобождаването на Павлова. Първото решение бе подкрепено със 193 гласа „за” и само 2 „въздържал се”, а второто съответно със 190 гласа „за” и само 1 „въздържал се”. Проекто - решението бе представено от вицепремиера Екатерина Захариева, която поясни, че оценките за председателството сам, че е успешно и България се е справила с тази задача. Естествено по време на дебатите БСП и ГЕРБ кръстосаха шпаги и спориха успешно или не е европредседателството на България. \"Донякъде на шега или всъщност наистина преди Коледа завършваме с позитивна новина в българския парламент. От днес ще имаме един министър на ГЕРБ по-малко\", каза Кристиан Вигенин от БСП и припомним, че те са за оставката на целия кабинет. БСП имаха друга критика - решението за закриването на министерството било закъсняло. Според партията това решение е трябвало да бъде взето още след края на европредседателство. \"Финализирането на процеса можеше да премине към външното министерство\", каза Вигенин. На свой ред от ГЕРБ обясниха, че по време на председателството България не просто е била посредник , но и лидер и надежден партньор.Бяха изтъкнати и „скромните разходи” за провеждането му и спестените почти 22 млн. лева от планираните. Така България изхарчила около 31 млн. лева, а редица други страни преди нас между 42 и 98 млн. Затворени били и 78 досиета.   Бившият вицепремиер  и настоящ депутат от „Обединени патриоти” Валери Симеонов даде оценка 5.50 на Павлова. Останалата половинка той мотивира с част от политическата прослойка, визирайки БСП. \"То не бяха протести, синдикални митинги, вотове на недоверие и прегръщане на чумави кози\", оплака се той. В заключение пък шефът на ПГ на ГЕРБ Цветан Цветанов пък изтъкна, че сега очакват –по време на румънското председателство, което е в първата половина на 2019 г, България да се присъедини към Шенген. В тази връзка той призова БСП да не бъдат толкова необективни и агресивни. Кристиан Вигенин пък му отговори, че ако България не бъде приета в Шенген – по въздух, вода и суша, то това ще е пълен провал на правителството и европредседателството.", "date": "2018.12.20", "title": "Парламентът закри ведомството на Лиляна Павлова"}
{"url": "https://www.monitor.bg:443/bg/a/view/ignajden-pyrvijat-gost-orisva-novata-godina-152704", "text": "Днес отбелязваме Игнажден. Празникът се свързва със зимното слънцестоене и се смята за начало на новата година. Нарича се още Млада година, Нов ден, Млад месец или Полазовден. Българската православна църква почита днес паметта на Свети Игнатий Богоносец. В народните представи денят е известен като Игнажден и се свързва с предстоящите коледни празници. Според църквата от този ден започват родилните мъки на Богородица. Ето защо младите и нераждали жени не бива да работят днес, за да родят по-лесно в бъдеще. Който излезе от къщата на празника в никакъв случай не трябва да се прибира с празни ръце. От дома не се изнася нищо, за да не изчезне берекетът. Хората не трябва да искат и да дават нищо на заем. Най-характерен за Игнажден обаче е обичаят \"полазване\". От това кой ще влезе пръв в къщата ви днес, зависи каква ще бъде следващата година. Ако се случи първият гост да е добър и богат, то и годината ще е плодоносна. Народните обичаи гласят, че от днес започват Коледните празници и Новата година. Игнажден означава „пламенен ден\", затова днес именници са Игнат, Огнян, Огняна, Пламен и Пламена. ", "date": "2018.12.20", "title": "Игнажден: първият гост орисва новата година"}
{"url": "https://www.monitor.bg:443/bg/a/view/vlak-derajlira-derajlira-zaradi-skala-na-relsite-152703", "text": "Рано сутринта теснолинейката Септември-Добринище дерайлира заради скала върху релсите между Якоруда и Белица. Няма пострадали пътници, които са били около 20, както и от състава на композицията. От 06:12 ч. е преустановено движението на влаковете в междугарието Якоруда-Белица вследствие на паднала земно-скална маса върху железния път и последвал удар на пътническия влак. След удара е дерайлирал локомотивът на композицията с първа талига, теглещ 4 вагона, съобщиха от Национална компания „Железопътна инфраструктура“ (НКЖИ). До възстановяване на движението влаковете ще се движат в участъците Белица-Добринище и Септември-Якоруда. Направена е организация за транспортирането на пътниците между Белица и Якоруда. Аварийни екипи и възстановителна техника на Национална компания „Железопътна инфраструктура“ са на мястото за отстраняване на щетите.  Инцидентът става срещу село Юруково и на 1.5 км. преди самата жп-гара. Дерайлирала е първата талига на локомотива, теглещ 4 вагона. Няма пострадали пътници, които са били около 20, както и от състава на композицията. Тази събота, в навечерието на Рождество Христово и Нова година, Гражданско сдружение „За теснолинейката” подготвя празнично пътуване от гара Септември за деца и техните родители. Организаторите на събитието изразиха надежда, че дотогава движението ще бъде възстановено. ", "date": "2018.12.20", "title": "Влак дерайлира заради скала на релсите (СНИМКИ)"}
{"url": "https://www.monitor.bg:443/bg/a/view/volvo-v60-e-perfektnijat-semeen-model-za-pyteshestvija-152700", "text": "Комбитата на Volvo са много важни за шведската марка. Не е изненадващо, че Volvo представи новото комби V60 преди седана S60, с което ясно показва, че в Европа марката повече ще разчита на големите пазари като Германия, Франция и Италия, където комбитата се харесват повече от седаните заради практичния си багажник. Новото Volvo V60 заимства от по-големите братя V90 и XC90 не само модерния скандинавски стил на купето, но и платформата SPA. С дължина от 4761 мм и междуосие 2872 мм, комбито V60 е един от най-големите модели в D-сегмента. Новото Volvo V60 има същия стилен скандинавски дизайн със семпли и чисти линии. Фамилните черти са особено забележими в анфас. Фирмената радиаторна решетка е декорирана с хром, а LED фаровете са допълнени с T-образни светлини, които във Volvo асоциират с чука на скандинавския бог Тор. Новото комби V60 е с понижена линията на прозорците, а ъгълът на задните колони на покрива е много по-малък от предшественика му. Традиционно в самите стойки са поставени тесни L-образни светлини, а покривът завършва със спойлер. Изразителният шведски стил преобладава и в интериора на комбито. Кожата в салона е комбинирана с тиково дърво и алуминий, а осветлението се извършва с помощта на светодиоди. Показателите на измервателните уреди се изобразяват на 12,3-инчов дисплей с течни кристали с променлива конфигурация. Най-важните данни могат да се проектират на предното стъкло. Централният панел е леко обърнат към водача, а по-голямата част от него е заета от 9,5-инчовия сензорен дисплей на мултимедийната система във вид на таблет. Благодарение на него аудиосистемата има само няколко бутона и нито един бутон за управление на климатика. Предните седалки са меки и удобни, със странични опори и са оборудвани с отопление. На централния тунел е поставен оригиналният ключ за стартиране на двигателя. В подлакътника се крие кутия за малки предмети. На втория ред седалки има много щедро пространство за краката, а мястото над главите е увеличено. Салонът е достатъчно широк за да могат отзад да се настанят удобно трима пътници. Багажникът е един от най-големите в класа с обем 529 литра в нормално състояние и 1364 литра със сгънати облегалки. Петата врата е оборудвана с електрическо задвижване с функция за отваряне с допир. Разкошно оборудваната версия Inscription на новото Volvo V60 е много богато и включва камера за задно виждане, сензори за светлина и дъжд, електрически предни седалки и отопляеми задни седалки, премиум аудиосистема Harman/Kardon и други. За безопасността на пътниците в колата има 8 въздушни възглавници, електронна стабилизираща система, система за автоматично спиране, технология за определяне на умората от водача, спазване на пътните ленти и разпознаване на пътните знаци. Първоначално новото Volvo V60 се предлага с два 2,0-литрови двигателя, снабдени с турбокомпресори и директно впръскване. Най-пъргав е бензиновият 4-цилиндров двигател Т6 с мощност 310 к.с. Освен турбина той има и механичен компресор, благодарение на който моторът е много еластичен, няма турбодупка и разполага с приличен въртящ момент от 400 Нм в широкия интервал от 2200 до 5100 об/мин. Двигателят предава тягата към четирите колела посредством 8-степенна автоматична скоростна кутия. Тя работи тихо и гладко. С този мотор Volvo V60 ускорява от 0 до 100 км/ч за 5,8 секунди, а максималната скорост е 250 км/ч. В града разходът на гориво е около 10 л/100 км, а на междуселищен път е в рамките на 6 л/100 км. За хората, които пътуват много, по-практичен избор ще бъде турбодизеловият мотор със 190 к.с. Основното му предимство е по-ниският разход на гориво, който в града е 5,3 л/100 км, а извън него е едва 4,1 л/100 км. Максималният въртящ момент от 400 Нм е наличен още от 1750 до 2500 об/мин и осигурява пъргаво ускорение и уверена тяга. Спринтът от място до 100 км/ч отнема 7,9 секунди, а максималната скоростта е 220 км/ч. Задвижването на четирите колела осигурява отлично сцепление особено през зимата, когато на места по пътищата има сняг и хлъзгави участъци. Новото комби Volvo V60 вози много комфортно, тъй като окачването му гладко поглъща неравностите на пътя, дори и с 19-инчовите гуми с нисък профил. В същото време колата не се наклонява в завоите. Като опция се предлагат адаптивни амортисьори. В режим Comfort воланът е доста лек, като в спортен режим приятно натежава, но обратната връзка не е много пряка. Подобрената шумоизолация е допринесла в салона да бъде много по-тихо. Новото Volvo V60 вече се продава у нас в търговските комплекси на „Мото-Пфое”. Базовият модел с турбодизелов агрегат D3 със 150 к.с. и с 6-степенна механична скоростна кутия струва 76 640 лева, а топмоделът T6 AWD започва от 106 310 лева.", "date": "2018.12.20", "title": "Volvo V60 е перфектният семеен модел за пътешествия"}
{"url": "https://www.monitor.bg:443/bg/a/view/zapochva-proverka-na-dogovorite-na-letishte-sofija-152709", "text": "Транспортният министър Росен Желязков е разпоредил одит в „Летище София“ ЕАД за проверка на договорите за доставка на стоки в търговските обекти и за анализ на вземанията на стойност над 10 000 лв., както и предприетите действия за тяхното събиране. Одитът ще бъде извършен от Звеното за вътрешен одит към МТИТС  и следва да приключи в кратък срок, съобщиха от ресорното министерство. Проверката е в следствие на публикации в електронни меди, че в деня след освобождаването на предишния министър на транспорта Ивайло Московски и преди новият министър Росен Желязков да встъпи в длъжност, директорът на Летище София Владимир Рапонджиев е сключил ексклузивен договор без обществена поръчка и без публична процедура с новосъздадена фирма с капитал 1000 лева за снабдяване на всичките безмитни магазини на летището по наложени от нея и недоговорирани цени.", "date": "2018.12.20", "title": "​Започва проверка на договорите на летище \"София\"​"}
{"url": "https://www.monitor.bg:443/bg/a/view/ns-reshi-bez-bezkrajni-proverki-za-nezakonno-imane-152710", "text": "Без обратно действие и безкрайни проверки за незаконно имане. Това решиха депутатите при гласуването на второ четене на промените в закона за противодействие на корупцията, които бяха разгледани в пленарна зала. По същество измененията в закона бяха внесени след тълкувателното решение на ВКС, с което реално се блокираше работата на комисията „Антикоруопция”, а над 300 производства за незаконно имущество бяха поставени под риск, а редица дела от прекратяване. Сега НС прие текстове, според които прекратяването на наказателното производство няма да е пречка за внасяне на иск за отнемане на незаконно имане от страна на комисията, като КПКОНПИ ще могат да внасят такива и при спряно наказателно дело. Тези текстове бяха подкрепени със 95 гласа „за”, 64 „против” и 8 „въздържали се”. Наред с това обаче от първоначалните текстове отпаднаха няколко предложения. Едно от тях е свързано с продължителността на проверките, като комисията не се обвързваше със срокове, а другото е действието на закона да влезе в сила със задна дата от 23 януари 2018 година, когато всъщност започна работа на новата комисия. Премахването на обратната сила на закона бе подкрепено почти единодушно от народните представители и бяха одобрени със 167 гласа „за”. Всъщност още по време на дебатите в правна комисия вносителите заявиха, че оттеглят тези текстове, наред с тези на Хамид Хамид от ДПС между първо и второ четене за увеличение на някои срокове и възможност проверките от КПКОМПИ да бъдат удължавани до 18 месеца, ако се иска информация от чужбина по разследването. Депутатите обаче гласуваха  неприключилите проверки и производства пред съда да се довършват по реда на този закон, като това бе гласувано със 95 гласа „за”, 65 „против” и само 6 „въздържали се”.  Иначе поправките минаха почти без дебати, като от парламентарната трибуна се изказаха само депутати от БСП. Те разкритикуваха управляващото мнозинство и ги обвиниха в „псевдозаконодателн произвол”, като обявиха поправките като „позор за конституцуионния ред”. Според социалистите няма как гражданите да бъдат обявени за невинни по дадени наказателно производство, но да продължават да търпят санкции и гражданската конфискация да продължава.", "date": "2018.12.20", "title": "НС реши: Без безкрайни проверки за незаконно имане"}
{"url": "https://www.monitor.bg:443/bg/a/view/puskat-tramvaite-po-grafa-152701", "text": "Възстановяват се трамваите по „Граф Игнатиев“ в София, след като Столична община три пъти отлага пускането им. Улицата, по която ремонтните работи продължават, става първата в столицата със споделено движение на пешеходци и обществен транспорт. Вече са монтирани новите информационни табла на спирките, които показват движението на трамваите с номера 10, 12 и 18, съобщиха от Столична община. По цялото трасе на улицата са поставени постоянни и временни ограничители, които указват габаритите на трамвайните мотриси, а водачите на трамваите са инструктирани да се движат по „Граф Игнатиев“ с повишено внимание и ниска скорост. Центърът за градска мобилност започва кампания, с която да информира гражданите, че трамваите отново се движат по „Граф Игнатиев“ и е нужно повече внимание от страна на пешеходците. Работата по обновяването на трамвайното трасе беше приоритет в ремонтните дейности. Бяха поставени нови 298 т релси, с което се обновиха над 1200 метра от трасето. Металните огради бяха премахнати, за да се улесни достъпа на минувачите до магазините и сградите в района, но ремонтът продължава. Предстои да се завършат площадните пространства, все още се работи и по тротоарните настилки. Първоначално движението трябваше да бъде пуснато на 2 октомври. След него срокът беше удължен до 1 ноември. Малко преди изтичането му срокът стана 17 ноември, а след това - 7 декември.", "date": "2018.12.20", "title": "Пускат трамваите по „Графа“ "}
{"url": "https://www.monitor.bg:443/bg/a/view/djesika-rot-poliva-chestita-nova-smyrt-na-sveti-valentin-152707", "text": "След успеха на „Честита смърт“ от 2017 г., Джесика Рот се завръща на голям екран, за да се опита отново да избяга от смъртта. Печалбите от първия филм на поредицата на режисьора Кристофър Ландън надвишиха близо 5 пъти изразходения за заснемането му бюджет от 4,8 млн долара, като от продажба на билети прибра над 122 милиона. „Честита смърт“ генерира широко одобрение и от критиците, а ето, че следващата година хорър приключенията на Трий ще ни притеглят към киносалоните навръх Свети Валентин. Очакванията към „Честита нова смърт“ са големи, предвид положителните отзиви, които си завоюва пионерът на франчайза. Трейлърът към продукцията вече направи световната си премиера, но предупреждаваме – ако все още не сте изгледали първата лента, пропуснете промо клипа, за да не попаднете на бомбастичната доза спойлери в него. Какво ще се случи? След като успя да се измъкне от омагьосания кръг, в който с всяко духване на свещичките за рождения й ден, Трий се сблъскваше със своя убиец, преживявайки момента отново и отново, тя отново става жертва на времева клопка и за пореден път ще трябва да открие самоличността на престъпника, сложил живота й на карта. Според синопсиса, този път в целия микс ще са забъркани и някои от най-добрите приятели на изиграното от Джесика Рот момиче, което допълнително ще засили напрежението пред екрана. „Честита нова смърт“ носи и известни рискове със себе си. Предвид традицията, която Холивуд установи през последните години – да търси продължения на успешни филми само за да се облажи от зрителския интерес, но без да предлага качествен продукт в замяна, немалка е вероятността втората лента от поредицата на Ландън да се сведе единствено до болезнено повторение на познатата ни вече история. Дали режисьорът ще съумее да преодолее този синдром, ще разберем на 15 февруари, когато и ние ще можем да се поздравим от кинозалата с „Честита нова смърт“.", "date": "2018.12.20", "title": "Джесика Рот полива „Честита нова смърт“ на Свети Валентин"}
{"url": "https://www.monitor.bg:443/bg/a/view/ivajlo-zahariev-i-hristo-shopov-nosjat-ujen-vjatyr-v-rodnite-kina-152705", "text": "С българско участие можем да се похвалим в сръбския филм „Южен вятър“, превърнал се в най-гледаната премиера за последните две десетилетия в западната съседка. Лентата събира някои от най-известните артисти в страната, сред които Милош Бикович, Миодраг Радонич, Драган Белогрълич и Небойша Глоговац с родните знаменитости Христо Шопов и Ивайло Захариев. разкри пред Нова тв екранният Мартин от родната кримка „Под прикритие“. \"Южен вятър\" проследява живота на Петър Мараш – член на белградската автомобилна мафия, ръководена от опитния бос, известен като \"Царя\". Работата се върши, парите стигат за всички и кланът няма проблеми с полицията. Всичко обаче се променя, когато Мараш открадва грешната кола и влиза в конфликт с прословут нарко картел. Хитовата продукция, която ще се разпространява у нас от „Лента“. „Южен вятър“ вече се разписва с участие и по фестивали, а в дебютната си седмица на голям екран в Сърбия е бил гледан от над 80 000 зрители. Филмът има над 700 000 зрители по целия свят до момента и над 2 милиона евро приходи. Режисьор, сценарист и продуцент на лентата е Милош Аврамович, който ръководи продуцентската компания Rezim doo. През последните няколко години участва в продуцирането на филми и телевизионни сериали като Cizmasi, Senke nad Balkanom и Trail of the Beast. Продуценти на \"Южен вятър\" са Татяна Жежел Гойкович, която през 2015 г. е обявена за Продуцент на годината от FDU, и Милош Бикович, който също участва във филма.", "date": "2018.12.20", "title": "Ивайло Захариев и Христо Шопов носят „Южен вятър“ в родните кина"}
{"url": "https://www.monitor.bg:443/bg/a/view/dve-kandidatstudentski-sesii-za-su-vijte-datite-152702", "text": "Традиционно за бъдещите възпитаници на СУ „Св. Климент Охридски“ ще има две кандидатстудентски сесии. Първата ще се проведе в неделните дни в периода 24 март - 28 април 2019 г., а втората - в съботните и неделните дни от 26 май до 23 юни 2019 г.", "date": "2018.12.20", "title": "Две кандидатстудентски сесии за СУ (ВИЖТЕ ДАТИТЕ) "}
{"url": "https://www.monitor.bg:443/bg/a/view/374-zaglavija-protjagat-ryka-kym-zavetnija-oskar-152711", "text": "Американската филмова академия обяви, че разглежда рекордните 374 заглавия за най-престижната си категория на предстоящите награди „Оскар“ - тази за най-добър филм. Сред продукциите, които според членовете на кино институцията имат шанс за заветната статуетка, са „Роди се звезда“, „Вице“, „Фаворитката“, „Рома“ (която ще се бори и за приза сред чуждоезичните проекти), BlacKkKlansman, „Ако Бил Стрийт можеше да говори“ и дори „Черната пантера“. Това е най-големият брой от филми, които протягат ръка към „Оскар“-а, от 1970 г. насам. Според регламента на наградите пък за да попадне в този списък, дадено заглавие трябва да е направило премиерата си в Лос Анджелис преди 31 декември на годината, предхождаща церемонията за връчването на наградите, и да има поне 7-дневен живот на големия екран. До 10 продукции могат да бъдат номинирани за „най-добър филм“, като в рамките на този сезон, Академията ще обяви своите фаворити на 22 януари. Самите призове ще бъдат раздадени на 24 февруари. По-рано тази седмица бяха съобщени и кои 9 филма ще продължат в битката за чуждоезичния „Оскар“. За първа година Европа не доминира в категорията, като отстъпва челната позиция на Азия. Мнозина обаче подозират, че Академията си „измива ръцете“, след като е критикувана в миналото, че подценява азиатското кино. Както вече стана ясно, най-голям шанс да си тръгнат от наградите като победители този път имат „Рома“ на Алфонсо Куарон (Мексико) и „Студена война“ на Павел Павликовски (Полша). Междувременно оскарите все още нямат водещ. Макар да е широко разпространено мнението, че това е „неблагодарна работа“, както съвсем наскоро се изрази и Сандра Бълок (Академията плаща „скромните“ 15 000 долара за постоянно присъствие на сцената), мнозина вече дават заявка, че биха били склонни да се жертват за повода. Нещо повече, актрисата Бизи Филипс дори агитира чрез Туитър именно тя да влезе заеме позицията. Според източници на телевизията ABC, която ще излъчва наградите поне до 2028 г., времето за търсене на водещ е вече изтекло, тъй като Академията се забавила дори с избора си на Кевин Харт. Това е и причината да циркулира предложението церемонията на 24 февруари да премине без водещ, като вместо това редица знаменитости да се изреждат на сцената и да четат от подготвения сценарий. Напоследък в средите се тиражира и мнението, че наградите не само не е нужно да намират своя водещ, но трябва да прекратят изцяло и телевизионното си излъчване.", "date": "2018.12.20", "title": "374 заглавия протягат ръка към заветния „Оскар“"}
{"url": "https://www.monitor.bg:443/bg/a/view/naturalen-domashen-krem-spasjava-ot-petna-152683", "text": "Натуралният домашен крем спасява от петната и напукването на кожата през зимата в резултат на студовите алергии. Може да се ползва и козметика, но медицинската е скъпа, а по-евтината е натъпкана със стабилизатори и химически вещества. Те могат да създадат проблеми при по-чувствителните хора. За да предотвратим нежелан ефект и да сме наясно какво нанасяме върху лицето си, можем да си приготвим сами крем без консерванти и вредни вещества. За него са необходими масло от черен тамян – 30 мл, зелен чай – 60 мл, екстрак т от маргаритки – 7 мл, стеаринова киселина – 2 мл, ефирно масло от върбинка – 5 капки. На водна баня сложете 2 мерки – с масло и със зелен чай. При температура 60 градуса добавете в маслото стеаринова киселина. В тази смес налейте чай, сложете съдът в чиния с хладка вода. Когато температурата на крема стане 35-40 градуса, добавете смес от екстракта маргаритки и ефирното масло. Разбъркайте. Крема сложете в стерилно бурканче и го съхранявайте в хладилника не повече от две седмици. До края на този период продуктът трябва да се изразходва, за да не остарява.", "date": "2018.12.20", "title": "Натурален домашен крем спасява от петна "}
{"url": "https://www.monitor.bg:443/bg/a/view/getuik-blokirano-zaradi-droni-152694", "text": "Всички излитания и кацания на лондонското летище \"Гетуик\" бяха преустановени след съобщения за прелитания на два безпилотни дрона, съобщи телевизия \"Скай нюз\". \"След съобщенията за двата дрона, които летяха над летище\" Гетуик \", трябваше да преустановим полетите по време на разследването\", заяви говорител на летището. От летището заявиха, че инцидентът в момента се разследва и се извиняват на пътниците за причиненото неудобство. От \"Гетуик\" подчертаха, че безопасността е приоритет. Властите дори вдигнаха във въздуха полицейски хеликоптери, за да помогнат в издирването на нарушителите. Подобен инцидент се случи и през лятото на 2017 година, когато бяха отменени няколко полета.", "date": "2018.12.20", "title": "Летище Гетуик блокирано заради дрони"}
{"url": "https://www.monitor.bg:443/bg/a/view/kak-da-se-predpazim-ot-studovite-alergii-152684", "text": "За да се предпазим от студовата алергия, е твърде трудно, но можем поне да си помогнем, за да смекчим непоносимите болки. Отслабването на организма спомага за проявата на заболяването. Затова не бива да допускаме спад в имунната система и изсушаване на кожата. Препоръчително е да се приемат повече храни, богати на витамин А, Е и С. За да си ги набавим, е добре да се консумират моркови, тикви, шипки, цитрусови плодове, зеле и касис. Топлите обувки, дрехи и ръкавици също помагат до известна степен за справяне с проблема. Пушачите е по-добре да спрат или поне да ограничат цигарите. Установено е, че те страдат от системен недостиг на витамин С, което по-бързо състарява кожата, изсушава я и спомага за появата на микроранички. Няколко капки лимонов сок, добавен към всякакво растително масло е отлично средство за правене на маслени бани вкъщи. Препоръчва се да се ползват и подходящи овлажняващи продукти за откритите части на тялото. Особено подходяща е т. нар. молекулярна козметика. В този случай биологично активните вещества се обработват чрез т.нар. студено емулгиране, при което се запазват всички полезни вещества в тях и не се използват химични консерванти. Те предпазват кожата от негативното действие на ниските температури и стимулират капилярното кръвообращение.", "date": "2018.12.20", "title": "Как да се предпазим от студовите алергии "}
{"url": "https://www.monitor.bg:443/bg/a/view/vremeto-slynchevo-i-studeno-jylt-kod-v-11-oblasti-152697", "text": "В сутрешните часове, в низините и котловините ще има ниска слоеста облачност или мъгла. В останалите райони през деня ще е предимно слънчево с разкъсана висока облачност. Ще е почти тихо. По поречието на Дунав и на места в Източна България, мъглите и ниската облачност ще са трайни и там дневните температури ще останат по-ниски, между минус 3° и минус 1°. В останалата част от страната максималните ще са между 1° и 6°. Почти през целия ден по Черноморието ще има ниска слоеста облачност, но ще остане без валежи. Ще е почти тихо. Привечер ще са появи сляб югоизточен вятър. Максималните температури ще са 2 - 4°, вълнението на морето ще е 1 - 2 бала. Температурата на морската вода е 7 -8°. В планините ще бъде предимно слънчево, с висока облачност, без валежи. Ще духа до умерен вятър от запад-югозапад. Максималната температура на височина 1200 метра ще е около 3°, на 2000 метра - около минус 1°. Жълт код за ниски температури е обявен в 11 области на страната, сочи справка на сайта на Националния институт по метеорология и хидрология при БАН. Предупреждението за отрицателни дневни температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград и Силистра.", "date": "2018.12.20", "title": "Времето: Слънчево и студено, жълт код в 11 области"}
{"url": "https://www.monitor.bg:443/bg/a/view/jabylki-i-med-pazjat-ustnite-pri-minusovi-temperaturi-152686", "text": "През зимата устните, както и кожата на лицето страдат от студа. Изпръхване, а често пъти и напукване дори до кръв измъчват и жените, и мъжете. Затова дерматолозите препоръчват да се нанася мазен крем или гел върху тях преди излизане при минусови температури. В такъв случай обаче дамите не биха могли да слагат червило. Изходът от това неудобство е да се полагат повече грижи, когато са вкъщи. Помагат домашните маски с ябълка и мед. Те ги омекотяват и ги правят сочни. Малко парченце обелена ябълка се настъргва на ситно ренде. Получава се 1 чаена лъжичка, в нея се слага 1/2 чаена лъжичка краве масло и се разбърква до получаването на кашичка. Нанася се върху устните и престоява 15 минути. Вместо ябълка могат да се използват банани, кайсии, диня, пъпеш или краставица. Вариант е и мазането на устните с мед, като с него се масажират 5 – 10 минути, за да поемат по-добре минералите. Тази лесна маска играе ролята и на скраб. За да бъдат устните ви всякога добре овлажнени, пийте повече вода - около 2 л на ден. В тази сметка не влизат кафето, чаят и соковете. Употребата на повече мазни храни играе положителна роля за цялото лице. Хапвайте ги без притеснение, ако имате добър метаболизъм и не сте застрашени от натрупване на излишни килограми. Веднъж седмично правете маска от една малка чаена лъжичка куркума с няколко капки мед и пресни листенца босилек, така че да се получи гъста паста. Най-добре е за целта да използвате дървено хаванче или друг подходящ съд, в който да стриете добре съставките. Намажете устните и оставете маската върху тях за половин час. Измийте. Вечер преди лягане нанесете маска, приготвена като каша, от 1 чаена лъжичка пълномаслена сметана, в която сте разбъркали 1/2 чаена лъжичка мед и 1/2 чаена лъжичка куркума. Опитайте да престои маската върху устните ви цяла нощ. Ако не успеете, измийте, преди да заспите. За подобряване на кръвообращението на устните вечер ги масажирайте 5 минути с влажна четка за зъби с естествен косъм. Първо я потопете в топла вода с хлебна сода (в 1 чаша вода се разтваря 1/2 ч.л. сода), а след това в охладена преварена вода с лед. След масажа намажете устните с мазен крем.", "date": "2018.12.20", "title": "Ябълки и мед пазят устните при минусови температури "}
{"url": "https://www.monitor.bg:443/bg/a/view/trima-kosmonavti-se-vyrnaha-uspeshno-ot-mks-152695", "text": "Пилотираният космически кораб \"Союз МС-09\" с трима членове от екипажа на Международната космическа станция се приземи успешно в покритата със сняг казахстанска степ, предадоха световните агенции. От МКС на Земята се върнаха руският космонавт Сергей Прокопиев и астронавтите на НАСА и на Европейската космическа агенция - американката Серина Ауньон-Чанселър и немецът Александер Герст. Герст, за когото това бе втора мисия, бе командир на МКС. Тази седмица той предаде поста на руснака Олег Кононенко. Тримата членове на екипажа на МКС прекараха повече от 190 дни в станцията, извършвайки експерименти, които биха били невъзможни на Земята.", "date": "2018.12.20", "title": "Трима космонавти се върнаха успешно от МКС "}
{"url": "https://www.monitor.bg:443/bg/a/view/trymp-vyv-video-obryshtenie-spechelihme-vojnata-sreshtu-isljamska-dyrjava-152696", "text": "Белият дом разпространи видеообръщение, в което президентът Доналд Тръмп обяснява неочакваното си решение да изтегли войските на САЩ от Сирия. \"Ние спечелихме срещу „Ислямска държава”. Време е нашите военни да се върнат у дома\", заявява Тръмп. Това предизвика тревога и възмущение сред ръководителите на министерството на отбраната и военните командири. До последния момент те се опитвали да убедят президента да не взима това решение. Изненадващото обявяване на победа над ислямистите е в противоречие с оценките на експерти за положението в Сирия. В обръщението си Тръмп посочва колко е тежко да пишеш писма и да се обаждаш на близките на загинали в битка. Вчера официални американски представители съобщиха, че Тръмп ще изтегли от Сирия всичките 2000 американски войници, намиращи се там. Това предизвика тревога и възмущение сред републиканските законодатели. Служители казаха, че ръководители на министерството на отбраната и военни командири до последния момент са се опитвали да разубедят президента да взима това решение. Изненадващото обявяване на победа над ИДИЛ е в противоречие и с оценките на собствените му експерти за положението в Сирия, отбелязва АП. Висш правителствен служител заяви пред репортери, че решението за изтегляне на американските военни се базира на убеждението на Тръмп, че американските войници в Сирия нямат други задачи освен да се бият с \"Ислямска държава\", която сега държи около 1 процент от територията, която владееше, когато беше най-силна. Само преди няколко дни специалният пратеник на САЩ в антиджихадистката коалиция Брет Макгърк каза, че американските войски ще останат в Сирия дори след като ИДИЛ бъде изгонена от бастионите си. А преди две седмици генерал Джоузеф Дънфорд, председател на Съвета на началник-щабовете, каза, че САЩ все още има да свършат много работа, за да обучат местните сирийски сили как да не допуснат възраждане на \"Ислямска държава\" и да стабилизират страната. Франция има намерение да продължи с борбата срещу тероризма в Сирия, независимо от решението на президента на САЩ Доналд Тръмп за пълно изтегляне на американските военнослужещи от тази страна. Това заяви френският министър по европейските въпроси Натали Лоазо пред телевизионния канал \"Си Нюз\". \"Борбата с тероризма ни най-малко не е приключила. Тя отбеляза значителни успехи, в частност в Сирия, където действията се водят в рамките на международната коалиция. Но е необходимо тази борба да продължи\", каза Лоазо. Според нея решението на Тръмп трябва да накара още веднъж Франция да се замисли за това да разполага в Европа с възможността за самостоятелно взимане на решения, да разполага със стратегическа автономност в условия, в които терористичната заплаха си остава. \"Нашите решения трябва да се взимат от нас самостоятелно\", каза френската представителка. Германия предупреди, че решението на президента на САЩ Доналд Тръмп да изтегли войските от Сирия може да изложи на опасност битката срещу джихадистите от \"Ислямска държава\" и да постави под риск постиженията на фронта, информира АФП. \"Ислямска държава\" е отблъсквана, но заплахата се запазва. Има опасност, която вследствие на решението на Тръмп може да навреди на борбата срещу \"Ислямска държава\" и да постави под риск, което е постигнато\", се казва в съобщение на външния министър на Германия Хайко Маас. Министърът на външните работи на Турция Мевлют Чавушоглу разговаря вчера по телефона с държавния секретар на САЩ Майкъл Помпео, с когото обсъдиха решението на Вашингтон да изтегли войските си от Сирия. Други подробности, както и реакция на Анкара на това решение не се посочват. Президентът на САЩ Доналд Тръмп защити решението си да обяви победа над \"Ислямска държава\" и изцяло да изтегли американските войски от Сирия, като каза, че изпълнява свое предизборно обещание, предаде Ройтерс. \"Напускането на Сирия не беше изненада. Водил съм кампания за това години наред, а преди шест месеца, когато съвсем публично заявих, че искам да го направя, се съгласих да остана още известно време. Русия, Иран, Сирия и други са местният враг на ИД. Ние вършехме тяхната работа. Време е да се върнем у дома и да се възстановим. Да направим Америка отново велика\", написа Тръмп в Туитър. Той добави, че \"е време най-после други да се бият в Близкия изток\" и че САЩ не държат да са \"жандармът на Близкия изток\". САЩ започнаха да изнасят с товарни коли въоръжение от Сирия след като Вашингтон обяви решението да изтегли войските си от тази страна, съобщи вчера турският телевизионен канал \"Хабертюрк\".  Американските камиони са тръгнали в сряда вечерта към границата с Ирак. \"Хабертюрк\" твърди, че в камионите може да има въоръжение, което по-рано е било предадено в ръцете на кюрдските формирования Сили за защита на народа за борба с терористичната групировка \"Ислямска държава\" (ИДИЛ).  Анкара смята за погрешно решението на Вашингтон да доставя оръжие на сирийските кюрди. Тя свързва Силите за защита на народа с Кюрдската работническа партия, която смята за терористична организация и твърди, че полученото от тях американско оръжие би могло впоследствие да бъде насочено против Турция.  Вашингтон започна военната операция против ИДИЛ Ирак през юни 2014 г., а в Сирия през септември 2014 г. Решението на Тръмп за извеждане на войските от Сирия свари неподготвени не само съюзниците на САЩ, в това число в Близкия изток, но и членове на Американския конгрес. Редица влиятелни сенатори от двете партии се обявиха против тази стъпка на администрацията. Франция има намерение да продължи с борбата срещу тероризма в Сирия, независимо от решението на президента на САЩ Доналд Тръмп за пълно изтегляне на американските военнослужещи от тази страна. Това заяви френският министър по европейските въпроси Натали Лоазо пред телевизионния канал \"Си Нюз\". \"Борбата с тероризма ни най-малко не е приключила. Тя отбеляза значителни успехи, в частност в Сирия, където действията се водят в рамките на международната коалиция. Но е необходимо тази борба да продължи\", каза Лоазо. Според нея решението на Тръмп трябва да накара още веднъж Франция да се замисли за това да разполага в Европа с възможността за самостоятелно взимане на решения, да разполага със стратегическа автономност в условия, в които терористичната заплаха си остава. \"Нашите решения трябва да се взимат от нас самостоятелно\", каза френската представителка. Министърът на външните работи на Турция Мевлют Чавушоглу разговаря днес по телефона с държавния секретар на САЩ Майкъл Помпео, с когото обсъдиха решението на Вашингтон да изтегли войските си от Сирия. Други подробности, както и реакция на Анкара на това решение, не се посочват.", "date": "2018.12.20", "title": "Тръмп във видео обръщение: Спечелихме войната срещу \"Ислямска държава\" (ОБЗОР)"}
{"url": "https://www.monitor.bg:443/bg/a/view/deputatite-glasuvat-osvobojdavaneto-na-liljana-pavlova-kato-ministyr-152699", "text": "Народните представители ще гласуват на днес закриването на Министерството на Българското европредседателство и освобождаването на ресорния министър Лиляна Павлова от поста ѝ начело на ведомството. Решението ще влезе в сила на 1 януари 2019 г. Закриването на министерството настъпва след края на тройното ротационно председателство и бе очаквана стъпка. Самата Павлова ще се върне в парламента като депутат след рехабилитация заради счупване на крака. След гласуването на първа точка депутатите ще преминат към обсъждане на второ четене на спешните промени в антикорупционния закон. Те предвиждат незаконно придобито имущество да се отнема в полза на държавата, дори когато наказателното производство е прекратено и отпадане на досегашните срокове за конфискация. Промените бяха внесени от председателя на правната комисия Данаил Кирилов в отговор на тълкувателно решение на Върховния касационен съд. Според председателя на Антикорупционната комисия в момента у нас се водят над 300 такива дела, касаещи имущество на стойност над 22 млн. лева.", "date": "2018.12.20", "title": "Депутатите гласуват освобождаването на Лиляна Павлова като министър"}
{"url": "https://www.monitor.bg:443/bg/a/view/kevr-shte-obsydi-iskanoto-uvelichenie-na-cenata-na-sinioto-gorivo-152698", "text": "На заседание в сградата на КЕВР ще се проведе открито заседание за обсъждане на доклад за утвърждаване на цена на „Булгаргаз“ ЕАД, по която общественият доставчик продава природен газ на крайните снабдители и на клиенти, присъединени към газопреносната мрежа за I тримесечие на 2019 г. Исканото увеличение на цената е с 3.5%, или 1.52 лв./MWh., което е по-ниско от първоначално предвидените близо 5 на сто. Посочената причина за искането от страна на „Булгаргаз“ е поскъпването на петрола. Ако искането бъде одобрено, увеличението ще влезе в сила за първото тримесечие на 2019 г. По-високи сметки с около 2% ще има само при промишлеността и при потребителите, които се отопляват на газ. Отражение няма да има в сметките на бита за топла вода и парно.", "date": "2018.12.20", "title": "КЕВР ще обсъди исканото увеличение на цената на синьото гориво"}
{"url": "https://www.monitor.bg:443/bg/a/view/emil-neshev-zatopljaneto-na-vremeto-shte-syzdade-opasnost-ot-lavini-152674", "text": "Зачестиха инцидентите в района на Седемте рилски езера, казва в интервю пред \"Монитор\" директорът на Планинската спасителна служба (ПСС) към БЧК. - След последния навалял сняг можем да кажем, че условията в планините вече са чисто зимни. Затова хората трябва да са наясно какви са условията на зимната планина като цяло. Силните ветрове и новият сняг вече са образували снежни дъски и козирки по билата. Те крият своите опасности, затова и предупреждаваме, че има вероятност за попадане в лавини. Туристите трябва да имат съответната подготовка, за да разпознаят къде са тези опасности и да ги избегнат. На много места има големи навевки от сняг, като имам предвид такива над 50 см. Това крие рискове. При всички положения, изкачвайки се в планината, трябва да познаваме маршрута, който предприемаме, да преценим дали е подходящ за възможностите и екипировката ни. - Обикновено високите температури и силното слънце, от една страна, могат да отслабят снежната покривка и тя да е по-подвижна. От друга, това са фактори, които влияят на слягането и уплътняването й. Така че се създават предпоставки за по-лесно падане на лавина, но е важно да се знае, че ходейки в планината, трябва да преценяваме всяко наше действие. Само така ще се предпазим от неприятни инциденти. - Не бих конкретизирал. На всеки склон с подходящ наклон и снежна покривка съществува опасност от лавини. Затова не може да се конкретизира кои планини са най-опасни. Лавини падат и в ниските части, и в гористите, така че всяка планина крие своите рискове. Все пак по-големите планини като Рила, Пирин, Стара планина крият най-големи рискове от лавинни инциденти и там трябва да сме с повишено внимание. Но нека не подценяваме нито една планина. - Факторите за образуването на лавина са много. На първо място трябва да знаем, че не бива да подценяваме планината. Добре е хората да минат на обучения, които ще им дадат достатъчно знания. Така ще могат да преценят обстановката на терен. Другият начин е да съберем информация от други източници - какво е времето, дали има условия за снежни дъски, количеството на снеговалеж през последните дни. - Колкото до случая в „Алеко“, не бих казал, че е точно бедствие. Децата са били в хижата, на топло, имало е храна. Друг е въпросът дали е преценена наистина обстановката, защото прогнозите са точни и организаторите на партито е можело да предвидят този обилен снеговалеж. По-скоро обаче проблемът е, когато няма хижи в планината или са на голямо разстояние една от друга. Тогава е важно да съберем информация, за да не ни завари лошото време по средата на маршрута. Иначе наистина наблюдавам като цяло подценяване на условията в планините и надценяване на възможностите на хората. Това се потвърждава от анализите на последните ни две-три акции. Буквално се загърбват основни правила, защото се смята, че маршрутът е познат. - Точно така. Когато намерихме мъжа, той беше в състояние на крайно изтощение и ставаше дума буквално за часове. Може би закъснение с час-два щеше да е фатално. Това е пореден пример за подценяване на условията в планината. От една страна, обилният снеговалеж и новата снежна покривка затрудняват ходенето, от друга - мъглата и ниските температури, лошият обхват на телефоните във високите части усложняват ситуацията. Общо взето, инцидентите в планините са заради натрупването на такива множество малки грешки. - В този случай съпругата на мъжа, когото издирвахме. - Не, но предполагам, че се е възстановил, защото нямаше сериозни измръзвания. - Анализът показва, че сме оказали помощ приблизително на толкова хора, на колкото сме помогнали и предната година. Става дума за над 2500 пострадали в планината, независимо дали са на ски писти или в планината като цяло. Прави впечатление обаче, че е повишен броят на акциите. Докато миналата година сме имали около 90 акции, само до 1 декември имахме 108. А досега имаме още доста. Под спасителна акция имам предвид инцидентите във високата планина, свързани с организиране на групи спасители, които тръгват от дадено населено място, за да оказват помощ - това наричаме спасителна акция. То е различно от ежедневната акция, при която работим с пострадали хора, да речем на хижа „Алеко“ или на други места. - Винаги има такива. Но те са различни. Имам предвид случаите, в които спасителите са излизали на терен. Другото, което прави впечатление, е твърде високият брой на инциденти в района на Седемте езера в Рила. Само за три месеца през лятото имаме над 26 акции в района. - По две причини. Едната е лесният достъп до района, тъй като има въжена седалкова линия, която много лесно качва туристи от района на Паничище в района на хижа „Рилски езера“. Хората си мислят, че отиват в парк, а много бързо попадат във високата планина, където условията се променят. Туристите не са наясно, че попадат в такава среда, което означава, че подценяват условията. Много често във високата планина излизат възрастни хора със сърдечни проблеми, което води до инциденти, и то с фатален край. Тази година имаме повече от 11 случая с фатален изход, като по-голямата част са точно заради сърдечносъдови заболявания и дихателна недостатъчност. - Продължават и няма нищо лошо в това. Но хората трябва да са наясно с рисковете. Всичко трябва да се прави с разум. Подценяването на планината е един от най-големите проблеми. - Трудно ми е да преценя дали повече хора си правят планинска застраховка. Бих казал, че в много от случаите, в които оказваме помощ, хората нямат застраховка. Това е жалко, защото ние винаги ще подаваме ръка, независимо дали бедстващите имат застраховка, или нямат. Но ако са направили такава, ни помагат. Чрез планинската застраховка ние успяваме да съберем само една малка част от разходите по една операция. Дейностите по спасяването са изключително скъпи и ако не успеем да си възстановим поне малка част от разходите, ще ни е трудно да оказваме качествено помощ. - Бих ги посъветвал да подхождат към планината с респект. Много добре да преценят възможностите и екипировката си, да помислят как бързо и лесно да изпратят координати, ако бедстват. Може да си свалят безплатното приложение на ПСС за локация. Така че нека да подхождат към планината с разум. Роден е на 18 май 1964 година Над 20 години работи в Планинската спасителна служба на БЧК Началник на Учебния център на Планинската спасителна служба при БЧК", "date": "2018.12.20", "title": "Емил Нешев: Затоплянето на времето ще създаде опасност от лавини "}
{"url": "https://www.monitor.bg:443/bg/a/view/namaljavat-ezikovite-paralelki-uvelichavat-matematicheskite-152667", "text": "Намаляване на езиковите паралелки и увеличаване на приема в паралелките с математически и природоматематически профили. Тази идея е била представена от просветното министерство по време на Отрасловия съвет за тристранно сътрудничество в областта на средното образование. Тя ще бъде включена в нов механизъм за прием в гимназиите, който се подготвя за следващата учебна година, обясни председателят на Съюза на работодателите в системата на народната просвета Диян Стаматов. Създаването на повече паралелки по математика, природни науки, софтуерни науки и намаляването на чисто езиковите ще става постепенно. „Това а по-скоро там, където има голямо количество на чисти езикови паралелки, те да бъдат разумно премерени с някакъв друг профил“, разясни идеята Стаматов. По този начин учениците ще имат по-добра възможност да влязат във висше учебно заведение и да приложат усвоените в гимназията знания. Стаматов подчерта, че основната цел е да се правят умерени крачки, за да няма напрежение. „Тези промени трябва да са добре премерени. В днешно време всеки иска да учи език, но той сам по себе си не дава професия. Затова е добре да бъде съчетано с някакъв друг тип допълнителна подготовка“, коментира той. По време на отрасловия съвет е обсъдено и професионалното образование спрямо спецификата на общината. Стаматов обясни, че трябва да се обърне внимание на това, което е важно за дадена община, и на бизнеса. „Регионалните инспектори ще правят работни срещи между бизнеса, директорите на учебните заведения и родителските организации, за да се намери пресечната точка и какви кадри ще са необходими за следващите 4 - 5 години, когато се очаква да завършат тези ученици, за да има къде да работят и да прилагат това, което са завършили“, уточни Стаматов. На съвета е представено и проучване за миграцията на учениците, след като завършат средно образование. Според него почти 30% от завършилите профилирани паралелки си в 12-и клас. Учениците от математически паралелки били 9%, докато тези от професионални - едва 3%. Стаматов подчерта, че езиковият профил на тези ученици не ги прави конкурентоспособни в държавата, в която отиват. „Езикът сам по себе си не дава нищо друго освен добра комуникация там, където си. Важно е всички ученици, или поне една голяма от част от тях, да остават в България и да се работи целенасочено“, сподели той.", "date": "2018.12.20", "title": "Намаляват езиковите паралелки,  увеличават математическите "}
{"url": "https://www.monitor.bg:443/bg/a/view/vseki-10-i-plamva-ot-studova-alergija-152682", "text": "Всеки десети в България пламва от студова алергия, когато живакът падне под нулата. Откритите част на тялото им изпитва неописуема болка, появяват се нетърпимо сърбящи обриви, пръстите се подуват, чувствителността на ръцете намалява. Човек се чувства така, сякаш е скован в менгеме, обясниха от Българското дружество по алергология. Това е един от най-честите здравословни проблеми през зимата. При него има генетична зависимост, предава се наследствено, най-често на жените, поясниха от там. Наблюдението на алерголозите показва, че 2/3 от хората, страдащи от алергии, предизвикани от студа, смятат, че имат настинка, мигрена, конюнктивит остеохондроза или отравяне. Така лечението се забавя, а симптомите се задълбочават. Причината е, че организмът не изработва типични антитела срещу студа, наречени студови аглутинини. Последствието е, че тъканните белтъци временно се съединяват помежду си и тези конгломерати, наречени имунни комплекси, и така карат организма да страда.  Причините за студовата алергия не са напълно изяснени, но не е за пренебрегване наследственият фактор. Тя може да се отключи както от студения вятър или обливане с ледена вода, така и от студени напитки. Ниските температури през зимата, в комбинация с влиянието на парното и климатиците са фактори, водещи до изсушаване на кожата, както и честото й разраняване в много случаи. При това защитните функции на кожната покривка отслабват, което улеснява размножаването на различни бактерии и гъбички , а оттук възникват и възпалителни процеси. Температурните разлики между топлите помещения и уличния студ предизвикат дори термичен шок, при което кръвоносните съдове се свиват, кожата започва да се лющи, зачервява и разранява. Когато тялото се изложи на по-ниски температури, настъпва обезкървяване на кожата. Заради това, че там се движи бедна на кислород кръв, може да се стигне до цианоза - върху кожата постепенно избиват лилави петна, усеща се парене и сърбеж, а по откритите места като челото и носа може да се появи дори болка. Успоредно с чувствителността на кожата след въздействието на студеното възникват и допълнителни процеси, които са пряк резултат от намалената имунна защита. Това може да е главоболие, отпадналост, запушен нос, кашлица и зачервяване на очите. Ако не се вземат навременни мерки, може да се получат плътни образувания по пръстите на ръцете или около. Диагнозата студова алергия се поставя, след като се направи консултация със специалист дерматолог, който да назначи лабораторно кръвно изследване. Студовата алергия се потвърждава или отхвърля с кръвен анализ на имуноглобин Е. Студовата, както и останалите алергии не се лекува, само се потиска проявата. Обикновено след пет-шест години тя изчезва. Най-малкото, което можете да направите през зимата, е, да не излизате без шал, шапка и ръкавици. Заменете кремовете на алкална основа с такива, които съдържат масло от жожоба. Преди излизане не си слагайте козметика, която е на водна основа. .", "date": "2018.12.20", "title": "Всеки 10-и пламва от студова алергия  "}
{"url": "https://www.monitor.bg:443/bg/a/view/energijnata-komisija-na-ns-shte-nishti-systojanieto-na-svobodnija-pazar-na-tok-152690", "text": "Състоянието на свободния пазар на електроенергия и ефекта му върху цените ще обсъжда днес на заседание парламентарната комисия по енергетика, сочи информация на сайта на Народното събрание. Заседанието е насрочено за 14.00 в зала „Запад” на парламента. Обсъждането е във връзка с недоволство на бизнеса от скока на цените на електроенергията на Българската независима енергийна борса (БНЕБ). От АИКБ заявиха, че единственият продавач на борсата е държавата в лицето на АЕЦ-а и ТЕЦ „Марица изток-2” и с високите цени цели да събере нужните средства за купуване на необходимите парникови квоти за да може държавният ТЕЦ да работи и догодина. През миналия месец енергийният министър Теменужка Петкова заяви пред протестиращите миньори и енергетици от Маришкия басейн, че една четвърт от необходимите квоти за работата на ТЕЦ \"Марица изток 2\" вече са закупени, а до 21 декември \"Български енергиен холдинг\" ЕАД ще купи всички останали. През миналата седмица на среща с представители на работодателските организации Петкова обяви за възможността за отпускането на помощ на индустриалните предприятия в България, чиято конкурентоспособност е изложена на риск поради влиянието на квотите за въглеродни емисии върху крайната цена на електрическата енергия, биха могли да получат помощ под формата на компенсиране на непреките разходи. Опцията е предвидена в Директива 2018/410/ЕО, която трябва да бъде транспонирана в българското законодателство. Сумите за компенсация могат да се изчисляват по специална методика, като директивата предвижда те да бъдат до 25% от постъпленията от продажба на квоти.", "date": "2018.12.20", "title": "Енергийната комисия на НС ще нищи състоянието на свободния пазар на ток"}
{"url": "https://www.monitor.bg:443/bg/a/view/kitajski-mitnichari-zaloviha-nelegalen-vnos-na-91-hil-t-otpadyci-152692", "text": "Китайски митничари заловиха поредният нелегален внос на 91 хил. т отпадъци, като основната част от количеството са били синтетика и шлака, съобщава „Синхуа”. От началото на годината властите в най-голямата комунистическа държава са установили незаконен импорт на 1,55 млн. т твърди отпадъци. Китай започна да внася отпадъци от цял свят през 80-те години на миналия век. От януари до края на октомври 2018 г. внесените легално количествата са намалели с над 51% до 17,27 млн тона. Пекин планира към края на следващата година напълно да спре доставките от чужбина твърди отпадъци. Изключение ще се прави само за количествата съдържащи незаменими ресурси. Правителството на Китай вече забрани вноса в страната на 24 вида твърди отпадъци, в това число пластамаса и хартия и установи строги ограничения за други материали, годни за повторна употреба.", "date": "2018.12.20", "title": "Китайски митничари заловиха нелегален внос на 91 хил. т отпадъци"}
{"url": "https://www.monitor.bg:443/bg/a/view/sa-sht-s-novi-sankcii-sreshtu-rusija-152693", "text": "САЩ наложиха нови санкции, свързани с Русия, като същевременно обявиха, че възнамеряват да отменят санкциите срещу руските компании \"Русал\", EN+ и ESE. Това става ясно от информация на американското финансово министерство, цитирана от Ройтерс. Трите компании са се съгласили с промени в преструктурирането, включително намаляването на дела от капитала на предприятията на руския олигарх Олег Дерипаска. Министерството на финансите на САЩ също така е добавило 18 руски физически лица и четири руски компании към списъка със санкциите, включително главния счетоводител на руска компания, за която се твърди, че е участвала в информационна война. В черния списък са сътрудниците на руското ГРУ, които са обвинени за извършването на опита за убийство на Сергей Скрипал във Великобритания. В американските документи те са вписани с истинските си имена, които бяха разкрити от журналистите по време на разследването. Това са Анатолий Чепига и Александър Мишкин. Сред санкционираните е \"Федералната агенция за новини РИА ФАН, която е свързана с готвача на Путин Евгени Пригожин. Междувременно руският президент Владимир Путин отговори на въпрос за опасността от нов глобален военен конфликт по време на голямата си годишна пресконференция, съобщи кореспондентът на „Монитор“ в Москва Мила Кудрина. „В последните години в света нараства тенденцията на недооценяване на риска от ядрена война“, заяви той. Путин се съгласи с констатацията на американския си колега Доналд Тръмп, който по-рано във видеообръщение заяви: \"Ние спечелихме войната срещу „Ислямска държава”. „Доналд е прав, съгласен съм с него“, бяха точните думи на руския лидер. Относно неочакваното решение на US президента да изтегли войските на САЩ от Сирия, Путин посочи, че американските военни са там от 17 години и често заявяват, че се изтеглят. Путин коментира и друга актуална тема – инцидента в Керченския пролив. В тази връзка той заяви, че съдбата на задържаните в Русия украински военни ще зависи от съдебния изход на наказателното дело по случая. Руският президент коментира и личния си живот. „Като порядъчен човек, все някога ще трябва да се оженя!“, обеща в четвъртък Путин. Заявлението му прозвуча в отговор на журналист, който се поинтересува планира ли да промени семейното си положение държавният глава, който от 2013 г. е разведен.", "date": "2018.12.20", "title": "САЩ с нови санкции срещу Русия"}
{"url": "https://www.monitor.bg:443/bg/a/view/mvf-odobri-7-6-mlrd-transh-za-arjentina-152691", "text": "Съветът на директорите на Международния валюутен фонд (МВФ) одобри отпускането на 7,6 млрд. долара в рамките на кредитна линия в размер на 56,3 млрд. долара. През октомври фондът одобри увеличението й с още 6,3 милиарда, над предишните от 50 млрд. долара. От финансовата институция са отчели известна стабилизация на икономиката на латиноамериканската държава, най-вече на котировките на аржентинското песо. Констатира се и забавяне на инфлацията, която обаче си остава висока. От МВФ смятат още, че икономиката на страната все още е уязвима по-чувствителна стабилизация може да се очаква най-рано през второ тримесечие на следващата година.", "date": "2018.12.20", "title": "МВФ одобри $7,6 млрд. транш за Аржентина"}
