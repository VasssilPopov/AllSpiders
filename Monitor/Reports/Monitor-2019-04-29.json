{"url": "https://www.monitor.bg/bg/a/view/konstantin-zankov-konkurentite-ni-pravjat-po-silna-reklama-na-turizma-si-163815", "text": "- За зимния сезон като цяло имаме спад от 2,2% в броя на туристите. Около 1,2 милиона туристи са посетили страната ни. Броят на нощувките обаче се е увеличил с 1,6%. На практика са дошли по-малко гости, но за по-дълго време. Естествено, при различните курорти можем да направим и различен анализ. Обобщено резултатите не са добри, можехме да постигнем много повече. Виждаме за последните четири-пет години имаме традиционен ръст и лято, и зима, който тази година го няма. - В последната зима ни попречи например намаляването на броя на ниско бюджетните компании, пътуващи до България. Те в предишните години много ни помагаха. Сега имаше по-малко полети. Освен това геополитическата ситуация навън се успокои и нашите конкуренти - от съседните страни Турция, Гърция, по-далечните - Тунис и Мароко, се завърнаха ударно на пазара. Те успяха с офанзивна рекламна кампания да привлекат огромен брой туристи и просто взеха голям брой от ключовите ни пазари. Тук визирам най-вече Русия и Германия. Ние трябва да се погрижим ефективно и целенасочено за маркетинга на България като туристическа дестинация. - Скиорите си отиват на ски. Да. Не бива да забравяме, че в доста случаи вземането на решение за отиване на ски ваканция се взема в последния момент за разлика от почивките на море, където нещата се планират по-отрано. Да не говорим, че например Турция също започва все по-силно да развива своите зимни курорти и е въпрос на време южната ни съседка да започне да предлага висококачествени ски ваканции. - За последната зима основно скиорите са от съседните на нас държави, също така Великобритания, Германия, Русия и други. Всеки пазар е с различно потребителско поведение, брой нощувки, период на ваканции. - Водещите пазари за ски туризъм у нас са Гърция, Румъния, Северна Македония, Турция, Сърбия. - Мисля, че около 30-40%. - Основно в категория хотели три и четири звезди. - Има големи разлики в цените, зависещи от времето на посещенията, включените услуги в пакета, категорията на обекта и други фактори. През зимата например най-високите периоди са около Нова година. Тогава имаме 5-звездни хотели и по 300 евро на вечер, а в други периоди имаме и семейни хотели по 30 евро. - От други националности също са платежоспособни, например скандинавските туристи. Примерно китайските също, но те за момента са малко в България и са активни в културно-познавателния туризъм. При германците плюсът е, че имат по-дълъг престой и така харчат доста повече пари. Балканските ни туристи също инвестират добре в местната ни икономика, но идват за по-кратко време в ски центровете ни или другаде в страната, но и са по-чести посетители на хотелите. - Да, около 2,7 дни е продължителността на престоя на гърците у нас през зимата. Гражданите от Сърбия и Македония също регистрират по-кратки посещения в България. - Не, зимният туризъм не е само ски ваканции, имаме различни атрактивни форми на туризъм, които са подходящи за цялата година. Точно това е идеята и в последните години наблюдаваме изравняване на броя туристите, идващи в зимните ни курорти, и другите, посещаващи страната за културни събития или разглеждане на исторически и други забележителности. Разковничето е да развиваме алтернативните форми на туризъм - културно-познавателен, балнео и спа туризъм, а не само класическите продукти за почивка на ски и море. И между тях да има съчетание. Целта е да се постигне по-дълга продължителност на престоя на гостите и целогодишен туризъм. - За летния сезон прогнозите са негативни. В момента виждаме по-силни спадове в резервациите за лятото и те са главно от основните ни пазари Германия и Русия. Това се дължи на геополитическата ситуация, от която се възползвахме до предишните години, а туризмът ни беше на автопилот. Спадът от страните в Централна Европа е горе-долу около 15%. Искрено се надяваме да наваксаме тези спадове по време на сезона. В най-добрия случай можем да очакваме да задържим нивата от миналото лято, а през това - не можем да очакваме ръст. Сезонът ще бъде труден и ще е истинско предизвикателство за бранша. През последните 4-5 години имахме традиционен годишен ръст на почиващите по курортите ни. - От руския със сигурност. Имахме спад и предходната година за него. Над 15% е спадът при ранните записвания към момента за руски пазар. - 10-12% е при тях намаляването на ранните записвания за предстоящото лято. - Да, там, където някои от тях ходиха и преди. Реално последните години не отиваха там заради стресовата ситуация с несигурността и размириците. Сега просто се завръщат. След серия от атентати и политически проблеми в последните години Турция изгуби много туристи, но от 2017 г. секторът започна възстановяване, а през тази година се очаква значителен ръст. - Много са. Не мога да се ангажирам с точна цифра, защото наистина много зависи от спецификата на пазара като потребителско поведение, визови ограничения и други фактори. - Германци, а също и руснаци и летовниците от всички други страни, които са ангажирани с визи, също записват от рано. - Тези, които имат удобни ниско бюджетни полети - да кажем от Италия, Великобритания. От Великобритания също има спад в ранните записвания и то не само за България, а и за другите страни от ЕС, където англичаните ходят на почивка. Реално това е заради Брекзит. Те не знаят какво ще се случва. Когато дойдат в България през лятото, ще могат ли да си вземат рент а кар или няма да успеят. Но въпреки това ние имаме много полети на ден и за Бургас, и за Варна, и за София. За това искрено се надяваме да резервират ваканциите си в последния момент. - Да, но с предварителна концепция как ще се харчи този бюджет и как ще се измерва ефективността му. Определено трябва да разглеждаме бюджета за реклама не просто като реклама за туризма, а като подобряване на имиджа на България като дестинация. Трябва да се следва ясна визия по пазари с ключови продукти, показатели за ефективност и едно по-добро публично-частно партньорство в сектора, което ще доведе до един ефективен мултиканален маркетинг и устойчиво развитие на туризма ни. - Проблемът е, че няма ясна концепция за развитие на туризма и за използването на определени рекламни канали. Няма концепции за конкретни ключови пазари, конкретни форми на туризъм, с конкретни измерители дали тази реклама е ефективна. Нямаме и дигитален маркетинг в туризма, а сме вече 2019 година. Къде ни е маркетингът в Инстаграм или Фейсбук, адекватен на ниво държава? Имаме билбордове и печатна реклама. Можем да си говорим за много други неща, свързани с регулациите, инфраструктурата, опазване на историческото наследство, но нека да започнем от някъде. - И с това. Те отделно имат финансови механизми, финансиращи чартъри за крилата на сезона. Тогава самата държава финансира чартърни полети. Не само Турция, но и много други държави. Ние искаме да сме основна, а не алтернативна дестинация за почивка. Трябва да вземем мерки сега, за да може 2020-а да бъде по-успешна от 2019-а. - То е допустимо по евро правилата, но при изключително строги условия. Естествено, че и ние можем да го правим, като например се финансират нови чартърни линии и в началото да има подкрепа, а след това туроператорите да са длъжни да продължат да ги развиват. Въпросът е обаче, когато дойдат туристите в курорта през октомври или ноември, да знаем как ще се погрижим за тях, за да останат доволни. Дали ще има хотели и ресторанти, и различни атракции, които да работят и как да бъдат мотивирани предприемачите да го направят. Така ще можем да се надяваме, че курортистите, дошли през есента на море, ще се върнат следващата година отново. Не бива да забравяме, че туризмът е съчетание от различни услуги и можем наистина да развиваме още по-качествен продукт и през есента. У нас знаем, че ако отидем в средата на септември някъде по морето, дори в хубав хотел, то няма къде да седнем да се нахраним навън. Това е проблемът. Сезонът ни е по-силен от края на юни до 10 септември и след това ти дори да отидеш в дадения курорт, няма къде дори сувенири да си купиш. Константин Занков е роден на 7 ноември 1987 г. в София Завършва езикова гимназия с изучаване на английски и немски език Има бакалавърска степен „Туризъм“ и магистърска степен „Бизнес администрация“ със специализация маркетинг управление Специализира в 12 държави От 2012 г. е главен експерт към Института за анализи и оценки в туризма Има повече от 10 години мениджърски опит в различни бизнес направления, свързани с туризма Основател е на маркетинг и консултантска компания Бизнес консултант, лектор и обучител, работил с множество брандове от България, Европа и САЩ", "date": "2019.04.29", "title": "Константин Занков: Конкурентите ни правят по-силна реклама на туризма си"}
{"url": "https://www.monitor.bg/bg/a/view/togite-na-oligarhijata-objazdiha-temida-163824", "text": "Еврокомисарят по правосъдието Вера Йоурова постави България сред страните членки на ЕС, в които независимостта на съдебната система е под заплаха. Оценката й е съвсем правилна на фона на факта, че съдебната система у нас буквално е превзета от тогите на олигархията. Те бяха инсталирани в Темида от Драгалевския лаборант Иван Костов и поставени в услуга на подсъдими олигарси, като банкера беглец Цветан Василев, Иво Прокопиев и Огнян Донев. Изводите от анкетата на Евробарометър ни отреждат трето място по недоверие в съдебната система. Хората искат бързо и обективно правосъдие според закона и морала. Отзвукът от противоречивите съдебни решения е показателен за тоталния провал на българското правосъдие в лицето на обществото. Тези решения са най-яркият пример до какво водят десетките и стотици милиони долари, които чужди фондации, като \"Отворено общество\" и \"Америка за България\", наливат от десетилетия, за да се гради корпоративно лоби в правосъдната система. Ефектът от милионите на Джордж Сорос е толкова трагичен, че трябва да минат поне две поколения магистрати, които да нямат никакви външни зависимости, за да може обществото да повярва, че родното правосъдие е справедливо и работи в полза на народа. За съжаление това не се случва, той като тогите на олигархията са превзели ключови съдилища. Само няколко месеца след като встъпи в длъжност като председател на ВКС Лозан Панов произнесе първата си политическа реч по време на словото си по повод отбелязването на 135-годишнината от учредяването на съда през декември 2015 г. С действията си предизвика недоумение и възмущение не само сред магистратите, но и сред голяма част от обществото. Хората очакват председателят на ВКС да е импотентен политически, а не пристрастен, както каза бившият конституционен съдия Румен Ненков. Нетипичните за юрист политически изказвания на съдия номер 1 се превърнаха в практика, а изявите му по сбирки на различни тайни общества, трайно свързани и спонсорирани от подсъдими като банкера беглец Цветан Василев и олигарха Иво Прокопиев, станаха повече от участията му в заседанията на Висшия съдебен съвет. Политическите му амбиции не са тайна дори за грантаджиите в тоги, които аплодират речите му като по команда. Трибуната за изява, която получава на форумите на Съюза на съдиите, не е случайна. Панов е част от грантаджийския кръг магистрати и е в много близки отношения с председателя на ССБ и бивш член на ВСС Калин Калпакчиев, който минава за негов прислужник. Зад позициите на организацията пък ясно личат опорните точки, с които „правилните“ медии, ръководени от подсъдими олигарси като Иво Прокопиев и Цветан Василев, всекидневно хулят съдебната система. Общественото недоверие в Темида се засилва не само от политическите изяви на Лозан Панов, който по закон би трябвало да е деполитизиран, но и от инициираните от него лобистки тълкувателни решения, позволяващи на престъпници да избегнат наказателно преследване, посещението му \"на крака\" в известни адвокатски кантори през работно време, както и с поставянето му над закона. Скандалният шеф на ВКС не само опита да укрие доходи от 100 000 лв., но и отказа да плати глобата от 1000 лв. за неподадена в срок декларация пред Сметната палата. Вместо да плати глобата си, Панов заведе серия от съдебни дела, които изгуби. В началото на април съдия номер 1 предприе поредната си акция срещу България и заведе дело в Страсбург заради глобата. Всичко това се разви на фона на друг набиращ скорост скандал „Апартаментгейт”. Оказа се, че луксозният апартамент на съпругата му Елисавета Панова, известна като Черния лебед, е придобит на скандално ниски цени от фирмата „Артекс“, чиито собственици са кумове на семейство Панови. Обществеността у нас помни, че съпругата на Панов бе наречена Черния лебед от провалилия се като правосъден министър и сламен лидер на „Да, България“ Христо Иванов по време на сбирка на политико-олигархичния кръжец „Арго“, където е обсъждана възможността шефът на ВКС да бъде издигнат за кандидат-президент. За да брани съпруга си, Панова, която има криминална регистрация за хулиганство в съдебната зала, директно атакува Темида с твърдението в национален ефир, че глобата на съпруга й е „извращение с правото“. Панов за пореден път пък абдикира от отговорност и панически избяга от въпроси на членове на Съдийската колегия на ВСС дали споделя мнението на жена си. Шефът на ВКС предпочете да отиде на частна сбирка, организирана от спонсорираната от Цветан Василев организация БОЕЦ, на която присъстваха голяма част от приближени нему съдии, като изхвърленият от шефското място в Районния съд Методи Лалов и редица щатни протестъри, свързани с олигархичния кръг „Капитал“ чрез другата грантаджийска организация „Правосъдие за всеки“. Там Панов изказа поредната си политическа реч, каквато не прилича на един върховен магистрат и председател на най-важния съд в страната. Изявата му възмути включително и бившия конституционен съдия Румен Ненков, който коментира, че е крайно време Панов да определи политик ли е или съдия. За слабото обществено доверие в съдебната система допринася и ефектът на фалшивите новини, вследствие на системни атаки срещу правоохранителните институции, провокирани от интересите на подсъдими и обвиняеми собственици или спонсори на медии, техните адвокати и лобисти в правосъдието. Например безброй са манипулациите, лъжите и внушенията, че осъдената за корупция на първа инстанция Десислава Иванчева все пак е невинна. Същото се отнася и за всички онези, които днес гледат на Лозан Панов като на „месията“, който иска и може да спаси правосъдието, а всъщност не осъзнават, че зависимостта на определена група съдии от икономически, политически и лобистки кръгове са най-голямата гаранция, че върховенството на закона у нас поне засега е невъзможно. В последния доклад на Еврокомисията, който е много добър за България, се обръща внимание най вече на това, че няма осъдителни присъди. Причината за липсата на такива присъди е видна от всякъде – назначените от олигархията съдии като Лозан Панов и сподвижниците му защитават и обслужват интересите й. Като инсталиран за шеф на ВКС Лозан Панов е поел определени ангажименти към подсъдимите олигарси, като банкера беглец Цветан Василев, Иво Прокопиев и Огнян Донев. Дори да бъдат осъдени на първите две инстанции и специализираното правосъдие, делата им ще стигнат до контролирания от Панов ВКС, където могат да бъдат окончателно оправдани. За щастие на Панов му остават малко повече от 3 години мандат, в които може и да не успее да изпълни поставената му задача – да прикрие грабежите на олигархията.", "date": "2019.04.29", "title": "Тогите на олигархията обяздиха Темида"}
{"url": "https://www.monitor.bg/bg/a/view/ovo-e-standart-srybski-boec-na-povikvane-163829", "text": "Сещате ли се за оня стар лаф, дето сърбинът казал като видял голо момиче да пада от небостъргач в Ню Йорк - \"Ово е стандарт, е... и хвърляш\"... Нещо такова представляват и напъните на олигархичните кръгове у нас в последно време, да се опитат да превърнат едно провинциално НПО, което обича да се снима с подсъдими, банкери в едва ли не гражданска съвест и морален стожер на обществото. Накратко историята звучи просто - до преди десетина години различните сенчести кръгове у нас си живееха кротко и щастливо, крадейки обществените пари и трупайки огромно богатство на гърба на държавата и гражданите. Изведнъж обаче блатото започва да се разтриса от непредвидена турболенция - младият политик Делян Пеевски, който няма желание да участва в схеми и афери, а напротив - да промени тая воняща тиня в работеща демокрация. Доколкото може, разбира се - със законопроекти срещу олигарсите и чрез  разкриване на истината през медиите, които са част от издаваната от него група \"Телеграф медиа\". А от седмица Пеевски е кандидат и за евродепутат със съвсем реални шансове да бъде избран за този пост. И какво правят олигарсите? Обединяват се. Решават, че заедно (използвайки пионките си) ще успеят да очернят младия политик и да запушат устатата му. Затова през годините бяха нароени десетки кухи НПО-та, които съществуват само, за да клеветят депутата и да му градят имидж на обществен звяр - като \"Протестна мрежа\", а сега и \"БОЕЦ\". И на принципа \"Ово е стандарт\" олигарсите ползват съответната организация, а след това я захвърлят - като ненужна снимка на граждански БОрЕЦ с ухилен укриващ се зад граница мустакат банкер. Но, те хората са го казали - който плаща, той поръчва музиката. А веднъж хванал се да свириш за пари, изпълняваш прищявките на клиента. Пращаш писма с измислици, прегръщаш се публично с други съмнителни лица, лъжеш, мажеш и чакаш момента да си вземеш заработено и да те захвърлят като поредния ненужен и употребен парцал. Не са един или двама, минали по тази пътека. Ето, след като изкараха един дълъг период в сянка, днес на сцената отново изпълзяват както неуспели НПО-та, така и неуспели политици - все продукт на една и съща политлаборатория. Няма знаение дали се казваш Христо, Радан или Атанас - рано или късно ставаш ненужен на олигархичната машина и за да се добереш до някой тих пост на Запад трябва доста да се потрудиш. Хващаш чантата с лъжите и започваш да изпълзяваш я в някой друг ТВ ефир, окупиран от владетеля на мейнстрийма - подсъдимия олигарх Иво Прокопиев, я в някоя задгранична статия, поръчана от някой хотел в Белград. И докато поръчителя засуква мустак и  брои пачките със задигнати от КТБ милиарди, марионетките му се потят на сцената, за да се доберат и те до някой залък от плячката. И лаят по Пеевски по поръчка. Измислят лъжи, които после сами ретранслират, за да стигнат до шизофренния момент сами да се цитират след това. Защото врагът трябва да бъде сломен - без значение от средствата. В противен случай олигарсите могат да лъснат по бели гащи пред обществото, да бъдат вкарани зад решетките (където им е мястото), а марионетките им да останат на улицата в очакване на следващия господар с дебело портмоне.", "date": "2019.04.29", "title": "Ово е стандарт: Сръбски БОЕЦ на повикване "}
{"url": "https://www.monitor.bg/bg/a/view/aktiviraha-boec-da-puska-donosi-sreshtu-peevsi-v-cik-163826", "text": "Докато зад граница се вихрят част от пионките на олигарсите, у нас един от основните им тарани срещу Делян Пеевски - „БОЕЦ“ също бе активирано за атака по депутата. НПО-то, което откровено демонстрира своята близост с банкера-беглец Цветан Василев, е използвано, за да пусне доноси срещу Пеевски и в ЦИК. След като няколко пъти (явно по сигнал на подсъдимите олигарси), „БОЕЦ“ заливаха с лъжи срещу Пеевски разследващите органи у нас, сега сдружението е решило да атакува и кандидатурата му за евродепутат. При това с нелепото твърдение, че народният представител не отговарял на изискванията на закона, защото не живеел у нас. Само че, Пеевски не е като подсъдимия олигарх Иво Прокопиев, който се скри чак в Сингапур заради дълговете, които беше натрупал. Депутатът живее в България и бидейки част от българския парламент, очевидно отговаря на всички изисквания на родното законодателство, за да заема този пост. И това е големият страх на олигарсите - че Пеевски може да бъде избран за евродепутат и от трибуната на Брюксел да продължи да разкрива мръсните им схеми за източване на държавата и нейните граждани. Както вече веднъж бе избиран за евродепутат и както във всички последни избори, на който се е явявал като \"Да, България\" и ДСБ, чиито изборни резултати се приравняват на тези на статистическата грешка. В опит да осуети кандидатурата на Пеевски, машината за клевети на олигархията активира ченгетата от бившата Държавна сигурност да чернят депутата и издател на „Телеграф медиа“ Делян Пеевски. В атаката Фабриката включи добре познатите лица – Георги Готев и Велизар Енчев. Готев, който преди години е служил на мракобесната структура, като е доносничел срещу чужди журналисти, а днес се изявява в задграничното издание Euroactiv, бе активиран от сенчестите политико-икономически кръгове у нас още преди дни веднага след обявяването на кандидатурата на Пеевски за евродепутат. Тогава стана ясно, че бившето ченге от ДС е разпръснал на брюкселска почва една от най-любимите опорки на олигархията – че депутатът „контролира значителен брой медии в България и притежава голяма част от разпространението на печатни медии“, а от приятелската им организация „Репортери без граници“ го посочили за виновник за „лошото състояние на медиите“ у нас. Всички тези твърдения, освен че са откровени лъжи, са десетки пъти опровергавани с факти доказателства – Пеевски има 6 вестника и толкоз. Кой обаче е агент Иванов от ДС и защо евроиздание го ползва за свой автор? Готев е бивш агент на комунистическата ДС, който е писал доноси срещу чужди журналисти, акредитирани у нас преди 10 ноември. Самият Готев е работил във Второ главно управление като секретен сътрудник с псевдоним Иванов. Подвизаващият се днес като автор на авторитетното издание Euroactiv е продължил да работи за тайните служби и след 10 ноември. След това Готев става журналист и заема ръководни длъжности в различни медии в България и в Брюксел, като последно се установява в белгийската столица. Името му основно се свързва с различни медийни кампании в полза на левицата, а напоследък среща и щедрата подкрепа на изданията на уж прозападно настроения Иво Прокопиев. Готев дори участва заедно с пионки на олигарсите в кръгли маси зад граница, на които основната им задача е да чернят Пеевски. Към активното си мероприятие срещу Пеевски, олигархията включи и отявления доносник от ПГУ на ДС Велизар Енчев. Той бе активиран, за да спомене името на Пеевски и да привлече за пореден път вниманието към него, разбира се без реална причина. Действията му обаче, не са изненада за никому, най-малкото за колегите му от ДС, тъй като начинът му на действие е описано още в кадровото му дело в тоталитарната служба. Там е записано, че Енчев е вербуван и назначен, защото е „дисциплиниран“, „конспиративен“, „находчив“. Качества нужни за истински доносник. А и Енчев подписва клетвен лист, да е вечно вечер на БКП, ДС и дружбата със Съветския съюз. Към фактите от досието му офицерите са записали още, че умее да убеждава, да агитира, да внушава. където престоява от 1997 г. до 2002 г. Така лъсва и връзката му със задкулисието и Драгалевския лаборант. Интересен факт от биографията на громителя на Пеевски е, че е живял известно време и в Дубна, СССР със съпругата му, като пишел статии на хонорар във в. „АБВ“ в Москва. Затова и не е чудно, че именно Велизар Енчев беше човекът, който скочи като попарен и поиска да се закрие Комисията по досиетата, за да не лъснат и срамните детайли от биографията му. Именно Велизар Енчев беше и човекът, който през май 1999 г. публикува абсолютно фалшиво интервю с тогавашния хърватски президент Франьо Туджман.", "date": "2019.04.29", "title": "Активираха БОЕЦ да пуска доноси срещу Пеевски в ЦИК"}
{"url": "https://www.monitor.bg/bg/a/view/botev-pd-sprja-cska-i-za-titlata-163827", "text": "\"Ботев\" (Пловдив) срази у дома ЦСКА с 2:0 в мач от 31-ия кръг на Първа лига и го остави на 5 точки от лидера \"Лудогорец\". Феребори Доре (83) и Тодор Неделев (90+4) вкараха головете за успеха на \"каначерчетата\", които се превръщат в черна котка за \"червените\". През миналата седмица те ги елиминираха на полуфиналите в турнира за Купата на България след драматично равенство 3:3 на \"Българска Армия\" и общ резултат 6:5, а сега спряха \"армейците\" и в борбата им за титлата. Домакините бяха без наказаните Антонио Вутов и Филип Филипов, които получиха червени картони в миналия мач между двата тима от полуфиналите за купата на страната. Наставникът на гостите Любослав Пенев смени на вратата Черниаускас с Данте Стипица за тази среща. Преди мача играчите на \"Ботев\" опънаха голям транспарант \"Чико, всички сме с теб\", оказвайки морална подкрепа на легендата Динко Дерменджиев, който от няколко дни е в болница – в тежко, но стабилно състояние.", "date": "2019.04.29", "title": "\"Ботев\" (Пд) спря ЦСКА и за титлата"}
{"url": "https://www.monitor.bg/bg/a/view/lideryt-na-isljamska-dyrjava-bagdadi-se-pojavi-163828", "text": "Главатаря на групировката \"Ислямска държава\" Абу Бакр ал Багдади се е появил за пръв път от пет години във видео, публикувано в понеделник от джихадистката организация, предаде Daily Mail. Не е ясно кога точно клипът е бил заснет, но човекът, за когото се твърди, че е самият Багдади, споменава за дългогодишната борба за Багуз, последния бастион в Източна Сирия, която приключи миналия месец. Битката за Багуз свърши - казва мъжът, седнал с кръстосани крака на възглавница и се обръща към трима мъже, чиито лица са замъглени. Но той настоява, че операциите на ДАЕШ срещу Запада са част от \"дълга битка\" и че групировката \"ще отмъсти\" за убитите членове. Багдади, предполагаемо на 47 г., има дълга сива брада, която изглежда боядисана и говори бавно, като често спира. Той се появява за последен път на публично място в Мосул през 2014 г., когато обявява ислямски \"халифат\" в териториите на ИС, които след това се държат в Сирия и Ирак.", "date": "2019.04.29", "title": "Лидерът на \"Ислямска държава\" Багдади се появи "}
{"url": "https://www.monitor.bg/bg/a/view/prezidentyt-na-indonezija-mesti-stolicata-j-163790", "text": "Президентът на Индонезия Джоко Видодо реши да премести столицата на най-голямата икономика на Югоизточна Азия извън пренаселения главен остров Ява, съобщи министърът по планирането на националното развитие Бамбанг Броджонегоро, цитиран от Ройтерс. \"Президентът реши да премести столицата извън Ява\", каза министърът след заседание на кабинета. Той уточни, че ново място още не е избрано. Според Броджонегоро преместването на столицата от Джакарта в друг град може да отнеме до 10 години. Той даде за примери Бразилия, Малайзия и Казахстан. Броджонегоро заяви, че основните причини за това решение са претовареният пътен трафик, честите наводнения и бързата загуба на суша, отбелязва ДПА. Около 40 процента от Джакарта сега е под морското равнище. В града живеят над 10 милиона души, но около тройно повече живеят в околните гладове, което допринася за тежкото пренаселване на района. Според Броджонегро предизвиканите от пътните задръствания в Джакарта загуби са за около 7 милиарда долара годишно. Под внимание е взет и фактът, че около 60 процента от 260-милионното население на Индонезия живее на остров Ява и икономическите дейности са съсредоточени там, вместо да са по-равномерно разпределени из цялата страна. По-рано тази година държавната агенция Антара съобщи, че един от кандидатите за нова столица на Индонезия е град Палангкарая в провинция Централен Калимантан на остров Борнео. Властите там са подготвили 300 000 хектара площи, ако градът бъде избран за нова столица.", "date": "2019.04.29", "title": "Президентът на Индонезия мести столицата й"}
{"url": "https://www.monitor.bg:443/bg/a/view/bolnici-s-vip-menuta-tri-pyti-po-skypi-ot-masovite-163821", "text": "ВИП манджата в болниците в София е три пъти по-скъпа, отколкото е тази за масовия пациент, установи проверка на „Монитор”. Цената на менюто за деня варира между 15 и 17 лева, докато храноденът на болните е средно 5,50 лева. Лечебните заведения вече от двадесет години ползват външна услуга кетъринг, като за целта избират фирмата чрез обществена поръчка. От това за каква сума е спечелен търгът зависи и стойността на трите яденета – закуска, обед и вечеря, за деня на болните. Освен това цената пада и от факта, че болничното хранене е разделено на т.нар. диети според заболяванията на пациентите. При някои диетите са по-евтини, докато при други – по-скъпи. Независимо дали човек в болница иска да си плати по-скъпа храна, преди това желаното меню се съгласува с лекуващия лекар, тъй като трябва да е в съответствие с диагнозата. Ограничения няма за пациентите в травматологиите и родилките. „Независимо че имаме ВИП стаи и възможности за меню по желание малцина се възползват от тях, коментира говорителят на Университетската многопрофилна болница за активно лечение „Света Анна” в София Антон Луков. Причината е, че в последните две-три години бяха направени кардинални ремонти, всички стаи са ремонтирани така, че по нищо не се различават от тези, които са ВИП, освен по това, че леглата са две, а не едно”, поясни Луков. Подобна е и ситуацията в Александровска болница, там също няма особен интерес към заявяване на индивидуално меню. Когато на някого от болните се дояде нещо по-различно, поръчва на санитарка да му донесе от ресторанта на територията на Медицинския университет. В специализираната АГ болница „Майчин дом” жените не се възползват да си поръчват ВИП меню по избор. Те разчитат предимно на вкусна храна от близките си или на нещо по-различно от заведенията за хапване на територията на здравното заведение. В същото време според сега действащата наредба е посочено, че пациентите трябва да плащат, ако са поискали самостоятелна стая, в чиято цена се включват всички допълнителни битови условия. Наредбата за доплащанията беше променена през 2016 г. До тогава в нея се изброяваше какво например влиза в \"допълнително поискани услуги\", като текстът завършваше с \"и други\". „Всички са си слагали в това „и други” кой каквото се е сетил, кой каквото си е измислил, затова вече „и други” не съществува. Да дадем пример за „и други”. Например това, което мога да кажа, е такса „зарядно за телефон”, поясни тогава бившият зам.-министър на здравеопазването Ваньо Шарков. Във варианта на наредбата от март 2016-а до днес наистина липсва \"и други\". Дори е посочено, че се доплаща само когато различните стаи предлагат различни битови условия. Наемането на ВИП стая в болниците в страната варира от 20 лева до няколко стотака на ден, показа проверка на „Монитор“. По 20 лв. плащат пациентите в Кюстендилската многопрофилна болница „Д-р Никола Василиев“. Стаите са с две легла и собствен санитарен възел, но малцина са тези, които решават да заплатят такава такса за една нощувка. От лукс стаите най-предпочитана е супермодерната ВИП стая, която беше изцяло ремонтирана преди около половин година в АГО на здравното заведение. Тя разполага с 2 нови анатомични легла, нови матраци и детски легла, телевизор, минибар. Подът има специално антибактериално покритие. Наемът за ВИП стая в болницата в Добрич пък е 50 лв. на ден. Отнася се за всички отделения, като в офертата влизат допълнителни битови услуги. Толкова на ден струват и ВИП стаите в бургаската МБАЛ, но пациентите рядко ги пожелават. Разликата между ВИП-а и обикновените не е много голяма. Основното предимство е, че в стаята с етикет ВИП пациентът е настанен сам или с придружител, ако желае такъв. Другата разлика е, че баните са реновирани и санитарията в тях е нова. Гардеробче в стаята е другата екстра, която пациентите ползват, ако решат да платят петдесетачка. В частната болница \"Дева Мария\" ВИП стаята струва 500 лева на ден. В цената влиза самостоятелна стая, придружител, който има право на неограничен денонощен достъп до пациента, телевизия, интернет и храна. За родилно отделение има пакетна цена. Бъдещите майки могат да ползват самостоятелна луксозна стая срещу 1250 лева за целия престой.  Другата частна болница \"Бургасмед\" предлага ВИП стаи само в родилно отделение, срещу 600 лв. за целия престой.  Родилки могат да избират дали да се хранят с манджи, приготвени в болничната кухня, или да си поръчват кетъринг. „Услугата” се предлага в едно от държавните АГ отделения в града, като цената на поръчаните ястия се заплаща по ценоразписа на фирмата доставчик. В частните АГ клиники стойността на менюто, което също се доставя, чрез кетъринг, е включено в цената на престоя. Масово обаче в болниците в Пловдив услугата „хранене чрез кетъринг”, не се предлага. Пациентите могат да избират дали да бъдат настанени в така наречените ВИП стаи, в които обзавеждането е по-добро от обикновените стаи. Според официалния ценоразпис на една от държавните болници в Пловдив цената на ВИП стая на ден е 30 лева, а на ВИП стая „лукс” е 60 лева. В луксозния вариант телевизорът е плазма, а пациентът има на разположение дивиди и луксозни мебели. Лечебно заведение иска от пациентите си пари за смяна на постелъчното бельо. Такава такса е трябвало да плати Крум Иванов, на когото преди няколко месеца заради проблем с бъбреците му се налага да бъде опериран. „Като професионалисти наистина нивото беше много високо. Малко преди операцията обаче на мен ми се каза, че освен направление № 7 аз трябва да доплатя една доста голяма сума, която на мен предварително не ми беше казана”, разказа пациентът пред Нова тв. С направление № 7 имаме право на прием в болница. Но според правилата, ако трябва да доплащаме за медицинско изделие, защото Здравната каса не го покрива изцяло, трябва да сме информирани предварително. В случая на Крум това не било направено. Но по-големият проблем бил друг. „Планирането на операцията беше в месец, в който работеха на едни цени. През месеца и периода, когато ми беше направена операцията, цените вече бяха доста по-високи”, каза още Крум Иванов. Когато си тръгвал от болницата, на касата разбрал и за така наречената такса \"битово обслужване\", но в документите не се посочвало какво се включва в нея. Представител на болницата му обяснил, че допълнителната такса е за индивидуално постелъчно бельо, хранителен режим, безжичен интернет и телевизор. „Смяната на чаршафи е облигатно задължение в едно лечебно заведение. Ако те не ги сменят, не знам какво правят”, заяви зам.-министърът на здравеопазването Бойко Пенков. „Подходът по този начин да се ограничават или да се регламентират доплащанията няма как да е ефективен. Той винаги може да бъде заобиколен, защото не можете да направите толкова голям нормативен акт, че да опишете всички житейски ситуации и да ги поставите в колонка „разрешено” и „забранено”, каза Стойчо Кацаров от Центъра за защита на правата в здравеопазването. Пациентите на МБАЛ - Шумен нямат опция за получаване на храна в самите болнични отделения дори срещу заплащане, разказват пациенти, преминали през клиничните пътеки на здравното заведение \"на гладен стомах\". От години кухненският блок на болницата е закрит и болните трябва да се спасяват индивидуално в близките заведения за хранене или със суха храна от супермаркетите наоколо. В двора на МБАЛ има хранителен павилион и две заведения, в които може да се нахрани пациент, но само ако не е прикован към леглото. На лежащо болните се налага да дават поръчки на по-здравите в стаята или на етажа, или да молят санитари да им доставят храна. Като условия за настаняване няма и възможност за ВИП стаи. Наскоро пациентка сподели във Фейсбук за странно настаняване - в стая за четирима били поставени пет легла, на които имало настанени шестима души - в едното дете на 9 години с майка придружител. Филийка с малко маргарин и лъжичка мармалад или парченце сирене получават пациентите в търновската болница, където ВИП меню няма. На обяд сервират някаква яхния, най-често картофи, леща, боб или грах. Вечер баничка или тутманик със сирене, или закуска с половин парче кренвирш, или тъничко парче салам. Практика в някои отделения обаче е санитарката, която разнася храната, да не я вкарва в стаята, а да оставя чиниите в коридора в средата на отделението. Който от болните разбрал, разбрал. След десетина минути санитарката минава обратно и прибира количката с храната, а неразбралите стоят гладни. В областната болница във Велико Търново във всички отделения има по една ВИП стая. Цената на ползването им е по 25 лв. на денонощие, като в тази цена се включва единствено и само нощувката. Випаджийското в случая е единственото, че пациентът е сам в стаята. В помещението има телевизор, но за да работи той подобно на останалите стаи в болничните отделения, пациентът трябва да се бръкне и да плаща по левче на час. Чаршафите във ВИП стаите се сменят на същия интервал както и в останалите стаи, т.е. единствено при постъпването на пациента и след неговото изписване. 1200 лева струва оперативно раждане, с включени подобрени битови условия в самостоятелна стая и екип от специалисти по избор на ВИП етажа в СБАГАЛ „Проф. д-р Д. Стаматов“ във Варна. Това е записано в официалния ценоразпис на предлаганите платени медицински услуги в АГ болницата. Потребителската такса за един леглоден е 5,80 лв. Настаняването в самостоятелна стая на ВИП етажа за нормално раждане е 300 лв., а за раждане по оперативен път 600 лв. Нормално раждане, с включен престой в подобрени битови условия в самостоятелна стая и екип от специалисти по избор там е 900 лв. Присъствието на съпруг по време на раждане на етажа е 150 лв. 100 лева е индивидуалното обслужване от акушерка за 12 часа, а индивидуален пост от санитар на ден (за 12 часа) е 30 лв. Родилки разказват, че предпочитат да са във ВИП стая, в която има удобства като хладилник, масичка до леглото с шкафче отдолу, гардероб, където можеш да побереш всичките си дрехи и телевизор. „Съпругът ми идваше, когато си пожелае и стоеше колкото си иска. Във ВИП стая е по-спокойно, а и аз много държах да съм сама. А иначе стаята е приятна“, коментира млада майка, раждала през февруари.", "date": "2019.04.29", "title": "Болници с ВИП менюта три пъти по-скъпи от масовите (TEMATA)"}
{"url": "https://www.monitor.bg:443/bg/a/view/vryshtat-pavel-vasev-ot-rusija-s-pravitelstven-samolet-163817", "text": "Шефът на Българския културен институт в Москва Павел Васев ще бъде транспортиран от Русия с правителствен самолет, след като преди четири месеца прекарва инсулт. Състоянието на културния деец все още е тежко, но вече е стабилно и може да бъде върнат в страната ни. Това обясни пред „Монитор“ председателят на парламентарната комисия по култура и медии и добър приятел на режисьора Вежди Рашидов. Досега транспортирането на Васев обратно в България не е било възможно, тъй като състоянието му не било стабилно и лекарите забраняват преместването му. Последните дни режисьорът се подобрява и лекуващите го смятат, че може да лети да страната ни. Със самолет винаги има опасност заради налягането. Вярваме, че всичко ще бъде наред, ще си го приберем и ще оздравее. Той е мъжко момче.“, обясни Рашидов. Той уточни, че жената на Васев го държи в течение за здравословното му състояние през последните месеци.\" каза още председателят на културната комисия. След като Рашидов научава, че приятелят му е в стабилно състояние и има възможност да бъде транспортиран, се свързва с директора на УМБАЛСМ „Н. И. Пирогов“ проф. Асен Балтов. Той веднага изпраща проф. Габрвоски, който тази вечер ще проследи на място състоянието на Васев. Балтов определя и анестезиолог и медицинска сестра, които да го придружават по време на транспортирането. След това Рашидов се обажда и на премиера Бойко Борисов с молба да бъде осигурен транспорт. „Той реагира бързо и веднага се разпореди да бъде изпратен самолет. Неговата реакция за пореден път спасява здравето и живот а на хората.“, заяви Рашидов. Той обясни, че за да бъде извършено транспортирането пък било необходимо много бързо да бъдат събрани 12 000 евро, които да изпрати на любимата на Васев за покриване на разходите за връщането му в страната ни. Тя е събрана с помощта на Рашидов и приятели на Васев, сред които са Стефан Данаилов,Иво Хаджимишев, Георги Гергов, Борислав Дионисиев. Калин Сърменов пък прави представление, с което вече е набрал 15 хиляди лв. „Надявам се, че тези пари ще бъдат полезни, когато дойде тук за лечението.“, смята още Рашидов. „Така трябва да бъдат приятелите и в трудни моменти хората да си помагат един на друг.“, каза още той.", "date": "2019.04.29", "title": "Връщат Павел Васев от Русия с правителствен самолет"}
{"url": "https://www.monitor.bg:443/bg/a/view/roni-uud-mik-se-chuvstva-mnogo-dobre-163811", "text": "„Вчера разговарях с него. Мик се чувства много добре“, тази обнадеждаваща информация даде китаристът на Rolling Stones Рони Ууд пред списание „Hallo“. Легендата разказа още, че след отлагането на концертите заради хоспитализирането на Джагър посетил Карибските острови заедно със съпругата си Сали и към тях се присъединили колегата му Кийт Ричардс и съпругата му Пати. сподели Ууд. Миналия месец Rolling Stones отложи турнето си в САЩ и Канада. На страницата си в Туитър Мик Джагър поднесе извиненията си на феновете, като обеща да се върне възможно най-бързо на сцената след успешната сърдечна операция.", "date": "2019.04.29", "title": "Рони Ууд: Мик се чувства много добре"}
{"url": "https://www.monitor.bg:443/bg/a/view/universitetite-na-ostrova-poskypvat-sled-brekzit-163818", "text": "Британското правителство планира да промени цената на обучение в университетите на Острова за граждани на ЕС след Брекзит, съобщи в. „Файненшъл таймс“, цитиран от БГНЕС. Тереза Мей иска да повиши цената на образованието за тях и да направи тарифите подобни на това, което плащат студентите от трети страни. Критиците на тази инициатива твърдят, че това ще подкопае конкурентоспособността на Обединеното кралство. Вестникът пише, че министерството на финансите вече е изразило загриженост, вярвайки, че поради тази инициатива, притокът на талантливи млади хора в страната ще намалее. От „Файнешъл таймс“ посочват още, че според вътрешните оценки на правителството тази стъпка може да намали броя на студентите от страните от ЕС с две трети. Предложението да се спре преференциалното третиране на студенти от ЕС идва от министъра на образованието Деймиън Хиндс и окончателното решение по него все още не е взето. Вестникът напомня, че сега студенти от страните от ЕС учат в английските университети при същите условия като британските граждани. Обучението е ограничено до 9 250 паунда на година, студентите от Европейския съюз също имат право на студентски кредити за обучение, гарантирани от правителството. Хиндс иска да започнат да се налагат по-високи такси на европейските студенти още през учебната 2021/2022 година, когато Великобритания трябва да напусне ЕС и да излезе от преходния период. Един от аргументите на министъра е, че британското правителство не трябва да издава студентски заеми с нисък лихвен процент на никой друг, освен на гражданите на тяхната страна, защото много заеми, издавани от студенти от ЕС, никога не се възстановяват и няма механизми за постигане на това погасяване. Вестникът отбелязва, че през 2017 г. 135 000 студенти от страните от ЕС без британско гражданство са се обучавали в университетите във Великобритания. Само българите, които подават всяка година документи за висше на Острова са около 2000.", "date": "2019.04.29", "title": "Университетите на Острова поскъпват след Брекзит"}
{"url": "https://www.monitor.bg:443/bg/a/view/horo-za-gines-sybra-sredstva-za-bolno-momche-ot-kustendil-163822", "text": "Стотици кюстендилци се хванаха на първото по рода си хоро, достойно за рекордите на Гинес, за да съберат средства за лечението на 20-годишния Тони Костов. Момчето страда от остра лимфобластна левкемия (prо-B ALL). За лечението му беше необходима сума в размер на 440 хил. лв. Момчето с глас на славей и невероятен пианист в продължение на 8 месеца се бори за живота си. Премина редица химиотерапии в България, а след което замина за лечение в Университетска болница във Вюрцбург. Именно от там дават надежда на Тони да оздравее и да пребори левкемията. Семейството на младото момче на няколко пъти пуска документи за отпускане на помощ от държавата, но без резултат. Последваха десетки благотворителни кампании по набирането на средства за трансплантация на костен мозък на кюстендилеца. С общи усилия хора от цялата страна успяха да съберат 420 хил. лв. За оставащата сума помогна грандиозното хоро, което обедини в неделя стотици кюстендилци и гости на града. Кампанията „Градът – ръка за ръка“ се увенча с успех, като само в рамките на един час беше събрана сума в размер на 26 473,35 лв. На този светъл ден успяхме за пореден път да се обединим за Тони и успяхме да се преборим с огромната сума за живота му! От днешния ден нататък ще му пожелаем само късмет и Господ да го пази и да му подаде ръка, за да може да се прибере скоро жив и здрав, и да ни посвири на пиано, обявиха организаторите на благотворителните кампании за младото момче. А на следващия Великден кюстендилци очакват Тони сам да поведе станалото вече традиционно хоро на централния площад „Велбъжд“. На 2.5 2019 г. младото момче има среща с лекарския екип, който ще назначи дата за извършването на костно-мозъчна трансплантация в Университетската болница във Вюрцбург.", "date": "2019.04.29", "title": "Хоро за „Гинес” събра средства за болно момче от Кюстендил"}
{"url": "https://www.monitor.bg:443/bg/a/view/petima-ot-kuklen-ostavat-v-aresta-obvinjavat-gi-v-huliganstvo-i-napadenie-nad-policaj-163803", "text": "Петима от общо седемте първоначално арестувани заради   остават в ареста за нови 72 часа, съобщиха от Районната прокуратура в Пловдив. Обвинения са повдигнати на 40-годишна жена за хулиганство с изключителен цинизъм, както и на мъж на 22 години също за хулиганство. Срещу него има още две обвинения: за нанасяне на лека телесна повреда на полицейски служител при изпълнение на служебните му задължения и за унищожаване на предно обзорно стъкло на полицейска патрулка. 25-годишен мъж ще отговаря за хулиганство и унищожаване на предно обзорно стъкло на патрулен автомобил. 16-годишно момче също е обвинено в хулиганство и унищожаване на задно обзорно стъкло на патрулен автомобил, а 21-годишен се е сдобил с обвинения за нанасяне на лека телесна повреда на втори полицейски служител при изпълнение на служебните му задължения. В рамките на 72-часовото задържане ща се преценява за внасяне на искане за мярка „задържане под стража” в съда, уточниха от районната прокуратура в Пловдив.", "date": "2019.04.29", "title": "Петима от Куклен остават в ареста, обвиняват ги в хулиганство и нападение над двама полицаи"}
{"url": "https://www.monitor.bg:443/bg/a/view/shotlandija-iska-izlizane-ot-obedinenoto-kralstvo-pri-tvyrd-brekzit-163798", "text": "Мнозинството жители на Шотландия биха подкрепили нейната независимост, ако настъпи Брекзит без споразумение, сочи публикувано във в. \"Сънди таймс\" допитване на социологическата агенция Панелбейс. В момента 53 процента от шотландците подкрепят оставане на Шотландия в състава на Обединеното кралство, а 47 процента искат да го напуснат. Ако обаче настъпи Брекзит без споразумение, 52 процента подкрепят независимост на Шотландия, а 48 процента са против. Мнозинството анкетирани (59 процента) също така смятат суверенитета за предпочитане пред \"твърд\" Брекзит\". Анкетата е извършена между 18 и 24 април сред повече от 1000 души. Тази седмица шотландският първи министър Никола Стърджън заяви, че до края на годината ще внесе в местния парламент законопроект за произвеждане на нов референдум за независимост до 2021 г. По думите й Шотландия сега има повече основания за независимост отпреди заради ситуацията около готвеното излизане на Великобритания от ЕС, срещу което се обявиха мнозинството шотландци на референдума за Брекзит през 2016 година.", "date": "2019.04.29", "title": "Шотландия иска излизане от Обединеното кралство при твърд Брекзит"}
{"url": "https://www.monitor.bg:443/bg/a/view/petkova-v-kraja-na-maj-trygva-stroitelstvoto-na-interkonektora-kym-bylgarija-gyrcija-163823", "text": "\"В края на месец май, имаме амбициозната цел да бъде даден стартът на строителството на интерконектора Гърция-България. Той ще бъде въведен в търговска експлоатация през втората половина на 2020 г.\" Това заяви днес министърът на енергетиката Теменужка Петкова при откриването на тематична конференция. Тя припомни, че темата за диверсификацията е изключително важна за нас, но и за целия Балкански регион. Усилията ни са да направим, така че България да бъде независима по отношение на своите доставки, сигурност и тогава ще има конкуренти цени и икономика, поясни енергийният министър. \"Ние желаем да развиваме пазара на природен газ и България ще бъде един партньор в областта на търговията с природен газ от различни източници и различни маршрути\", заяви енергийният министър. Теменужка Петкова се похвали, че до края на настоящата година ще имаме платформа за търговия на природен газ. По думите й, България осъзнава смисъла на диверсификацията като основен приоритет на източниците и маршрути на доставката на природен газ. Петкова отчете няколко основни проекта, по които се работи много целенасочено през последни четири години. Първият най-важен и ключов проект за Югоизточна Европа е изграждането на интерконектора Гърция-България - проект, който ще даде енергийна сигурност не само за България, но и за целия регион. \"Интерконекторът Гърция-България се намира в своята решителна и заключителна фаза. През месец май предстои да бъдат избрани компаниите, които ще имат отговорността и честта да реализират проекта\", заяви Петкова и похвали работата на българското правителство за реализирането на проекта. Тя е сигурна, че \"интерконекторът е необратим процес и проект, който ще стане факт така, както сме го поели като ангажимент пред българските граждани и европейските партньори\". Друг много важен проект е изграждането на междусистемната връзка между България и Сърбия. Следващият важен проект, според енергийния министър, който ще има значение за развитие на енергийния пазар, е участието на България в изграждането на терминала за втечнен природен газ \"Александруполис\". С него България ще има възможност да доставя втечнен газ от различни други източници - САЩ, Катар, Алжир и други. Теменужка Петкова посочи, че през втората половина на 2019 г. трябва да има окончателно инвестиционна решение за реализирането на проекта за доставка за втечнен газ от различни държави. \"Реализирайки всички енергийни проекти, ние смятаме, че това е една добра база и реализиране на една по-мащабна концепция - газоразпределителен център на територията на България\", коментира енергийният министър. По думите на Петкова, ако се реализират всички други енергийни връзки с другите страни, това означава, ще се създаде предпоставка страната ни да стане средище на потоците от газ както от север, така и от юг. СНИМКА МОНИТОР", "date": "2019.04.29", "title": "Петкова: В края на май тръгва строителството на интерконектора България-Гърция"}
{"url": "https://www.monitor.bg:443/bg/a/view/madona-izliza-s-hologrami-na-nagradite-na-billboard-163812", "text": "Мадона се готви да пее в присъствието на холограми в рамките на иновативно шоу на предстоящата церемония по раздаването на музикалните награди на сп. Billboard. Изпълнителката Material Girl ще се качи на сцената в Лас Вегас на 2 май. Спектакълът й ще включва холограмни изображения, тъй като целта е тя да попадне в света на виртуалната реалност.  каза източник, цитиран от Sun. “Ще са нужни подбиране на подходящия момент и позициониране, за да може Мадона да взаимодейства с компютърните изображения. В противен случай нещата няма да се получат. Тя вече пристигна в Лас Вегас и взе участие в репетиции\", допълни той. Певицата наскоро пусна сингъла Medellin от предстоящия си албум \"Madame X\".", "date": "2019.04.29", "title": "Мадона излиза с холограми на наградите на Billboard"}
{"url": "https://www.monitor.bg:443/bg/a/view/otmystitelite-krajat-s-rekordni-postyplenija-163791", "text": "\"Отмъстителите: Краят\" чупи рекорд след рекорд откакто се появи на екран. Лентата е на чело на боксофис класацията за киносалоните в САЩ и Канада. Филмът е събрал 350 милиона долара приходи от прожекции в Северна Америка и над 1,2 милиарда долара в световния бокс-офис. Става въпрос за рекордни приходи от последния четвърти филм от поредицата за приключенията на Железния човек, Хълк, Тор и другите персонажи. Досегашният рекорд бе регистриран от предишния филм от поредицата - \"Отмъстителите: Война без край\", събрал 258 милиона долара приходи през дебютния си уикенд по екраните в САЩ и Канада през 2018 г.  На второ място в класацията е друг филм от филмовата вселена на \"Марвел\" - \"Капитан Марвел\", който събра 8,1 милиона долара приходи и е с участието на отличената с \"Оскар\" актриса Бри Ларсън в образа на притежаващ свръхспособности бивш елитен пилот. Хорърът \"Проклятието на плачещата жена\", който оглавяваше класацията миналата седмица, сега слезе на трето място, след като донесе 7,5 милиона долара.  На четвърто място е \"Breakthrough\" (\"Пробив\") с 6,3 милиона долара приходи, следван супергеройската комедия \"Шазам!\" - 5,5 милиона долара, \"Малката голяма работа\" - 3,4 милиона долара и \"Дъмбо\" - 3,2 милиона долара.", "date": "2019.04.29", "title": "\"Отмъстителите: Краят\"  с рекордни постъпления"}
{"url": "https://www.monitor.bg:443/bg/a/view/zabraniha-na-puchdemon-da-se-kandidatira-za-evrodeputat-163816", "text": "Централната избирателна комисия на Испания не разреши на бившия ръководител на каталунското правителство Карлес Пучдемон да се кандидатира на европейските избори на 26 май, съобщи неговата партия, предаде Франс прес. Според формацията \"Заедно за Каталуния\" испанските власти искат по този начин да \"запушат устата\" на Пучдемон и още двама застъпници на идеята за независимост на Каталуния, живеещи в изгнание, Тони Комин и Клара Понсати. Дясната Народна партия и либералната партия \"Гражданите\" бяха внесли жалба в ЦИК, за да възпрепятстват кандидатурата на Пучдемон. Основна фигура в опита за откъсване на Каталуния през 2017 г., Пучдемон напусна Испания, за да избяга от съдебно преследване и в момента живее в Белгия. Той бе избран начело на листата на партията си за евровота. \"Целта е да бъде чут гласът на тази Каталуния, която иска да бъде независима република в сърцето на институцията, представляваща европейските граждани\", заяви неотдавна Пучдемон. Партията Европейска демократична партия на Каталуния заяви, че ще предприеме всички юридически действия в Испания и в Европа, за да защити правата на тримата кандидати. \"Няма никакви юридически прегради пред участието им\" и те може да бъдат изключени само по политически причини, заяви адвокатът на Пучдемон, цитиран от АФП. ", "date": "2019.04.29", "title": "Забраниха на Пучдемон да се кандидатира за евродепутат"}
{"url": "https://www.monitor.bg:443/bg/a/view/himikal-v-hljaba-uvelichava-riska-ot-zatlystjavane-i-diabet-163825", "text": "Международна група учени установи, че употребата на пропионат, който се използва при печене на хлебни изделия, предизвиква хормонални нарушения и увеличава риска от затлъстяване и диабет, съобщи ЮПИ, цитирана от БТА. В рамките на експериментите късоверижна маслена киселина, която предотвратява поява на плесен в хляба, била вкарана в миши организми. В резултат било наблюдавано повишаване на активността на симпатиковата нервна система. Това на свой ред довело до увеличаване нивото на някои хормони, като глюкагон, норадреналин и на свързващия мастните киселини протеин FABP4. Чернодробните клетки у гризачите произвели по-голямо количество глюкоза. Мишките били засегнати от хипергликемия, която е признак за диабет. Във втората част от изследването участвали здрави доброволци, които били разделени на две групи. Участниците в едната група консумирали храна, съдържаща 1 грам пропионат, а доброволците в другата - храна, съдържаща плацебо. Кръвни проби били взети преди храненето, 15 минути след приключването му и на всеки 30 минути в разстояние на 4 часа. Оказало се, че приемът на съдържащи пропионат продукти увеличил производството на хормони, предизвиквайки метаболитни нарушения.  Диабетиците в света са над 400 милиона. Специалистите прогнозират, че до 2050 г. засегнатите от диабет ще се увеличат с 40 процента, въпреки мерките за профилактиката му.", "date": "2019.04.29", "title": "Химикал в хляба увеличава риска от затлъстяване и диабет "}
{"url": "https://www.monitor.bg:443/bg/a/view/grozdeva-strahoten-uspeh-jivotyt-mi-e-strelba-163804", "text": "Именитата ни стрелкиня Мария Гроздева не успя да сдържи емоциите си, след като спечели първото място на 25 м спортен пистолет в турнира за СК в Пекин, а с това и квота за седмото си участие на олимпийски игри. „Много сме щастливи, невероятен успех предвид високите резултати и силния финал с много класни участнички в него. В дългогодишната си кариера не съм имала такова състезание, финал на Световна купа да се затвори на 586 точки. Това е нещо уникално! Не започнах много добре, но ме спаси това, че не се интересувах от резултатите на другите. Останали сме три, после две, накрая разбрах, че съм повела с една точка и сме много близо по резултати. През цялото време си мислех, че феновете в залата са повече за другите, но се оказа, че всички бяха много въодушевени от представянето ми”, сподели Гроздева пред Нова телевизия. За предстоящото си рекордно участие в Токио Гроздева, която е и председател на стрелковия съюз, обяви: „Много е рано да се говори за самата олимпиада. Само с желание не става. Трябва доста труд, изключвам годините си, но травмите, предвид и моята задълбочаваща се контузия в рамото, правят много трудни тренировки. Дано да успея да се съхраня физически и психически за Токио. На мен животът ми е преминал в стрелба”.", "date": "2019.04.29", "title": "Гроздева: Страхотен успех, животът ми е стрелба"}
{"url": "https://www.monitor.bg:443/bg/a/view/10-poveche-britanci-na-ljatna-vakancija-izvyn-es-163806", "text": "Британските туристи, избрали да прекарат ваканцията си тази година в страни от ЕС, са намалели заради спада на курса на лирата спрямо европо и несигурността около статута на Обединеното кралство в Блока. Това сочат обявените данни на водещия туроператор Thomas Cook, цитирани от ДПА. Компанията отчете, че 48% от летните записвания са за страни извън ЕС, а това е увеличение с 10 на сто спрямо миналата година. Турция е най-облагодетелствана от тази промяна и изпреварва Гърция, за да се превърне във втората най-популярна туристическа дестинация за британците за летни пакетни почивки след Испания. Това се посочва в отчета на Томас Кук за намеренията на поданиците на Нейно величество Елизабет Втора за летуване през 2019 година.", "date": "2019.04.29", "title": "10% повече британци на лятна ваканция извън ЕС"}
{"url": "https://www.monitor.bg:443/bg/a/view/weekly-digest-week-of-euro-passions-and-euro-fakes-163805", "text": "The Holy Week in Bulgaria has been hard. Especially for the behind-the-scenes political and economic circles in the country. Just because the eternal adversary of the Bulgarian behind-the-scenes clique has been nominated for MEP. His name is Delyan Peevski, the sworn enemy of the oligarchy. The oligarchs immediately set in motion their pawns, especially those abroad, to smear the lawmaker of the opposition Movement for Rights and Freedoms and publisher of Telegraph Media. Their methods, typical of the communist State Security agency, have produced a new genre in manipulation – a remake of a fake ( ). Already the next day it became clear that actually the oligarchy in Bulgaria has activated all of their rundown agents of the communist State Security to help them launch an attack against Peevski, because obviously they are terribly worried that their sworn enemy can be elected for MEP and this will be a serious issue for the backstage power brokers in Bulgaria. And, if we have to rephrase the mercenaries of the oligarchs, can you imagine what Peevski can do as MEP on the European political arena? Now we can think of two things that raise the most serious concerns among the oligarchs, because this is their favourite rein which they use to keep in check the headstrong – the scrapping of the monitoring mechanism and the cooked-up reports on the media freedom ( ).  In the meanwhile, there was one more alarm signal for the start of another attack against Peevski. With the only aim to hit the lawmaker in several ways. That is why the Bulgarian news service of Radio Free Europe in Bulgaria in cooperation with the Fake News Factory has generated such a ridiculous fake. It is apparent that the only reason for that is exactly the nomination of Peevski for MEP ( ). Actually, we could describe the whole week in brief as a week of Euro passions and Euro fakes generated at the same backstage labs. Shady workshops whose only purpose is to manufacture reality cozy with their oligarchic mentors. And if these materials are aimed against Peevski – so much the better ( ).  Chairman of Movement for Rights and Freedoms (MRF) Mustafa Karadayi is the party's top-of-the-list candidate for the May 26 European Parliament elections. This transpired at the registration of the MRF's candidate list at the Central Election Commission on Monday ( ). An average number of 19 candidates will vie for each of the 17 Bulgarian seats in the new European Parliament. A total of 318 candidates are registered to participate in the EP elections to be held on 26 May, the Central Election Commission (CEC) announced. The deadline for parties and coalitions to register their lists of MEP nominees and for political action committees to file their lists of signatures in support of independent candidates’ nominations was 23 April ( ).", "date": "2019.04.29", "title": "WEEKLY DIGEST: Week of Euro passions and Euro fakes"}
{"url": "https://www.monitor.bg:443/bg/a/view/puskat-novi-22-avtobusa-v-sofija-163808", "text": "22 нови автобуса на природен газ ще бъдат пуснати в движение по столичните улици. Кметът на София Йорданка Фаднъкова ще присъства на пускането им в експлоатация утре на паркинга за зала „Арена Армеец“. Автобусите са марка Ютонг, нископодови, климатизирани, с възможност за ползване на интернет от пътниците. Част от автобусите ще се движат по линия 604. От средата на месец май ще обслужват и линии 113, 384 и 75. Общо за последните две години в столицата са доставани 172 нови еко автобуса и 58 трамвая. От „Московска“ 33 са си поставили цел до края на годината автопаркът на градския транспорт да бъде обновен на 90%. Автобусите ще бъдат с екологичен стандарт - Евро 6. Средната им възраст ще бъде 6 г., като преди десетилетия возилата са били 20 годишни. През тази година ще бъдат докарани и 13 нови трамваи, които ще се движат линия №5. Очаква се трамваите да пристигнат в София на две партиди. На последното заседание на Столичния общински съвет пък бе взето решението и за закупуването на 10 трамвая втора употребата от Прага. Мотрисите са 18 годишни и ще се движат по линиите 20 и 22, като заменят сегашните 30-годишни возила.", "date": "2019.04.29", "title": "Пускат нови 22 автобуса в София"}
{"url": "https://www.monitor.bg:443/bg/a/view/klop-ostavi-titlata-na-sydbata-163810", "text": "Мениджърът на „Ливърпул“ Юрген Клоп увери феновете, че той и футболистите му ще направят всичко възможно да спечелят титлата в Англия и Шампионската лига, но това до голяма степен зависи и от съдбата. В петък „червените“ разгромиха с 5:0 „Хъдърсфийлд“, но останаха на точка от „Манчестър Сити“ след като „гражданите“ победиха „Бърнли“ с 1:0 и са само на две победи от триумфа. „Намираме се в щом вечер си лягам и си мисля за футбол. Събуждам се с точен състав в главата ми или с определен човек с определени функции. Истина е. Това не винаги е добре. Добре е сега, защото всички мисли са положителни. Когато спечелиш предния мач, ти можеш да си представяш победата и в следващия. Ако си загубил, това става по-сложно. Нашият живот е такъв постоянно. Преди няколко седмици ме попитаха дали се наслаждавам на серията ни и аз отговорих, че това е просто нашата работа. Но ми харесва как моят отбор се справя с всяка една ситуация. Гордея се с момчетата\", продължи германецът в интервю за Premier League Productions. „Мисля, че от чужда гледна точка изглежда сложно това, което футболистите ни правят - оправдават очакванията мач след мач. Това е страхотно, а останалото е просто съдба. Не знаем Трябва да покажем всичко най-добро от нас и чак тогава ще видим докъде ще ни отведе това“, добави още Клоп, който в сряда се изправя срещу „Барселона“ в полуфинален сблъсък от Шампионската лига. Горещата битка за титлата в Англия обаче не е единственото, което приковава вниманието на феновете на Острова. Изключително интригуващ изглежда и спора за четвъртото място. Там „Челси“ записа равенство срещу „Манчестър Юнайтед”, но се пак запази позицията си пред „Арсенал“, който от своя страна продължава в края на сезона да изневерява на желанието на своите фенове. „Артилеристите“ паднаха от „Лестър“ с 3:0 и така нито един от тимовете в тази битка не успя да запише победа и да вземе аванс за подредбата в Топ 4.", "date": "2019.04.29", "title": "Клоп остави титлата на съдбата"}
{"url": "https://www.monitor.bg:443/bg/a/view/voenna-tehnika-ot-cjala-bylgarija-poema-kym-sofija-za-parada-na-gergiovden-163802", "text": "Военната техника на въоръжение в Българската армия от военните формирования в страната тръгва към за София, за парада в Деня на храбростта и празник на Българската армия на 6 май, съобщиха от МО. Машините ще поемат към столицата във вторник от няколко точки, а крайната дестинация е летище Доброславци. Военната техника ще се придвижва по националната пътна инфраструктура от градовете Асеновград, Благоевград, Карлово, Стара Загора и Ямбол. За транспортирането на машините, които ще участват в парада, ще бъде използван железопътен транспорт. Така например бронетанкова техника премина по улиците на Сливен още вчера, когато от 8 до 10 часа машините се придвижваха на собствен ход по улиците на града. Техниката бе снабдена с гумени тампони на веригите и премина по маршрут Военно формирование 22220 - бул. \"Илинденско въстание\" - бул. \"Стефан Караджа\" - Товарна гара – Сливен. Част от машините ще дойдат и на собствен ход. За да не се създават затруднения с придвижването на техниката, от министерството призовават всички шофьори да спазват мерките за безопасност на органите на Служба \"Военна полиция“, които ще ескортират колоните. За да се подготвят за военния парад на 6 май, вертолети и самолети от състава на Военновъздушните сили (ВВС) ще изпълняват полети с прелитане на малка височина над София. Тренировките на въздушната техника започват още от утре - 1 май, съобщиха още от Министерството на отбраната. Жителите на столицата ще могат да видят самолетите и вертолетите и в центъра. Ще има прелитания над площад „Княз Александър Първи\" в интервала от 9.30 до 10.20 ч. В четвъртък военновъздушната техника ще лети от 9.50 до 11.00 ч. и от 14.50 до 15.40 ч., а на 3 май във въздуха ще може да се видят от 10.00 до 11.00 ч., когато ще бъде и генералната репетиция за парада. От министерството са определили и резервен времеви прозорец от 14.50 до 15.40 ч. При преценка, че е необходимо още време за подготовка за парада има и определен резервен ден на 4 май 2019 г. в интервала между 9.50 и 11.00 ч. и от 14.50 до 15.40 ч. В Деня на храбростта и празник на Българската армия, на 6 май вертолети и самолети на българските ВВС ще прелетят над площад \"Княз Александър Първи\" в София от 10.00 до 11.00 ч. за участие във военния парад, посочиха още от военното ведомство. Самият парад по традиция ще е на 6 май. Ден по-рано - на 5 май, ще има концерт, а на 4 май ще има парад на духовите оркестри. Тази година има договорка във военния ни парад да участва и македонска рота, както и македонски военен оркестър. Военните подготвят и изненада за тазгодишния парад - ретротехника, която досега не е представяна.", "date": "2019.04.29", "title": "Военна техника от цяла България поема към София за парада на Гергьовден"}
{"url": "https://www.monitor.bg:443/bg/a/view/visa-i-mastercard-svaljat-taksite-za-kartite-si-v-evropa-163813", "text": "Американските Visa и Mastercard бяха принудени значително да намалят таксите за плащания в Европа с банкова карта, издадена извън региона, в САЩ или Азия. Това обяви днес Европейската комисия, цитирана от АФП. Двете компании, които бяха обект на остри критики на европейската изпълнителна власт от години по тази тема, \"се ангажираха да намалят си средно с 40 на сто комисионните си, удържани за плащания, правени чрез карти, издадени извън Европа\", се посочва в комюникето на Еврокомисията. Тези ангажименти, които вече са задължителни за Visa и Mastercard, \"ще намалят разходите на търговците на дребно, които приемат плащания, направени с карти, издадени извън европейското икономическо пространство\", обединяващо ЕС, Исландия, Норвегия и Лихтенщайн, уточнява ЕК. Visa и Mastercard удържат такси за трансграничните плащания и досега те бяха доста по-високи за картите, издадени извън европейското икономическо пространство в сравнение с прилаганите за издадените вътре в него. Крайните разходи се поемат от търговците, при които потребителят е направил покупка с карта. А търговците на дребно на свой ред си ги възстановяват, вдигайки цените за стоките си.", "date": "2019.04.29", "title": "Visa и Mastercard свалят таксите за картите си в Европа"}
{"url": "https://www.monitor.bg:443/bg/a/view/trygva-otchitaneto-na-toplomerite-v-sofija-163807", "text": "От утре започва отчитането на топломерите в столицата, напомня Нова телевизия. Очаква се първите изравнителни сметки да бъдат готови в началото на месец юли. Част от топлинните счетоводители вече са публикували графиците си за посещение в Интернет и са разлепили съобщения по входовете. Те предоставят две дати за отчет, като едната задължително е в неработен ден, какъвто е днешният, за да се улесни достъпът до жилищата на потребителите. В случай, че клиентите отсъстват от дома си и на двете посочени дати, могат да помолят за допълнителен ден за отчет, но за тази услуга ще трябва да платят.", "date": "2019.04.29", "title": "Тръгва отчитането на топломерите в София"}
{"url": "https://www.monitor.bg:443/bg/a/view/grisho-s-nov-sriv-v-ranglistata-163799", "text": "Григор Димитров отстъпи с цели шест позиции до №49 в световната ранглиста през новата седмица. Той не успя да защити всички точки в Барселона, където през миналата година достигна до четвъртфиналите, а тази отпадна кръг по-рано след загуба от чилиеца Николас Хари. Гришо има в актива си 985 точки и е само на 20 пред 50-ия в света Джон Милман. Добрата новина за него е, че в следващите седмици няма почти никакви точки за защитаване, тъй като през миналата година отпадна още след първите си мачове на \"Мастърс\" турнирите в Мадрид и Рим. От 5-и май той започва участието си в испанската столица, като ще разбере първия си съперник ден по-рано. Това е най-лошото класиране на хасковлията в подреждането на АТР от 29 октомври 2012 г., когато беше 55-и в света. Въпреки срива, Гришо гледа да остане позитивен. Той се завърна в Монте Карло, където живее, за да презареди „батериите си“. От там той пусна интересна снимка в Инстаграм с многозначителния текст: „Не позволявайте да замъглят светлината ви, само защото заслепява очите им!“ и сложи хаштагове „понеделнишка мотивация“ и „свобода.” В челото на ранглистата промени няма. Лидер е шампионът от Австралия Новак Джокович, следван от Рафаел Надал и Александър Зверев. Малко изненадващо Надал не успя да вземе трофей от първия месец на клей. Той отпадна на полуфиналите в Барселона след загуба от Доминик Тийм, който после спечели и трофея с победа над Данийл Медведев с 6:4, 6:0.  ", "date": "2019.04.29", "title": "Гришо с нов срив в ранглистата"}
{"url": "https://www.monitor.bg:443/bg/a/view/levski-uvolni-georgi-dermendjiev-163797", "text": "Ръководството на „Левски“ уволни наставника Георги Дерменджиев. Специалистът бе уведомен днес от управата, че повече няма да се разчита на неговите услуги, а извънредното решение бе взето след загубата на „сините“ с 2:1 от „Берое“ насред „Герена“. „В плановете на ръководството на „Левски“ влизаше дългосрочно сътрудничество с наставника. Причината обаче, поради която това няма как да се случи, е незадоволителното представянето на отбора в последно време. Загубата и представянето в последния шампионатен мач наложиха спешните мерки, за да може тимът да бъде стабилизиран в оставащите срещи от плейофите”, коментираха официално от „Левски“. В оставащите мачове до края на сезона начело на тима ще е Георги Тодоров, който в школата на 26-кратните шампиони. Към сегашните асистенти в треньорския щаб пък ще се присъедини и Красимир Петров. Тодоров вече води „сините“ в началото на сезона, когато замени Делио Роси преди клубът да подпише със Славиша Стоянович. Тогава Тодоров бе на скамейката заедно с Тодор Симов в мачовете срещу „Ботев\" (Пловдив) (1:0), и „Черно море“ (2:2). 62-годишният специалист има два периода като треньор на „сините“, а под негово ръководство те печелят Купата на България в сезон 2002/2003 година. Георги Тодоров ще е начело на тима в оставащите пет мача от шампионата, след което ръководството на „Левски“ ще обяви новият постоянен треньор, който да поеме отбора от новия сезон. По информация на „Монитор“ клубната управа избира между две родни кандидатури и чуждестранен специалист. Освен това ръководството на „Левски“ ще извади всички футболисти на пазара и в рамките на два месеца ще сглоби изцяло нов състав. Целта е да се изчисти от всички ненужни играчи, като добри дори за основните състезатели. Сред най-конвертируемите футболисти на „Герена“ освен голмайсторът Станислав Костове е и Давиде Мариани. Не е изключено клубът да се раздели и с Паулиньо. Към изхода се насочват Милош Цветкович, Жерсон Кабрал и Давид Яблонски, чиито договори няма да бъдат подновени. Сигурен напускащ е и Антони Белмонт, а бъдещето на Серджиу Буш е неясно, но „сините“ правят всички възможно да се отърват от нападателя. Отбори ще се търсят и на чужденците, които са под наем в други тимове - Луан Виана, Ривалдиньо и Филипе Нашименто.", "date": "2019.04.29", "title": "\"Левски\" уволни Георги Дерменджиев (ОБОБЩЕНИЕ)"}
{"url": "https://www.monitor.bg:443/bg/a/view/danychnite-proverjavat-400-kupuvachi-na-luks-stoki-bez-dohodi-163795", "text": "Данъчните проверяват 400 купувачи на луксозни стоки, които обаче не са декларирали никакви доходи, съобщава bTV. Инспекторите на НАП ще проверяват притежателите на луксозните стоки на стойност над 30 хил. лв., които въобще не фигурират като получатели на доходи в компютрите на данъчната агенция и съответно не са плащали данъци през миналата година. Бирниците разполагат с информация за продажбата на скъпите предмети от търговците, изцдали фактура и гаранция за тях. „В тези проверки често се оказва, че приятели и любовници са в основата на обясненията. Проверките не вменяват вина, не приемат, че някой е разбойник до доказване на противното. Но в момента има една видима диспропорция - нула лева доход и относително висок разход, който трябва да бъде обяснен, коментира говорителят на НАП Росен Бъчваров“, цитиран от телевизията. Вторник е последният ден за подаването на данъчните декларации и плащане на данъците, напомнят от НАП.", "date": "2019.04.29", "title": "Данъчните проверяват 400 купувачи на лукс стоки без доходи"}
{"url": "https://www.monitor.bg:443/bg/a/view/pijan-ojivja-sled-kato-go-pregazi-vlak-163792", "text": "38-годишен мъж оживя, след като беше прегазен от влак. Куриозната случка се разиграва в един следобед през почивните дни, когато пътнически влак на БДЖ за Карнобат преминава през гара Лозарево, но от композицията забелязват човек на релсите под влака, съобщи actualno.com. На мястото веднага са извикани екипи на жандармерията в Бургас и Спешна помощ, а медиците установили, че мъжът е напълно невредим. Оказало се, че мъжът от село Бояново, Ямболско, в очевидно нетрезво състояние, легнал и заспал на железния път. Мистерия остава как се е отървал невредим, след като 87-тонната композиция е преминала върху него. Заради случката друг влак закъснял с 56 минути.", "date": "2019.04.29", "title": "Пиян оживя, след като го прегази влак"}
{"url": "https://www.monitor.bg:443/bg/a/view/djigit-preskochi-perkite-na-grafa-163794", "text": "Нагъл шофьор паркира автомобила си на столичната улица „Граф Игнатиев“ въпреки поставените ограничители, станали известни като перки на акула. За неправилното паркиране стана ясно от снимки във фейсбук групата „Забелязано в София“. Перките няма да се задържат още много на централната улица, защото на тяхно място ще бъдат сложени чугунени колчета. Подмяната им идва след като няколко души пострадаха при спъване в тях. Това ще е втората смяна на ограничителите по улицата. Първите съоръжения бяха подменени през декември миналата година, заради големината им. От общината тогава се мотивираха, че заради размера им много хора ги използват за сядане.", "date": "2019.04.29", "title": "Джигит прескочи перките на „Графа“"}
{"url": "https://www.monitor.bg:443/bg/a/view/za-24-chasa-poveche-ot-65-miliona-gledaha-tejlyr-suift-163787", "text": "Тейлър Суифт счупи рекорда по гледаемост в Youtube след като новото й видео към сингъла „Me!“ беше гледан 65,2 милиона пъти през първите 24 часа от пускането си онлайн. Тя изпревари певицата Ариана Гранде, чийто клип към песента \"Thank U, Next\" имаше 55 милиона гледания през първите 24 часа след пускането му. За сравнение видеото за друга от най-известните песни на Тейлър Суифт през последните няколко години - \"Look What You Made Me Do\", имаше 43,2 милиона гледания в деня на премиерата си. 29-годишната певица вече е сред най-гледаните музиканти в платформата за видеосподеляне. А наскоро призна, че вдъхновението й идва от двете й домашни котки Оливия и Мередит.", "date": "2019.04.29", "title": "За 24 часа: Повече от 65 милиона гледаха Тейлър Суифт"}
{"url": "https://www.monitor.bg:443/bg/a/view/nakazaha-rikardo-zaradi-incidenta-s-kvjat-v-baku-163801", "text": "Пилотът на „Рено“ Даниел Рикардо (Авл) ще стартира с три места по-назад в следващото състезание от сезона във Формула 1 - Гран при на Испания на 12 май. Той е наказан заради инцидента по време на надпреварата в Баку през изминалата неделя с бившия си съотборник Данийл Квят (Рус), който сега кара за \"Торо Росо\". В 31-ата обиколка австралиецът се опита да изпревари Квят, при което двата болида излязоха от трасето. След това Рикардо даде на заден и удари странично съперника си. Заради получените повреди двамата пилоти отпаднаха от състезанието. Рикардо се извини на бившия си съотборник и пое отговорността за инцидента. \"Той призна грешката си. Нямам никакви лични проблеми с него\", защити го Квят.", "date": "2019.04.29", "title": "Наказаха Рикардо заради инцидента с Квят в Баку"}
{"url": "https://www.monitor.bg:443/bg/a/view/bejbi-bum-po-velikden-163796", "text": "Тази година Великден се превърна за Благовещение за родните звезди, като в рамките на трите празнични дни няколко любими лица потвърдиха или дадоха заявка за наследник. Бившата изгора на Ненчо Балабанов – певицата  , се похвали с наедряло коремче в социалните мрежи и сложи точка на всички шушукания по нейн адрес в предаването на Георги Любенов по БНТ. „Малкото човече ще се появи в разгара на лятото“, сподели Йоанна. Щастливият татко е колегата на гласовитата блондинка в обществената телевизия – Мирослав Димитров. Той води туристическо предаване по основния канал, а Драгнева отскоро се подвизава в БНТ2. Въпреки това Миро стана известен с участието в рейтинговия сериал на Нова тв „София ден и нощ“. Познават се от 2004-а, но именно в коридорите на обществената телевизия двамата се преоткриват, а в последствие се оказват заедно и на снимачната площадка на новия български филм „Връзкология“, който още не е излязъл на голям екран. Все по-усилено се носи мълвата, че и любимецът на тийнейджърите –   също ще гушне първородна рожба. Повод за това дава гаджето му Катрин Петринска, която започна да се появява само в широки дрехи въпреки безупречната си фигура. Танцьорката и хореограф не се качи на сцената дори и за големия концерт на групата в зала „Арена Армеец“, а наскоро, през личния си профил в социалните мрежи отмени всичките си тренировки до края на годината, като съобщи, че ще бъдат водени от нейна заместничка. Красавицата и Йонислав Йотов са заедно едва от лятото на 2018-та. Сред потенциалните бъдещи родители се нареди и водещата . Дъщерята на безвреме починалия Митко Цонев била в първите месеци от бременноста, разкриват нейни близки и очаквала момиченце. Тя вече има едно дете – 9-годишен син Янчо Таков-трети. За нейния любим в момента – издателя Явор Стефанов, това пък ще е трета дъщеря, след като той има две – на 17 и 20 години, от предишен брак.", "date": "2019.04.29", "title": "Бейби бум по Великден"}
{"url": "https://www.monitor.bg:443/bg/a/view/bylgarija-s-naj-niski-razhodi-za-trud-v-es-163800", "text": "България е страната с най-ниски разходи за труд в ЕС. Това обяви Федералната статистическа служба, цитирана от ДПА. У нас на час се заплаща средно 5,30 евро на час. В същото време разходите за труд в Германия са били близо една трета над средното им равнище за ЕС през 2018 година. Работодателите в частния сектор във Федералната република са плащали 35 евро на час, а това е близо 32% над средната надница от 26,60 евро за 28-те страни членки, сочат данните на немската статистическа служба. Според тях разходите за труд в Германия се нареждат на шеста позиция в класацията за блока или без промяна спрямо 2017 г., припомня БТА. Дания продължава да бъде лидер с 44,70 евро на час през миналата година, следвана от Люксембург с 40,30 евро и Белгия с 40,00 евро, Швеция с 39,30 евро и Франция с 36,50 евро. Данните включват заплащането в промишлеността и сектора на услугите, но не и на държавните служители. Разходите за труд отразяват заплати и допълнителни плащания, уточнява ДПА.", "date": "2019.04.29", "title": "България с най-ниски разходи за труд в ЕС"}
{"url": "https://www.monitor.bg:443/bg/a/view/versaj-otvarja-vrati-za-nov-sezon-163710", "text": "Сериалът „Версай“ се завръща при родните телеманиаци с нов сезон. Втората порция епизоди на драматичната продукция, чието действие се развива в 17-ти век, ще дебютира на 5 май от 22 ч. по Epic Drama. Сюжетът ще се завърти няколко месеца след смъртта на Хенриет. По всичко личи, че Луи е преодолял скръбта и болката си, но все пак ще му е нужно време, за да стъпи отново на краката си. Във втори сезон Луи XIV е завършил първия етап от амбициозния си план. Той обаче ще разбере по трудния начин, че трябва да внимаваш какво си пожелаваш. Абсолютната власт води със себе си и огромни отговорности, особено когато става дума за толкова млад човек. Междувременно Мадам де Монтеспан става новата фаворитка на краля и ще има ключова роля за развитието на историята. Другите представителки на нежния пол във „Версай“ също ще попаднат под светлината на прожекторите - бъдеща съпруга на Филип – Палатин, темпераментната Мадам Скарон и, разбира се, кралица Мария-Тереза.", "date": "2019.04.29", "title": "„Версай“ отваря врати за нов сезон"}
{"url": "https://www.monitor.bg:443/bg/a/view/aresti-za-chetirima-gotveli-teroristichna-ataka-vyv-francija-163777", "text": "Трима възрастни и тийнейджър са били арестувани заради планирана атака срещу френските сили за сигурност през следващите дни, съобщиха прокурори. От министерството на правосъдието описаха планираната атака като „екстремно насилствена”. Четиримата са били арестувани в петък като част от разследване срещу терористичен заговор, но към момента няма повече информация за планираната атака. „Четиримата са били задържани заради планирането на изключително насилствена терористична атака”, заяви вътрешният министър Кристоф Кастанер. Един от заподозрените е непълнолетен, който е на пробация в учебно заведение, след като е бил осъден на три години две, от които прекъснати заради опит да пътува до Сирия, съобщиха парижките прокурори. Другите трима са познати на силите на реда, според източник, близък до разследването то е започнало на 01 февруари от френските разузнавателни служби.", "date": "2019.04.29", "title": "Арести за четирима, готвели терористична атака във Франция "}
{"url": "https://www.monitor.bg:443/bg/a/view/hashim-tachi-ne-tyrguvame-s-teritorii-163793", "text": "Президентът на Косово Хашим Тачи отхвърли предложението за размяна на територии със Сърбия, като заяви, че той \"никога не би търгувал с териториите на Косово\", но би обмислил корекции на границата с цел нормализиране на отношенията, съобщи ДПА. Идеята за размяна на територии беше издигната за първи път от сръбски представители миналата година. Тя беше отхвърлена от лидерите на косовските албанци като неприемлива, както и от по-голямата част от международната общност като твърде опасна. Тачи заяви пред журналисти, че има намерение да повдигне въпроса за присъединяването към Косово на регионите в Южна Сърбия, населени с албанци. Косовският президент направи това изказване преди отпътуването си за срещата в Берлин на представители на Западните Балкани и Европейския съюз, която започва днес. \"Не очаквам, че ще има диалог или преговори, но аз ще изразя позицията си в подкрепа на присъединяването на Прешево, Медведжа и Буяновац\", каза той. Тачи се надява, че домакините на срещата, германският канцлер Ангела Меркел и френският президент Еманюел Макрон, ще убедят Сърбия да признае независимостта на Косово. Официален повод за срещата е \"неформална размяна на идеи\", като целта й е укрепване на сътрудничеството в региона.  Една от темите ще бъде диалогът между Сърбия и Косово за нормализиране на отношенията между двете страни. Очаква се срещата да се състои от две части - първата ще бъде общ диалог с участието на всички ръководители от Западните Балкани, а втората ще бъде посветена на решаването на косовския въпрос. От страна на Сърбия в срещата ще участват президентът Александър Вучич и министър-председателката Ана Бърнабич, а от Косово са поканени президентът и министър-председателят на страната Хашим Тачи и Рамуш Харадинай.  На срещата са поканени да участват и премиерите на Албания Еди Рама, на Хърватия Андрей Пленкович, на Северна Македония Зоран Заев, на Словения Марян Шарец, президентът на Черна гора Мило Джуканович и председателят на Съвета на министрите на Босна и Херцеговина Денис Звиздич. Вучич коментира, че нямам нищо против премиера на Словения Мариян Шарец, но попита защо на срещата не е поканен българският премиер Бойко Борисов. „Защо Шарец, а не премиера на Румъния Виорика Дънчила, защо премиерът на Хърватия Андрей Пленкович, а не унгарският министър-председател Виктор Орбан, защо не премиерът на България Бойко Борисов“, заяви Вучич. Германското правителство очаква от срещата на Западните Балкани размяна на мнения, но не изключва и възможността за конкретни резултати. \"Тази среща преди всичко е диалог за участниците. Дали на базата на преговорите няма да се стигне до решение, което ще бъде приемливо за всички страни, не може да се каже предварително”, заяви Урики Демер, говорител на германското правителство. \"За германския канцлер и френския президент стабилността и благоприятното развитие на ситуацията в региона са от голямо значение”, добави Демер. Според дневния ред на конференцията ще присъства и върховният представител на ЕС за сигурността и външните работи – Федерика Могерини.", "date": "2019.04.29", "title": "Хашим Тачи: Не търгуваме с територии "}
{"url": "https://www.monitor.bg:443/bg/a/view/evanescence-idvat-za-pryv-pyt-v-sofija-163780", "text": "Американските метъл звезди Evanescence ще изнесат първия си концерт в София, две години след като за пръв път пристигнаха у нас, но за музикален фестивал в Пловдив. Двукратните носители на „Грами“ са включили страната ни в графика си, като са определили датата 11 септември за концерт в Арена Армеец. И това не е всичко, Ейли Лий и Evanescence се връщат към рок корените си след двугодишно турне със симфоничен оркестър, посветено на последния им албум Synthesis, и ще зарадват родните фенове с най-големите си хитове. Билетите за шоуто ще са в продажба от утре (30 април) за фен клуба на групата, а от 3 май - всички редовите почитателите ще могат да си закупят пропуски. Цените им ще са от 70 (правостоящи) до 90 лева (седящи). В продажба ще бъде пуснато и ограничено количество Meet&Greet пакети – 40 броя, които включват достъп до концерта, саундчека и специална среща с групата. В продажба ще бъде пуснат и втори пакет (60 броя) с включен достъп само до концерта и саундчека преди него. За първия си самостоятелен концерт в София бандата пристига в оригинален състав - Ейми Лий – вокал, пиано, Тим Маккорд – бас китара, Уил Хънт – барабани, Трой Маклохорн - китара, беквокали, Джен Маджура – китара, беквокали. Концертът обещава над 90 минути с най-големите хитове на групата, сред които Bring me to Life, My Immortal, Going Under и много други в оригиналното им рок звучене.", "date": "2019.04.29", "title": "Evanescence идват за пръв път в София"}
{"url": "https://www.monitor.bg:443/bg/a/view/venci-stefanov-hubchev-predade-bobi-mihajlov-163781", "text": "Босът на „Славия“ и член на Изпълкома на БФС Венцеслав Стефанов атакува Петър Хубчев за решението му да подаде оставка като национален селекционер. „За мен Хубчев предаде Борислав Михайлов. На 100 процента го предаде. Не се постъпва по този начин. Някъде беше забъркано и моето име. Не знам дали селекционерът си дава сметка, че всеки има право да изрази мнението си. Мисля, че си е намерил място в „Левски“ и поставя хората пред свършен факт. Това си е за негова сметка. Михайлов ще реши кой да поеме националния отбор. Ако реши да се консултира с нас, ще кажем мнението си. Аз имам такова, но не желая да споменавам публично имена“, коментира Стефанов пред blitz.bg, уточнявайки, че новият треньор трябва да е човек със самочувствие и смелост. „Той трябва да налага млади футболисти. Във вътрешното първенство има момчета с отлични качества. Виждате, че едни и същи играчи се въртят през последните години в националния отбор и няма напредък. За да имаме обаче по-добро поколение, единственият ни шанс е да се направят два-три стадиона, с които ще кандидатстваме за Евро 2028. На мен ми се иска в София да бъде изграден един нов стадион. Това ще се случи само, ако Бойко Борисов предприеме мерки. И аз силно се надявам той да го направи. Борисов даде шанс на българския футбол и българския спорт. Доста средства бяха отделени за спорта“, заяви Стефанов.", "date": "2019.04.29", "title": "Венци Стефанов: Хубчев предаде Боби Михайлов"}
{"url": "https://www.monitor.bg:443/bg/a/view/el-maestro-leti-kym-sparta-praga-163785", "text": "Бившият треньор на ЦСКА Нестор Ел Маестро ще поеме най-големия чешки гранд „Спарта“ (Прага). Отскоро най-титулуваният отбор в тази страна остана без треньор и се очаква до няколко дни на поста да бъде назначен именно сърбинът с английски паспорт. Той се е конкурирал за позицията с доказани имена в Чехия, като Павел Върба и Давид Холубек, но в крайна сметка ръководството е преценило да даде работата на млад и амбициран специалист. Бившият треньор на ЦСКА и „Спартак“ (Търнава) е без работа от февруари, когато изненадващо беше уволнен от „Армията“. След това името му беше спрягано за австрийския гранд „Аустрия“ (Виена), където беше работил в миналото като помощник, но ръководството в крайна сметка се спря на друг вариант. При „Спарта“ (Прага) обаче нещата изглеждат сигурни, твърдят местните медии, които се позовават на източници от ръководството. Главният коз на Ел Маестро е, че е успял да изведе „Спартак“ (Търнава) до титлата в Словакия след 45-годишно прекъсване и обстановката в тази част от Европа му е добре позната. ", "date": "2019.04.29", "title": "Ел Маестро лети към„Спарта“ (Прага)"}
{"url": "https://www.monitor.bg:443/bg/a/view/the-new-york-times-tyrgovskite-pregovori-mejdu-sa-sht-i-kitaj-na-finala-163783", "text": "Министърът на финансите на САЩ Стивън Мунчин прогнозира скорошен успешен край на търговските преговори между САЩ и Китай, пише вестник The New York Times. Преди дни бе съобщено за предстоящото пътуване на на 30 април представителя на Щатите в преговорите Роберт Лайтхайзер за Пекин. От китайска страна преговорите ще се водят от вице-премиера и на държавния съвет на КНР Лю Хе. Той ще ръководи китайската делегация в следващия кръг на преговорите, чието начало е насрочено за 8 май във Вашингтон. Наскоро официалният представител на търговското министерство на Китай Гао Фън заяви, че властите на двете страни продължават успешния диалог по уреждане на търговските и икономическите въпроси, но противоречия и нерешени въпроси и незавършена работа все още има. Според агенция Bloomberg пък прогнозират, че председателят на КНР Си Цзинпин и президентът САЩ Доналд Тръмп може да подпишат търговския договор по време на срещата на върха на Г-20 през юни в Япония. По данни на вестник The Wall Street Journal обаче това може да стане и преди това, още до края на май или в началото на юни.", "date": "2019.04.29", "title": "The New York Times: Търговските преговори между САЩ и Китай на финала"}
{"url": "https://www.monitor.bg:443/bg/a/view/v-tyrnovo-razdadoha-2700-velikdenski-jajca-163782", "text": "2700 яйца и козунаци бяха осветени и раздадени на жителите и гостите на Велико Търново за Великденските празници. Стотици жители и гости на града се събраха в катедралния храм „Рождество на Св. Бородица”, за Пасхалното богослужение, отслужено от владиката Григорий да се помолят за здраве и да си вземат Благодатен огън. Крепостта Царевец, където трябваше да се проведе службата, остана затворена заради падналия дъжд и гръмотевична буря. Христовото възкресение настъпи със звън на всички църковни камбани. Думите „Христос воскресе” бяха произнесени на пет различни езика. „На Великден ликуват доброто, вярата, надеждата, любовта. Непреходните и вечни духовни ценности надделяват над злободневието и материализма. Животът винаги стои по-високо от смъртта, че светлината, любовта и добротата осмислят света. Нека следваме вечния завет на Иисус Христос - да бъдем добронамерени в мислите и действията си, да помагаме на хората в нужда и беда, да живеем с любов в сърцата си. Това са вечните ценности – християнски и български. Пожелавам ви светъл, озарен и благословен Великден! Нека се поздравяваме с думите „Христос воскресе“ и през следващите четиридесет дни – така, както повелява канонът”, обърна се към хората Даниел Панов. По традиция, на Великден бе отслужена и литургия за Второ Възкресение. Тя се състоя в храма „Възкресение Христово”, изграден в подножието на квартал „Бузлуджа”. Много великотърновци, заедно с кмета Даниел Панов запалиха свещички за здраве. Службата отново ръководи митрополит Григорий. Подарък за всички бе прожекцията на аудиовизуалния спектакъл „Царевград Търнов – звук и светлина”, която бе излъчена в неделната великденска вечер.", "date": "2019.04.29", "title": "В Търново раздадоха 2700 великденски яйца"}
{"url": "https://www.monitor.bg:443/bg/a/view/stotici-petrichani-posreshtnaha-voskresenie-pred-zakluchen-hram-163784", "text": "Стотици петричани от западната част на южния град, както и от околните села посрещнаха Великден пред заключената порта  на храма „Света Петка“: „Такова нещо никога не се е случвало досега. Тук аз съм кръщавана, тук сме кръстили и децата си\", възмутена коментира петричанка, която с още няколко стотин миряни е чакала до 1:00 часа след полунощ на Великден  да дойде свещенослужител, за да отключи катинара на църквата и да отслужи Воскресението на Спасителя. Подиграха се с нас, унизиха ни, чакахме с часове за литургия, но никой свещеник не дойде,“ допълни жената. Нито имаше литургиям нито църковната камбана възвести Воскресението на Христос. Стотици миряни останаха омерзени от катаклизмите в петричката духовна епархия, хората така и не дочакаха благодатния огън и натъжени си отидоха. Хората се питаха къде е новият епархийски наместник отец Павел, който отговаря за дежурствата на свещениците. Припомняме, че преди около месец  дългогодишния епархийски наместник отец Ангел Кочев беше освободен и на негово място Неврокопският митрополит Серафим постави по-младия отец Павел. Петричани възнегодуваха за това решение и отзоваването на уважавания от тях отец  Ангел Кочев и няколко седмици не стъпиха в главната черква „Света Богородица“, където отец Ангел служеше над 40 години.. Тази реакция на миряните  принуди  владиката дядо Серафим да коригира своето решение и върна отец Кочев да служи в „Света Богородица“, но остави като епархийски наместник поп Павел. Петричката църква „Св. Петка“ е част от манастир и се намира в северното подножие на Беласица планина и в западните покрайнини на град Петрич. Началото манастира е поставено през 1912 г. с построяването на черквата „Св. Петка“. Според преданието изборът на мястото за съграждане на обителта е бил предшестван от странно знамение. Още по турско, един местен овчар като пасял овцете си видял сияние, идващо от къпинов храст, така че то озарявало цялата околност. Приближил се и какво да види – в храста икона, а около нея трънливи клонки под формата на венец. Овчарят съобщил тези свои видения на турски чиновник, но последният решил че бедният човечец не е на себе си и наредил да го затворят в Струмишкия затвор.  Не след дълго чиновникът се поболял и тогава се сетил за овчаря и го освободил. Отишли двамата при посоченото място и открили иконата. Тогава, вече убедил се в правотата на българина, турчинът помогнал за изграждането на черква, на мястото на храста в който била открита иконата. И така, впоследствие около църквата се оформил днешният манастир. Манастирът „Св. Петка“ представлява комплекс от черква, жилищни и стопански постройки и параклис „Св. Мчца Неделя“. Манастирският храм е еднокорабна, едноапсидна, безкуполна и с притвор сграда, с камбанария над входа. Неделима част от манастирския ансамбъл е и вековното дърво в двора.", "date": "2019.04.29", "title": "Стотици петричани посрещнаха Воскресение пред заключен храм"}
{"url": "https://www.monitor.bg:443/bg/a/view/sydyt-v-haskovo-otmeni-klauzi-v-skypi-byrzi-krediti-163786", "text": "Клаузи в договорите на една от големите фирми за бързи кредити са обявени за нищожни от Хасковският окръжен съд след колективен иск на Комисията за защита на потребителите (КЗП). Хасковските магистрати са отменили драстични наказателни санкции при просрочие и забавяне. От комисията заведоха делото заради съмнения за нерегламентирани клаузи в договорите между клиентите, а също и за нередности в общите плащане от страна на длъжниците. Причината е, че с тях общото оскъпяване на кредите надхвърля 50 на сто. Става дума за клаузи в договорите, действащи от от 2014 г. до сега. Към колективния иск на КЗП се е присъединила и Асоциация активни потребители. „Ако то бъде потвърдено и влезе в сила, фирмата няма да има право да търси неустойки от клиентите си при забавено плащане на вноска в цялата страна. Също така няма да може да търси лихви и наказателни такси, ако бъдат обявени за предсрочно изискуеми“. Това каза адвокатът Тодор Ташев, който представлява клиент, присъединил се към колективния иск. „Според Закона за кредитните институции оскъпяването на годишна база не може да е повече от 50 на сто, а на някои потребители месечната ставка достига между 60 и 70 процента“, обясни адвокат Ташев. Фирмата за бързи кредити има над 60 офиса в страната. Решението на хасковските магистрати може да бъде обжалвано пред Апелативния съд в Пловдив.  ", "date": "2019.04.29", "title": "Съдът в Хасково отмени клаузи за скъпи бързи кредити"}
{"url": "https://www.monitor.bg:443/bg/a/view/ruskoto-mvr-iska-dostyp-do-lekarskata-tajna-na-pacientite-163770", "text": "Руското Министерство на вътрешните работи настоява да получи достъп до здравните досиета на някои групи пациенти. Полицията иска да оптимизира процеса на получаване на информация за лицата с психически разстройства, както и за страдащите от алкохолизъм и наркотична зависимост. Ръководството на МВР смята, че достъпът до лекарската тайна ще позволи на ведомството да предотвратява извършването на престъпления от споменатите пациенти. Предвижда се данните за психично болните, алкохолиците и наркоманите да бъдат систематизирани в единна база, която впоследствие да се интегрира с информационния масив на вътрешното министерство. Официалната статистика сочи, че през 2018 г. в страната са фиксиран 931 000 престъпления, като всяко трето от тях е извършено от лице, намиращо се в алкохолно или наркотическо опиянение. За същия период са образувани около 7000 наказателни деля срещу престъпници в невменяемо състояние. Съсловието в бели престилки обаче се обяви против готвеното нововъведение – Руското дружество на психиатрите смята, че предоставянето на достъп до лекарската тайна противоречи на конституцията.          ", "date": "2019.04.29", "title": "Руското МВР иска достъп до лекарската тайна на пациентите "}
{"url": "https://www.monitor.bg:443/bg/a/view/mele-v-kuklen-zaradi-silna-muzika-vdigna-na-krak-policijata-v-plovdiv-163768", "text": "Меле между две съседски фамилии в Куклен заради алкохол и силна музика вдигна на крак полицията и Специалните полицейски сили от Пловдив навръх Великден. При безредиците пияни мъже строшили с камък задното обзорно стъкло на една от полицейските коли. Нямало пострадали униформени, а няколко часа след инцидента в ареста се оказаха общо седем души. Скандалът започнал около 16-17 часа на 28 април т.г. между съседите Шаламанови и Карагьозови. Имотите им ги дели само една телена ограда. Двете фамилии живеят една до друга от над 40 години и до момента не са имали конфликти. Навръх Великден Карагьозови празнували с алкохол и изнесли в двора си голяма тонколона. Шаламанови също били подпийнали. Силната музика от комшиите не им се понравила и един от мъжете отишъл да направи забележка. Навън излязъл съседът му с прякор Гаргата. Двамата се напсували и се сбили. Според очевидци Шаламанови изкарали въздушна пушка, за да се защитят. В това време една от възрастните жени вдигнала кръвно и припаднала насред улицата. От рода Шаламанови повикали полиция. Единият от униформените започнал да разпитва баба от Карагьозовите, а мъжете от същия род помислили, че полицаят я бие и нападнали. Била потрошена патрулната кола и на мястото се изсипали коли на Специалните сили и още няколко патрулки. На място в града отиде лично и шефът на ОД на МВР в Пловдив ст. ком. Атанас Илков, който разпореди масови проверки в Куклен. Били арестувани седем от пияните побойници, като от районната прокуратура в Пловдив ще преценяват на кои от тях да повдигнат обвинения. Полицаите останали в Куклен през цялата нощ, като ден след мелето обстановката в градчето е вече спокойна и полицейските екипи са били отзовани.", "date": "2019.04.29", "title": "Меле в Куклен заради силна музика вдигна на крак полицията в Пловдив"}
{"url": "https://www.monitor.bg:443/bg/a/view/unker-es-ne-e-v-kriza-163773", "text": "Председателят на Европейската комисия Жан-Клод Юнкер не е съгласен с мнението на френския президент Еманюел Макрон, че Европейският съюз преживява най-дълбоката си криза в историята на интеграцията. \"Днес не само ЕС, но и целият свят се намира криза. Разпада се предишният ред. Расте силата на Китай, Индия. Ние си имаме работа с миграционни кризи, с президента на САЩ Тръмп и със сложни търговски отношения със САЩ\", казва Юнкер в интервю за полското издание \"Жечпосполита\". Той припомня, че по въпроса за търговията той е бил във Вашингтон през юли и тогава ЕС е успял да отсрочи заплахата за търговска война. \"Ето защо не смятам, че ние преминаваме през екзистенциална криза\", допълва той. На 4 март в програмна статия Макрон каза, че Брекзит е станал символ на \"кризата в Европа, която не е могла да намери отговор на необходимостта да осигури защита на народите пред лицето на силните сътресения на съвременния свят\". Запитан дали има вероятност Полша да напусне ЕС, Юнкер казва в интервюто \"Не\". После допълва: \"Полша е с нас (с ЕС), защото имаме общи ценности\", предаде Ройтерс. Това негово изказване идва в момент, в който най-голямата полска опозиционна партия неколкократно предупреди, че управляващата партията Право и справедливост може да доведе Полша до напускане на ЕС. Право и справедливост е в конфликт с ЕК по въпроса с полската съдебна система, като в този спор повечето страни членки подкрепят ЕК. В интервюто Юнкер изрази увереност, че нарушенията на върховенството на закона в ЕС няма да са дълготраен проблем, предаде ДПА. Той отчете, че някои страни са се впуснали \"в определени игри и нарушения на правилата\", но допълни, че според него върховенството на закона в тези страни няма да бъде заплашвано за дълго време. Юнкер каза, че особено на страните от постсъветското пространство ще е нужно известно време, за да се приспособят към регулациите за върховенство на закона, които са неделима част от членството в ЕС.", "date": "2019.04.29", "title": "Юнкер: ЕС не е в криза "}
{"url": "https://www.monitor.bg:443/bg/a/view/zooparkyt-vyv-varna-se-sdobi-s-dvojka-ptici-nandu-163774", "text": "Зоопаркът във Варна се сдоби с двойка птици нанду, получени от Павликени. Това съобщи Нора Люцканова, уредник „Зооколекция“. Тя посочи, че птиците са получени зa размножаване. Нанду е едра птица, подобна на щрауса, която се среща в естествена среда в Южна Америка. Може да бъде объркана с щраус, но всъщност няма никаква родствена връзка с него. Просто двата вида птици много си приличат по външен вид, но нанду е два пъти по-дребен вид. „Двойката във варненския зоопарк е млада, като птиците са на една година и ще останат при нас за дълго време. Надяваме се да успеем да ги стимулираме да създадат и потомство след 1-2 години“, коментира още зооспециалистът. Според наблюденията на Люцканова, двойката вече се чувства добре в новото си местообитание и е готова за среща с гостите на зоопарка. Тя обаче предупреди, че всички посетители трябва да бъдат внимателни при своите срещи с нанду и да спазват вътрешните правила. „Искаме да предпазим хората, сложили сме и табела на оградата - все пак това са птици с доста едър и мощен клюн и не е добре да се пъхат ръчички през мрежата, да се подава храна и да се пипат, тъй като в стремежа си да получат храната, те може да наранят някого“, каза още Люцканова. Според нея, двойката вече свиква с новото си обкръжение и се сприятелява, както с останалите обитатели в зоопарка, така и с персонала.", "date": "2019.04.29", "title": "Зоопаркът във Варна се сдоби с двойка птици нанду "}
{"url": "https://www.monitor.bg:443/bg/a/view/iznevjarata-zakodirana-v-myjkoto-lice-163771", "text": "Изневярата е закодирана в мъжкото лице и мачовците с масивна долна челюст, изпъкнали скули и вежди са по-склонни да кръшкат, установи австралийско проучване, публикувано във вестниците \"Мирър\" и \"Метро\".   Изданията цитират проучване на специалисти от университета в Западна Австралия. Екипът на Джилиън Роудс успя да докаже, че по ръбатото мъжко лице лесно може да се предвиди изневярата, докато по женското това практически е невъзможно. Специалистите направили онлайн анкета с участието на 592-ма мъже и 924 жени. Те трябвало да оценят снимките на 189 души по десетобалната система в две категории - колко са привлекателни и способни ли са на изневяра. Мъжете, кръшкащи на своите партньорки, правилно били разпознати от 14 процента от участничките и от 16 процента от участниците в експеримента. Това било възможно благодарение на по-мъжествените характеристики на лицата им. За неверните жени познатите проценти били нищожни, съответно 4 и 3 процента в зависимост от пола на респондентите. Учените са уверени, че с еволюцията жените са се научили чрез разпознаването на потенциалните кръшкачи да определят кой от тях е способен да създаде по-голямо потомство и съответно да бъде по-неблагонадежден в брака. Междувременно британски учени откриха, че подвижните вежди и другите изразителни черти вероятно са се появили на човешкото лице, за да можем да общуваме без думи. Проф. Пол О'Хигинс от университета на Йорк отбеляза, че заедно с храната и климата, невербалното социално общуване е имало важна роля. Ранните хоминини са имали изпъкнали вежди. Съвременните хора имат гладко чело и видими вежди, които се движат много свободно. Други промени във формата на лицето и мускулите дават възможност за изразяване на най-различни емоции, включително разпознаване и симпатия. \"Можем да използваме лицата си, за да сигнализираме повече от 20 различни категории емоции чрез свиване или разпускане на мускулите\" - каза ръководителят на изследването проф. Пол О'Хигинс от университета на Йорк. \"Знаем, че други фактори, като храната, дихателната физиология и климатът са допринесли за формата на човешкото лице, но да се интерпретира неговата еволюция само с тях, е опростяване\". Храненето се е отразило на формата на човешкото лице. То се е смалило, защото необходимостта от дъвчене е намаляла с появата на готвенето и обработената храна. Смаляването е особено явно при преминаването към земеделие, а след това и към живот в градове. \"По-меката съвременна храна и индустриалните общества могат да означават, че човешкото лице продължава да се смалява\" - каза проф. О'Хигинс. Промените обаче имат граници, защото за дишането например е необходима достатъчно голяма носна кухина.  ", "date": "2019.04.29", "title": "Изневярата закодирана в мъжкото лице "}
{"url": "https://www.monitor.bg:443/bg/a/view/kysove-ot-terasa-padnaha-na-grafa-snimki-163769", "text": "Големи парчета от фасадата на стара жилищна сграда се срути на ъгъла на улиците \"Граф Игнатиев“ и \"6-ти септември“ в центъра на столицата, за щастие никой не е пострадал. Районът е много оживен през работните дни, но в днешния последен почивен ден от Великденските празници е било сравнително пусто и безлюдно, когато е станало срутването.  Размерът на отломките и височината, от която са рухнали, подсказват колко сериозни можеха да бъдат последиците от срутването. Огромните късове са паднали на тротоара от терасата на третия етаж тази сутрин. Районът е отцепен със заградителни ленти от органите на реда. Пристигналите на място полицаи потвърдиха, че няма пострадали хора, както и нанесени материални щети върху паркираните в близост автомобили. Огледът на място продължава.", "date": "2019.04.29", "title": "Късове от тераса паднаха на \"Графа\" (СНИМКИ)"}
{"url": "https://www.monitor.bg:443/bg/a/view/borisov-i-zaev-se-pozdraviha-za-velikden-163779", "text": "По повод великденските празници премиерите на Северна Македония и България Зоран Заев и Бойко Борисов си размениха писма с поздравления и пожелания за просперитет между братските народи на двете страни, съобщава МИА. В своето писмо Борисов изразява увереността си, че той заедно с македонския премиер, с още по-голяма сила ще насочат добротата, любовта и смирението към ползите от съвместната работа за европейското бъдеще на двете братски страни. Заев подчертава в писмото си до Борисов, че историческата прилика, която е основа за приятелството на двата народа е възможност да се въплъти силен ангажимент и искрена любов между двете страни и насърчаване на благосъстоянието на гражданите им. \"Пожелавам мирни и красиви празници на гражданите на приятелска България и нека любовта и милосърдието, на които ни учи този празник, станат наш начин на живот”, се казва в поздравлението на Заев до Борисов.", "date": "2019.04.29", "title": "Борисов и Заев се поздравиха за Великден"}
{"url": "https://www.monitor.bg:443/bg/a/view/tejyk-velikden-1800-v-pirogov-po-praznicite-163767", "text": "През празничните дни около Великден екипите на \"Пирогов” отчитат тежки дежурства: от 26 април до този момент в Спешното отделение на университетската болница са потърсили помощ 1800 души. От тях за лечение се налага да останат 260. Пациентите без здравни осигуровки, настанени за лечение в \"Пирогов” са 15. Университетската болница се е погрижила не само за жители и гости на София по време на почивните и празнични дни около Великден. Екипите са хоспитализирали и едни от най-сложните случаи от цяла България. Близо 80 човека от различни части на страната получават високоспециализирана медицинска помощ през тези дни. Доста натоварено е било и дежурството в уникалното за България детско спешно отделение, съобщиха от болницата. През него са преминали над 520 деца, на 50 от тях се е наложило да останат за лечение в \"Пирогов”. В реанимационните структури се борят за живота на 60 пациенти. Натоварени са били хирургичните, травматологичните, неврохирургичните спешни кабинети и клиники. В тях са постъпили сложни медицински случаи от София и страната. През спешния неврологичен кабиент са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти. Двама мъже на 45 и 71 години са хоспитализирани след прекомерна употреба на алкохол. Няма деца и младежи, които да са посрещнали Великден в „Пирогов” поради същата причина. ", "date": "2019.04.29", "title": "Тежък Великден: 1800 в Пирогов по празниците"}
{"url": "https://www.monitor.bg:443/bg/a/view/pet-jertvi-pri-teror-v-burkina-faso-163776", "text": "Най-малко пет души бяха убити при нападение в църква в Буркина Фасо, предаде Франс прес. Атаката е извършена в град Силгаджи, на 60 километра от Джибо, главен град на провинция Сум. Въоръжени мъже са атакували протестантска църква, като са убили четирима богомолци и главния пастор. Най-малко двама души се водят за изчезнали след атаката, каза пред Франс прес източник от службите за сигурност. Буркина Фасо е бедна африканска страна, в която зачестиха джихадистките атаки, но това е първо нападение срещу църква от 2015 г. насам, отбелязва агенцията. Досега имаше случаи на отделни атаки срещу християнски и мюсюлмански духовници. Най-често за нападенията се смятат отговорни джихадистки групи, като Ансарул Ислам, Група за подкрепа на исляма и на мюсюлманите и Ислямска държава в голямата Сахара. Първо атаките бяха съсредоточени в северната част на страната, но после на прицел бяха взети и столицата и други райони, по-специално източната част на Буркина Фасо. От 2015 г. в подобни нападения в страната са убити 350 души.", "date": "2019.04.29", "title": "Пет жертви при терор в църква в Буркина Фасо "}
{"url": "https://www.monitor.bg:443/bg/a/view/predlagat-elektronni-domovi-knigi-163778", "text": "Над 260 писма с предложения за промени и допълнения в Закона за управление на етажната собственост (ЗУЕС) са постъпили в МРРБ, като едно от тях е въвеждането на електронни домови книги и замяна на на касиерите на входа с професионални домоуправители, съобщиха от ведомството. Да се решат проблемите със събирането на таксите за поддръжка на общите части в жилищните сгради и да се накарат некоректните обитатели да плащат. Ако съседът не внася таксите, местната община да ги събира при плащането на местните данъци. Това са част от многобройните предложения за промени в Закона за управление на етажната собственост, които са постъпили в Министерството на регионалното развитие и благоустройството в рамките на инициирания от ведомството обществен дебат. Когато има разпоредителна сделка с имот - етажна собственост, Това е друго предложение на браншовиците по темата. Ако това не е направено, плащането да се извърши в момента на изповядване на сделката или новият собственик да подпише декларация, че ще ги поеме. Според предложенията за новите текстове на закона трябва да се плащат задължително такси за общи части, без значение дали жилището е обитавано, както и да се регламентират минималните им размери, сумите да влизат в собствена банкова сметка на етажната собственост, а касиерите на блока да се заменят от професионални домоуправители. Сред предложенията за промяна още е да се въведат на сградите. А в по-скъпите квартали да плащат повече предвид възможността от по-високи приходи от наеми. Друго предложение е част от таксите, които се събират, да са процент от минималната работна заплата. Ако някой съсед реши да не плаща, в началото на годината да му се налага да се издължи пред общината заедно с плащането на местните данъци. Новите текстове целят постигане на по-ефективно управление на етажната собственост и конкретизиране на правата и задълженията на собствениците. В момента статутът на сградите, които представляват затворени комплекси не е уреден, затова с промените в ЗУЕС ще се направи отделна глава в закона и ще се разпишат подробно ангажиментите на техните обитатели. Подготовката на новите текстове в закона ще става съвместно с други ведомства, като се очаква с промените Предстои през септември тази година да бъде публикуван за обществено обсъждане проекта на Закон за изменението и допълнение на ЗУЕС. Преди това ще бъдат създадат четири работни групи за изработване на бъдещите текстове от закона, съответно в категориите: „Управление на етажната собственост“, „Професионални домоуправители“, „Сгради с особено управление“, „Контролни функции на общинските администрации“.", "date": "2019.04.29", "title": "Предлагат електронни домови книги"}
{"url": "https://www.monitor.bg:443/bg/a/view/21-proekta-za-chista-okolna-sreda-sa-odobreni-v-pazardjishko-163758", "text": "Общо 21 проекта на общини, кметства, училища и детски градини от Пазарджишка област ще бъдат финансирани в рамките на Националната кампания „За чиста околна среда”. Конкурсът на тема „Обичам природата – и аз участвам” е на Министерство на околната среда и водите и Предприятието за управление на дейностите по опазване на околната среда. За реализиране на всеки класиран проект ще бъдат предоставени средства в размер до 10 000 лева за общини и кметства и до 5000 лева за учебни заведения. Най-много проекти ще бъдат финансирани в община Пазарджик – 7, по 3 в общините Велинград, Панагюрище и Лесичово, 2 в община Брацигово и по един в общините Пещера, Ракитово и Септември. Проектите са за възстановяване на зони за отдих, ремонтиране на детски и спортни съоръжения и за дейности, необходими за учебния и възпитателен процес на младите хора.  ", "date": "2019.04.29", "title": "21 проекта“ За чиста околна среда“ са одобрени в пазарджишко"}
{"url": "https://www.monitor.bg:443/bg/a/view/zadyrjaha-brakonier-s-lodka-i-riba-na-jazovir-batak-163760", "text": "Бракониер от Ракитово, който е превозвал лодка и два чувала с жива риба, е бил задържан от полицейски екипи в курорта Цигов чарк до язовир“ Батак“. Органите на реда патрулирали в района, когато забелязали на шосето лек автомобил, превозващ лодка, и го спрели за проверка. В колата бил намерен и електрически двигател за лодка, както и две весла. Оказало се, че задържаният шофьор на возилото- Г.Т. от с.Ракитово е стар познайник,както на полицията,така и на служителите на ИАРА. Същият е задържан неколкократно с мрежи с риба, както и лодка с двигател. Мъжът има влезли в сила няколко наказателни постановления за извършване на незаконен улов на риба с мрежи.Служителите на ИАРА са му съставили нови два акта, рибата е претеглена с електронна везна и количеството от 25кг, от видовете костур и червеноперка са върнати обратно в язовира. Лодката и електрическият двигател, както и акумулатор и две весла са иззети с констативен протокол. Часове преди това инспекторите от Изпълнителната агенция по рибарство и аквакултури намерили в местностите „ Бункера“ и “Студенец“ на язовира две мрежи с обща дължина около 250 м, и големина на окото 60 мм и 100 мм. Уловената в тях риба от видовете – шаран – 70 кг., каракуда – 25 кг., костур – 6 кг., червеноперка  4 кг е освободена и върната обратно в язовира.", "date": "2019.04.29", "title": "Задържаха бракониер с лодка и риба на язовир“ Батак“"}
{"url": "https://www.monitor.bg:443/bg/a/view/obshtinari-podkrepiha-zakrivaneto-na-voennija-poligon-kraj-cryncha-163759", "text": "Общинският съвет в Пазарджик подкрепи с пълно мнозинство декларацията на жителите от село Црънча, с която искат учебният стрелкови военен полигон край селото да бъде закрит. Смятам, че ние като местна общност трябва да бъдем съпричастни с това желание на хората, защото това е един от големите проблеми на селото, особено за живеещите наблизо.Далеч съм от мисълта, че ние по този начин искаме да пречим или да влияем върху дейността на Министерството на отбраната, но нашето желание и желанието на хората е , ако не е възможно закриването на този полигон, то поне да има някакъв порядък за подаването на информация към кмета на селото или на общината кога и как ще се случват неща, които възпроизвеждат този шум. Това коментира кметът на община Пазарджик Тодор Попов. Подписката досега е подкрепена от над 3000 души, които са готови да излязат на протест, ако искането им не бъде одобрено. Военният полигон се намира на 200 метра от границите на селото и тъй като е близо до къщите, хората негодуват. При учения шумът превишава всякакви нормални граници. Взривовете се чуват на разстояние повече от 20 км, случвало се е вибрациите да повреждат къщите и рушат дограмата. Хората се опасяват, че има и опасни химически вещества в експлозивите, за които не се знае как действат върху хората и животните. Почти ежегодните горски пожари, причинявани от стрелбите, нанасят също големи щети на флората и фауната, на здравето и живота на хората. Местните жители, както и живущите в съседните две села Паталеница и Дебращица, са притеснени и за гората над селото в местността Ланджова кория – едно от подходящите места за туризъм в полите на Родопите. Полигонът пречи и на идеята на црънчани да превърнат закритото преди години училище в база за ученически отдих, екотуризъм за деца, комплекс за екологично и духовно развитие. Вреда има и за фауната, включително и животните, обект на ловната дейност, които са пропъдени далеч от техните естествени местообитания. Ученията често блокират движението по републиканската мрежа между селата. Недопустимо е още присъствието с оръжие на войскови части в самите села и ниско прелитащи над тях хеликоптери. Създават се предпоставки за непредвидени инциденти, дори неумишлени. Това определено предизвиква страх у хората и най-вече у малките деца, се казва още в декларацията. Затова се иска закриване и преместване на друго по-подходящо място на стрелковия полигон на военната база в с. Црънча. Единствено, допустими в нея могат да останат дейности, които не застрашават живота и здравето на хората и животните, не замърсяват природата и не увреждат сградния фонд и имуществото на жителите на околните села, коментира Трендафил Величков, жител на село Црънча и представител на Обществения съвет за развитие на село Црънча.", "date": "2019.04.29", "title": "Общинари подкрепиха закриването на военния полигон край Црънча"}
{"url": "https://www.monitor.bg:443/bg/a/view/zabyrkaha-gensekretarja-na-oon-v-izmamna-shema-163763", "text": "Милиони потребители на Интернет получиха рано заранта в понеделник на 29 април съблазнителна поща от името на генералния секретар на ООН Антонио Мануел де Оливейра Гутереш , в която им се предлага да попълнят личните си сметки с 1,2 млн долара. Парите са „компенсация“ за някогашни банкови измами с участието на правителствата на различни държави , договореността за нея била в резултат на продължили цели седем месеца преговори с участие на предшественика на португалския политик, южнокорееца  Бан Ки Мун. Получаването на ПИН-кода и самата пластика, с която ще могат да бъдат изтеглени парите / дневно по 10 000 долара!/ може да стане след свързване с д-р Джъстин Ашли /дали съвпадението с името на известния американски писател е случайно?/, който бил доверен агент на ООН в Лондон.Посочен е електронен адрес за връзка, на който на първо време се изиска да бъде посочен само телефонен номер и пощенски адрес. „Бог да  благослови Вас и семейството Ви!Да направим света едно по-добро място за живот!“, завършва писмото от мнимия Гутереш.Любопитна подробност е , че адресът на „Ашли“ е с разширение „vivaldi.net“ , използвано от блога Vivaldi. Експерти са категорични, че става въпрос за разновидност на превърналата се вече в класика нигерийска измама, позната още като „Измама 419“, чийто най-ранен вариант  е от далечната  1588 година, когато хора получавали писма, за които се твърдяло, че са изпратени от испански затворник, държан в крепост. Въпросния затворник обещавал да подели своето богатството, ако му изпратите пари, с които до успее да подкупи надзирателите на замъка.  ", "date": "2019.04.29", "title": "Забъркаха генсекретаря на ООН в измамна схема"}
{"url": "https://www.monitor.bg:443/bg/a/view/goljamoto-zavryshtane-zapochna-vsi-ch-ki-ograni-ch-eni-ja-163761", "text": "Засилен трафик и множество ограничения се очакват в последния почивен ден. В понеделник следобед ще бъде спряно движението на тежкотоварни камиони по магистралите. Ограничението ще е в сила от 12 до 22 ч. От пътната агенция и МВР предупреждават да се отдели повече време за пътуване. Движението ще е допълнително затруднено заради продължаващите ремонти. Едната тръба на тунела „Витиня” на магистрала”Хемус” все още е затворена и трафикът е двупосочен в тази за Варна. Освен това се ремонтират общо четири виадукта. Още четири съоръжения се ремонтират и на магистрала „Тракия”. Алтернативните маршрути за избягване на ремонтиращия се участък от „Тракия” при 89 км. са от пътен възел „Церово“ през Виноградец – Карабунар – Злокучене – Септември – Лозен – Звъничево – Пазарджик, както и от пътен възел „Калугерово“ – Динката – Драгор до Пазарджик. Алтернативен маршрут на магистралата е Подбалканският път, а на „Хемус” в посока Видин и Монтана – проходът Петрохан и Искърското дефиле. „В отсечките с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути”, пише в съобщението на пътната агенция. За да се улесни движението на места се въвежда временна организация – две ленти за София и по една в обратната посока. Така ще се пренасочва трафикът в участъците в ремонт на „Хемус” и „Тракия”. Същата ще е организацията и през Владая. Алтернативен маршрут е магистрала „Люлин”.  ", "date": "2019.04.29", "title": "Голямото завръщане започна (ВСИЧКИ ОГРАНИЧЕНИЯ)"}
{"url": "https://www.monitor.bg:443/bg/a/view/wav-se-zadvijva-s-elektrichestvo-163766", "text": "Известна със своите електрически камиони и офроуд превозни средства, Nikola Motor Company обяви, че разширява асортимента си с още едно електрическо превозно средство, плавателния съд WAV. Това, което е известно е, че WAV разполага с „архитектура на уейкборд”, поради която разполага с ергономичност на пистов мотоциклет. Електрическият двигател предоставя моментално целия въртящ момент, а всичката електроника е защитена от хидроизолационна система от клас IP68, което означава, че може да издържи половин час под вода, на дълбочина от 1.5 метра. Цената все още не е обявена, но потенциалните клиенти могат да поръчат своя WAV от  . WAV ще се конкурира на пазара с Narke Electrojet и дори Quadrofoil.      ", "date": "2019.04.29", "title": "WAV се задвижва с електричество "}
{"url": "https://www.monitor.bg:443/bg/a/view/blizo-100-raneni-na-pytja-po-velikden-163762", "text": "За съжаление и тези празнични дни не минаха без пътни инциденти. Катастрофите са общо 68, при които има 98 пострадали и двама загинали. Други шестима души са с опасност за живота. Това заяви главен инспектор Илия Георгиев от Пътна полиция във връзка с пътната обстановка и безопасното пътуване в последните от празничните дни. Въпреки че доста хора са предпочели да слеят празничните дни до Гергьовден на 6 май, днес вече се отчита сериозно натоварване на пътния трафик. На магистрала \"Хемус\" в района на тунел \"Витиня\" колоната от автомобили е около 2 км, съобщиха от ОДМВР - София. С цел облекчаване на трафика екипи на ОДМВР контролирано пропускат автомобилите през тунела и по стария път за София. От 14:00 до 20:00 часа отново ще бъде валидна и забраната за движение на тежкотоварните автомобили над 12 тона по главните пътища и магистралите, като през първия от почивните дни са санкционирани двама водачи за нарушаването ѝ. \"Съвместно с АПИ има създадена временна организация на движението по автомагистралите. Призовавам всички водачи да спазват ограниченията и правилата, както и да изпълняват разпорежданията на контролните органи. Имаме констатирани случаи на водачи, които нарушават забраната за движение в аварийната лента. Те са около десет“, подчерта главен инспектор Георгиев и припомни, че глобата за това нарушение е 1000 лв.,а шофьорската книжка се отнема за 3 месеца. Най-голямо натоварване се очаква на входно-изходните артерии на София и другите големи градове, както и на автомагистралите. ", "date": "2019.04.29", "title": "Близо 100 ранени на пътя по Великден"}
{"url": "https://www.monitor.bg:443/bg/a/view/pusnat-ot-aresta-predi-velikden-potroshi-dve-koli-163764", "text": "Прибран в ареста за 24 часа по обвинение в кражба на вещи след разбиване стъкло на лек автомобил ден преди Великден отново е бил закопчан за същото деяние няколко часа по-късно. 23-годишният М.К. е бил арестуван на 24 април след жалбата на 60-годишен таксиджия, че намерил автомобила си «Рено Модус»  с разбито предно стъкло на паркирнг по улица «Генерал Столетов». При огледа не са били установени липси, в края на деня полицаи закопчали младия мъж при опит да изтъргува в заложна къща лаптоп, задигнат от друга кола на 9 април. Почти веднага след изтичане на наложената му временна мярка за неотклонение М.К. е бил хванат да троши страничното стъкло на «Шкода Октавия», паркирана по улица «Свети отец Паисий» с намерение да открадне оставена в купето мъжка чантичка с лични документи изначителна парична сума в нея. Според запознати старозагорецът е излязал през март от затвора, където изтърпял 6-месечна ефективна присъда за взломна кражба .  ", "date": "2019.04.29", "title": "Пуснат от ареста преди Великден потроши две коли"}
{"url": "https://www.monitor.bg:443/bg/a/view/cheshit-pravi-muzej-na-baj-ganio-v-selo-enina-163765", "text": "Музей на прототипа на алековия герой Бай Ганьо , роденият в казанлъшкото село Енина Ганьо Сомов стяга негов далечен наследник. Познатият като Човек-оркестър Румен Сомов, известен татуист, бивш журналисти, кино и театрален режисьор купил преди две години полурухнала къща в селото, която допреди промените през 1990 година била музей на комуниста – парашутист Димо Астаджов /пристигнал в България през 1941 година в групата на Атанас Дамянов и разстрелян в Гарнизонното стрелбище на 14 септември с.г. след като е осъден на смърт по процеса на Цвятко Радойнов/  и започнал ремонта й с идеята в мазето и горния етаж да подреди стотиците оригинални вещи, включително и близо 300 издания на „До Чикаго и назад“ и „Бай Ганьо“ на десетки езици, които по неведоми пътища са стигнали до него. В двора Сомов възнамерява да направи малко ресторантче, защото какъв музей на Бай Ганьо ще бъде ако няма скара-бира и топли кебапчета. Румен припомня, че родственикът му , послужил като прототип на Алеко всъщност никога не е търгувал с розово масло, в Чикаго, където писателят се среща с него през 1893 година  е бил като пазвантин на българския павилион. Истината е разкрита в книгата на краеведа д-р Генчо Китипов „Аз „Бай Ганьо” /на земята и в небесните селения/\", чийто илюстрации Румен рисува през 2013 година. Роден е през 1850 година в семейство, чийто предни три деца починали и майката го оставила до кладенеца край къщата, за да му дадат името на онзи, който пръв ще го вдигне от калдаръма.Участвал е като четник в Руско-турската освободителна война, на изложението в Америка попаднал повече от случайно  покрай казанлъшки търговци на розово масло. След завръщането си в България е бил за известно време викач /глашатай/ в общината.Запазена е и негова снимка , правена от Петър Топузов и съхранена от писателя – народовед Димитър Чорбаджийски – Чудомир. Ремонтът на старата, над 100-годишна къща е минал през различни перипетии, неизвестни изпочупили новите прозорци, съсед отрязал огромната смокиня край каменната ограда, друг пък откраднал част от строителните материали. „Бай Ганьовщината, описана от Алеко Константинов не е умряла, лека полека се трупат нови и нови историйки, бъдещият музей на праобраза със сигурност ще се окаже тесен за всичко…“, с известна тъга коментира начинанието си Румен Сомов и се надява до две години да пререже лентата преди първите посетители. Бъдещият музей се намира само на метри от паметника на яхналия магаренцето Бай Ганьо, подарен на енинци от бизнесмена Добромир Гущеров през 2015 година.", "date": "2019.04.29", "title": "Чешит прави музей на Бай Ганьо в село Енина"}
{"url": "https://www.monitor.bg:443/bg/a/view/vselenata-se-razshirjava-po-byrzo-ot-ochakvanoto-163755", "text": "Нови астрономически изследвания показват, че Вселената е по-млада, отколкото се смяташе досега. Новите данни сочат, че познатата вселена е приблизително на 12,5-13 млрд. земни години, което е с около един милиард години по-малко, отколкото се смяташе от космолозите. Данните, събрани от космическия телескоп Хъбъл на НАСА, преразглеждането на оценки за възрастта и разширяването от астронома Адам Рийс, носител на Нобелова награда, доведоха до моментно блокиране на стандартния модел на физиката, тъй като учените по света обмислят последиците от новата информация. Нашата по-бърза и по-млада вселена се датира чрез използването на математическо изчисление, известно като \"Константата на Хъбъл\" - число, дефинирано в началото на 20 в., но сега - благодарение на Рийс и неговото ново изследване - се твърди, че то е с около 9% по-голямо. Новото число пряко влияе върху способността на човечеството да отгатне възрастта на познатата вселена - интегрално изчисление на физиката. Тъй като и Рейс, и поддръжниците на по-ранната версия на \"Константата на Хъбъл\" твърдят, че техните изчисления са правилните, мнозина призовават за ново определяне на измерванията. \"Все по-често изглежда, че ще ни трябва нещо ново, за да обясним това\", отбелязва Рийс, астроном от \"Джон Хопкинс\", който спечели Нобеловата награда за физика за 2011 г. Други учени, включително и астрофизикът на НАСА и нобелов лауреат Джон Матър, предлагат две възможности за космическата главоблъсканица: \"Първо, правим грешки, които все още не можем да намерим. Второ, природата има нещо, което още не можем да намерим\". Понастоящем повечето астрономи са объркани, предполагайки, че и Рейс, и по-ранният модел могат да са прави - в едно и също време - особено като \"никой не може да намери нищо грешно\" в нито едно от измерванията, според астрофизика от университета в Чикаго Уенди Фридман, цитиран от KWTX.com. Намирането на начин за съгласуване на двете различни измервания изисква създаването на нов начин да се говори за \"Константата на Хъбъл\", за физиката и космологията, според учените. \"Трябва да добавите нещо във вселената, за което не знаем\", отбелязва астрофизикът от института за наука \"Карнеги\" Крис Бърнс. \"Това винаги те кара да се чувстваш неловко\", добави той. Дали тъмната материя, тъмната енергия или друга все още неоткрита елементарна сила се появяват, за да обяснят как два резултата могат да бъдат верни по едно и също време, астрофизиците все още не знаят. Не е ясно дали ще трябва да направят промени в общата теория на относителността на Айнщайн.", "date": "2019.04.29", "title": "Вселената се разширява по-бързо от очакваното"}
{"url": "https://www.monitor.bg:443/bg/a/view/skoda-napravi-hechbek-za-komfortno-i-ikonomichno-pytuvane-163728", "text": "Вече над две десетилетия, чехите от Skoda правят автомобили, които дават най-много ползи на потребителите за цената си. На автосалона в Женева през март се състоя световната премиера на изцяло новия модел Skoda Scala. Името Scala идва от латинската дума за стълба и новият модел е важно стъпало нагоре за завоюване на европейските пазари, където колата ще се конкурира с лидерите в сегмента Volkswagen Golf, Ford Focus и Opel Astra. Новата Skoda Scala е богато оборудвана и е предназначена за по-млада аудитория. Това е първият модел на Skoda, построен върху модулната платформа MQB-A0, т.е. най-близките му роднини са Volkswagen Polo и SEAT Ibiza. Чешкият хечбек е по-голям от тях с дължина 4362 мм, широчина 1793 мм, височина 1471 мм и междуосие 2649 мм. За сравнение сегашният Volkswagen Golf е с дължина 4258 мм, широчина 1790 мм и височина 1492 мм, а междуосието е 2620 мм. Както добре се вижда, новата Skoda Scala изглежда по-изразително от конкурентните автомобили. Хечбекът се различава малко от концептуалния модел Vision RS, представен през миналата година. Във външния вид доминират ръбовете. Широката радиаторна решетка е комбинирана със стреловидни фарове, които вече са LED дори в базовата версия. Въздухозаборникът в бронята е направен под формата на усмивка. Предният капак и профилните стени са релефни, а задното стъкло е покрито с остър спойлер. В двата края на каросерията са монтирани извитите задни светлини, а между тях е черната вложка на капака на багажника. Като опция се предлага спортен пакет с 18-инчови алуминиеви джанти вместо стандартните 16-инчови колела. Базовата версия има коефициент на въздушно съпротивление 0,29. В салона на Skoda Scala приятните изненади продължават. Материалите в интериора са много по-качествени от тези на предшествениците. Има опция да изберете ярки контрастиращи апликации. Някои от детайлите като бутоните за електрическите прозорци са заимствани от различни модели на Volkswagen. Воланът е плосък в долната си част. В базовата версия са поставени обичайните циферблати и прибори, а в най-скъпата версия Style е поставен 10,25-инчов цифров приборен панел. На компактния централен панел е прикрепен сензорният екран на мултимедийната система. В зависимост от нивото на оборудването, диагоналът му е 6,5, 8,0 или 9,2 инча. Бутоните за превключване на аудиосистемата и климатика са малко и са добре подредени. Под тях има два USB порта. В салона има много отделения за малки предмети, ниши във вратите, джобове в гърбовете на предните седалки и 6-литрова жабка. Кормилната колона се регулира в дълбочина и височина, а седалката на водача се регулира на височина още в базовия вариант. Предните седалки са доста еластични и поддържат добре гърбовете. Тънките стойки на покрива осигуряват добра видимост във всички посоки. Като опция се  предлага подлакътник с вътрешна кутия. Под шофьорската седалка има ниша, в която е скрита светлоотразителната жилетка. На втория ред има много щедро пространство както за краката, така и за главите на пътниците. Отзад седят удобно двама човека, но за кратки разстояния могат да седна и трима. Багажникът в нормално състояние е с обем 467 литра и е най-големият в сегмента, а със сгънати задни седалки достига 1410 литра. Срещу доплащане се предлага сензорно електрическо задвижване на капака на багажника. Стандартното оборудване на Skoda Scala е по-богато от Rapid Spaceback. Базовата версия има електрически прозорци и огледала за обратно виждане, климатик, аудиосистема. Предлагат се и 6 въздушни възглавници, стабилизираща система, технология за автоматично намаляване на скоростта и контрол на лентата. В най-високата версия Style има система за безконтактен достъп, двузонов климатроник, сензори за паркиране, светлина и дъжд, круиз контрол, Bluetooth комуникация и др. Списъкът с опции е много голям и включва сателитна навигация, камера за обратно виждане, Wi-Fi, електрическа седалка за водача, отопляеми предни седалки и предно стъкло, отопляем волан, автопилот за паркиране, технология за проследяване за слепите зони, напълно LED фарове, адаптивен круиз контрол и много други. На борда на Skoda Scala има и над 30 интелигентни решения от фирмената гама Simply Clever, като чадър във вратата на шофьора, двоен гумиран под на багажника, подвижни маси в облегалките на предните седалки, мрежи и куки за закрепване на багажи, джобове, ниши и USB портове за пътниците отпред и отзад. На гърба на капака на резервоара за гориво е закрепена стъргалка за лед. Новата Skoda Scala ще се предлага с пет двигателя с турбокомпресор и директно впръскване на горивото. Базовият 1,0-литров 3-цилиндров бензинов турбомотор развива мощност 95 к.с. и ще е наличен от втората половина на годината. Засега моделът се предлага със същия 1,0-литров 3-цилиндров бензинов турбодвигател 1.0 TSI с мощност 115 к.с. и въртящ момент 200 Нм, съчетан с 6-степенна механична скоростна кутия. Този двигател е много подходящ, ако шофиране основно в града и не се състезавате на пътя. Доста по-динамичен е новият 1,5-литров 4-цилиндров бензинов турбомотор 1.5 TSI със 150 к.с. Той е по-еластичен и тегли колата пъргаво, като максималният въртящ момент достига 250 Нм в диапазона 1500-3500 об/мин. Ускорението от 0 до 100 км/ч отнема 8,2 секунди, а максималната скорост е 220 км/ч. Този двигател работи по-тихо и по-гладко от 1.0 TSI. Опционалната 7-степенна роботизирана автоматична трансмисия DSG с два съединителя сменя предавките много бързо и ако е необходимо сваля от седма до трета скорост. Благодарение на системата за изключване на част от цилиндрите, разходът на гориво е 6,4 л/100 км в града и 4,2 л/100 км в извънградски цикъл. В двигателната гама има и един 1,6-литров 4-цилиндров турбодизелов двигател със 115 к.с. и 250 Нм при 1500 об/мин, съчетан с 6-степенна механична скоростна кутия. Тягата е достатъчна за изпреварване на магистралата, въпреки че този двигател е доста по-шумен от бензиновия. С него хечбекът ускорява от място до 100 км/ч за 10,3 секунди и развива 200 км/ч. Със серийната 6-степенната механична кутия скоростите се сменят точно, а педалът на съединителя е много информативен. Дизеловият мотор е по-икономичен от бензиновия и харчи 5,1 л/100 км в града и 3,6 л/100 км на междуселищен път. Всички агрегати за Scala са оборудвани със система за старт/стоп и рекуперация на спирачната енергия, като отговорят на еконормите Euro 6d-TEMP. На пътя шасито на Skoda Scala е настроено повече за комфортно пътуване, отколкото за динамично шофиране, така че се усещат само дълбоките дупки. При това дори на път с остри завои страничните наклонявания не са осезаеми и са в нормата за този клас. Кормилното управление не е много информативно, но ако автомобилът е оборудван с 18-инчови джанти и адаптивни амортисьори, се владее по-предсказуемо, но вози по-твърдо. Звукоизолацията е на високо ниво, което е особено забележимо при шофиране по магистралата при високи скорости. Новата Skoda Scala вече се продава и у нас. Цената на хечбека започва от 31 980 лева, въпреки че по-късно ще се появи и още по-достъпна базова версия на цена 28 580 лева. С атрактивната си цена, новият компактен хечбек има всички качества да се превърне в бестселър, тъй като превъзхожда конкурентите си не само по дизайн, вътрешно пространство и високо качество на сглобката, но и по цена, което го превръща в най-практичния и разумен избор за съвременна кола от С-сегмента.", "date": "2019.04.29", "title": "Skoda направи хечбек за комфортно и икономично пътуване"}
{"url": "https://www.monitor.bg:443/bg/a/view/deset-bylgari-postradaha-pri-katastrofa-v-rumynija-163751", "text": "Десет българи пострадаха при катастрофа в Румъния.  Те са се прибирали от Тимишоара към България, когато бусът им се врязва в румънски товарен автомобил. Външно потвърди за инцидента. Двама са в болница без опасност за живота. На място е оказана медицинска помощ на още 8 души. Полицията разследва причините за катастрофата. Инцидентът е станал вчера по обяд. По информация на българското посолство в Букурещ вчера по обед в близост до Тимишоара микробус с 10 български граждани е катастрофирал с друг румънски автомобил. Катастрофата е била тежка, но няма тежко ранени. На 8 души е оказана помощ на място. Двама са откарани в болница, но без опасност за живота или сериозни контузии. Полицията е започнала разследване, за което ще информира официално посолството ни в най-скоро време. Това съобщиха от Министервото на външните работи. Със случая е ангажиран почетният консул на България в Румъния Георги Наков, който е изпратил преводач на мястото на катастрофата. Засега пострадалите не са поискали допълнително съдействие от посолството.", "date": "2019.04.29", "title": "Десет българи пострадаха при катастрофа в Румъния (ОБНОВЕНА)"}
{"url": "https://www.monitor.bg:443/bg/a/view/uvolniha-shefa-na-guantanamo-163753", "text": "Командващият базата на САЩ в Гуантанамо е освободен от поста. Южното командване на Въоръжените сили на САЩ е изгубило доверие във възможностите на контраадмирал Джон Ринг да носи отговорност за базата в Куба, съобщи Дойче веле. В съобщение на Южното командване уточнява, че контраадмиралът е вече е напуснал поста си на 27 април. Не бяха съобщени подробности. По-късно военен представител уточни, че решението за уволнението на Ринг е взето след разследване, което е продължило няколко месеца. Контраадмирал Джон Ринг беше назначен на поста през април 2018 г. Вече е известен неговият приемник - бившият заместник-командващ бригаден генерал Джон Хаси.", "date": "2019.04.29", "title": "Уволниха шефа на Гуантанамо "}
{"url": "https://www.monitor.bg:443/bg/a/view/ku-napuska-magiosnicite-163708", "text": "Смъртта на основния персонаж в  , чиято свенливост пасва идеално на звездата от Бродуей Джейсън Ралф, беляза края на четвърти сезон на сериала. Куентин Колдуотър, по-известен сред приятелите си като Кю, се жертва, за да отърве света от поредното чудовище. Кончината му предизвика реакция сред феновете, равностойна на шока след отсичането на главата на Нед Старк в „Игра на тронове“. Веднага след излъчването на последния епизод от поредицата стана ясно, че нов сезон ще има. Това вдъхна надежда на телеманиаците, че  сценаристите ще намерят начин да върнат Кю сред живите. Те обаче са категорични, че това няма да се случи. „Историята на Куентин в „Магьосниците“ не е съвсем завършена. Новият сезон ще е относно това какво се случва след смъртта му.“,  разказа пред THR продуцентката Сира Гембъл. Ето накратко какво ни загатнаха на финала. Алис Куин ще оглави Библиотеката или поне ще получи предложение да го направи. Джулия си възвърна магическите способности и по всяка вероятност ще полее това в обятията на Пени „23“. Елиът и Марго се озоваха 300 години в бъдещето и научиха, че Филория се управлява от „Тъмния крал“, а Фен и Джошуа са прокълнати. Не е ясно какво се случва с Кеди, след като се отказа от самоубийството си. Очаква се пети сезон да се завърти на малкия екран през януари 2020 г.", "date": "2019.04.29", "title": "Кю напуска „Магьосниците“ "}
{"url": "https://www.monitor.bg:443/bg/a/view/selin-dion-tehnologiite-podbujdat-tormoz-163709", "text": "Канадската звезда Селин Дион е противник на честото използване на технологии и социални медии. Причината – те подбуждат тормоз и влошават връзките между хората. Това заяви самата тя в интервю за сп. HELLO. „Ние вече не се гледаме в очите, нито се докосваме. Това донякъде е породено от технологиите и подбужда тормоз. Можете ли да си представите да нямаме компютри и телефони? Няма опция да не използваме технологии, но трябва да го правим разумно“, категорична е 51-годишната певица. Дион разказа, че често кара децата си да оставят телефоните и да разговарят с нея. Реакцията им не била положителна, но изпълнителката на My Heart Will Go On не вижда друг вариант за запазване на отношенията си с тях. Тя възпитава голям син Рене-Чарлс, както и 8-годишните близнаци Еди и Нелсън. И тримата са плод от любовта й с покойния й съпруг Рене Анжелил.", "date": "2019.04.29", "title": " Селин Дион: Технологиите подбуждат тормоз"}
{"url": "https://www.monitor.bg:443/bg/a/view/horata-dushat-s-ezika-si-163775", "text": "Хората могат да усещат миризма и с езика, защото върху него има сензори за обоняние, характерни за носа, съобщи в. \"Мирър\". Откритието показва, че взаимодействието между миризма и вкус - основни компоненти на храната, може да започва върху езика, а не в мозъка, както мислеха специалистите досега. Учени от центъра \"Монел\" във Филаделфия изследваха живи човешки вкусови клетки с генетични и биохимични методи. Така установиха, че те съдържат много ключови молекули, характерни за рецепторите на обонянието. След това с друг метод - калциево изображение, доказаха, че вкусовите клетки реагират на молекулите на миризмата по същия начин като клетките на рецепторите на обонянието. Други техни експерименти показаха, че една вкусова клетка може да съдържа рецептори и за вкус, и за миризма.  Характерният вкус на повечето храни и напитки се дължи предимно на аромата. Вкусът като сетиво, което разграничава молекулите за солено, сладко, кисело, горчиво и умами, служи повече за оценка на хранителната стойност и евентуална токсичност на това, което слагаме в устата си. Миризмата обаче дава подробна информация за качеството - например колко силно мирише шоколадът, кафето или банан. Мозъкът комбинира информацията от вкуса, миризмата и от други сетива. Досега вкусът и обонянието се смятаха за отделни системи, които не взаимодействат, докато събраната информация не достигне до мозъка. Ръководителят на изследването д-р Мехмет Хакан Озденер е решил да провери това схващане, когато 12-годишният му син го попитал дали змиите плезят езика си, за да помиришат нещо", "date": "2019.04.29", "title": "Хората душат с езика си "}
{"url": "https://www.monitor.bg:443/bg/a/view/kitaj-e-investitor-1-v-brazilija-163754", "text": "Китай стана инвеститор номер едно в Бразилия, съобщава „Синхуа”. Агенцията цитира данни за периода от 2003 г. до март 2019-та на министерството на икономиката на най-голямата латиноамериканска страна. Според тях китайските капиталовложения в проекти в възлизат на 71,5 млрд. долара. След Китай се нареждат САЩ с инвестиции в бразилската икономика за 58,3 млрд. долара. В отчета се дава информация за вложенията на петте главни търговски партньори на Бразилия - Китай, САЩ, Япония, Франция и Италия. от 2003 г. до март 2019-та тези пет страни са инвестирали в реализацията на 1167 проекта в Бразилия сумата от 187,8 млрд. долара. На Китай се падат 38% от тях. САЩ пък са първи по дял в броя проекти, който е 41%. Данните сочат още, че чуждите инвестиции са насочени в проекти за добив на полезни изкопаеми в бразилските щати Сан Паолу, Рио де Жанейро и Минас Жерайс.", "date": "2019.04.29", "title": "Китай е инвеститор №1 в Бразилия"}
{"url": "https://www.monitor.bg:443/bg/a/view/strelba-v-sinagoga-v-kalifornija-163789", "text": "Един човек беше убит, а трима други бяха ранени в стрелба, която мъж откри в синагога в американския щат Калифорния, предадоха световните агенции, като се позоваха на съобщение на местните власти. Нападението беше извършено в синагогата в град Поуей, северно от Сан Диего. 100 души са били в момента на стрелбата в синагогата в града, който е с около 50 000 жители. Жертвата е жена. Сред ранените е и равинът на синагогата. Той е бил прострелян в ръката. Заподозреният за стрелбата е задържан. Той се казва Джон Ърнест и е на 19 години, бял жител на Сан Диего. Местните власти разказаха, че той е избягал от местопрестъплението с кола, а после подал сигнал в полицията за стрелбата и казал, че е замесен в нея. Полицията засякла колата му и той не оказал съпротива при задържането. Мъжът е стрелял с автомат от типа АR-15, използван в много други стрелби в САЩ. Органите на реда проверяват дали той има нещо общо с умишлен палеж срещу джамия в Сан Диего. Стрелецът няма криминално досие. Властите разпитват около 100 души, които са били в синагогата по време на стрелбата. Експерти проучваха постовете в социалните мрежи на задържания. Според местни медии той е обявил открито в интернет намерението си да убива евреи.", "date": "2019.04.29", "title": "Стрелба в синагога в Калифорния"}
{"url": "https://www.monitor.bg:443/bg/a/view/prodyljava-promivaneto-na-otrovenite-trybi-v-general-toshevo-163757", "text": "Жителите на кв. „Пастир“ в Генерал Тошево ще останат поне още няколко дни без вода, докато отровните пестициди не бъдат напълно изчистени чрез промиване на тръбите. Както „Монитор“ писа, на 25 април, около 14 часа, кметският наместник на квартала Снежана Станева забелязала, че водата е с пяна и има специфичен мирис. Веднага са сигнализирани ВиК, РЗИ, ОД на МВР – Добрич. Водоснабдяването е спряно със заповед на директора на РЗИ в Добрич. Населението е информирано да не използва по никакъв начин водата от чешмите, дори и за животните. Профилактиката на водопреносната мрежа в квартал „Пастир“ ще приключи на 30 април, понеделник. След това ще бъдат взети проби за качеството на водата. Към момента вода за битови и стопански нужди се доставя с водоноски. По постоянен адрес в квартала живеят 320 души. Инкасаторите са засекли водомерите на всички къщи и хората няма да платят за отровената вода и последващото прочистване на системата. Районната прокуратура в Генерал Тошево ръководи досъдебно производство за замърсяване на водата. Досъдебното производство се води за евентуално престъпление по непредпазливост, което ангажира вината на всеки, който тури или примеси опасен за живота или здравето предмет във водопровод, откъдето се черпи вода за пиене. Установено е, че при доливане на вода в цистерна, съдържаща пестициди, поради ниско налягане на водата се е получило засмукване на течността във водопреносната мрежа. На мястото на инцидента  са намерени туби на земеделски производител с листен тор и други пестициди, които действително са отровни, но при директна  употреба. Веществените доказателства са иззети. Има конкретен заподозрян, но заради досъдебното производство името на земеделския производител не е огласено засега. Пострадали хора няма.", "date": "2019.04.29", "title": "Продължава промиването на отровените тръби в Генерал Тошево"}
{"url": "https://www.monitor.bg:443/bg/a/view/bezdetni-se-moljat-na-bojijata-majka-za-rojba-163756", "text": "Стотици вярващи от цялата страна отново на втория ден от Великденските празници се стекоха към Бачковския манастир, за да участват в над 400-годишното литийно шествие с чудотворната икона на Света Богородица. Вярва се, че именно на този ден иконата има най-силно въздействие и сбъдва всички искрени молитви на хората. Именно заради това обителта, точно на Великден, става притегателна сила за семействата, жадуващи за рожба. „Ще се моля за дъщеря ми Елена, която искам да роди живо и здраво бебе. Опитват се със съпруга й да заченат и се надявам Света Богородица да ни помогне”, бе съкровената молитва на Тамара Илиева от Бургас. Тя и нейните познати от  няколко дни са в село Бачково и участват в литийното шествие за първи път. По думите му именно, защото сега са дните на Господнята Пасха, в които небето се отваря и милостта Божия се излива върху всички вярващи. Чудотворната икона на Света Богородица за поредна година остана на мястото си – вдясно от входа на главната манастирска черква. Вярващите обаче понесоха на ръце първото копие с лика на Божията майка, което според игумена има не по-малки сили от оригинала. „Това също е чудотворно копие и самото то е извършило много чудеса”, каза епископ Сионий. Той пожела на всички православни християни „да имат светлина в сърцата си”. Също за първи път на втория ден от Великден в обителта са и Златка Славчева и Нели Шиварова от Хасково, които искат от Божията майка да ги дари със здраве – душевно и телесно. Стойчо от Карнобат пък твърди, че е силно вярващ и посещава Бачковския манастир на втория ден от Великден от поне 10 години. „Вярвам, че всички тези манастири са построени върху земя с космическа сила”, казва той и дава за пример Кръстова гора. Христа Христева от хасковското село Тракиец за 11-та година е част от хората, които  с двете си ръце носят иконата на Божията майка. „С вярата оздравях. На 6 км оттук до местността Клувията я нося иконата всяка година. И близките ми започнаха да вярват в Бога. Докато нося иконата, измолвам Божията благословия и моля Божията майка да ми дава сили, вяра, здраве, разум на мен и на целия български православен живот”, казва Христа, която е сърдечно-болна и навремето е трябвало да бъде оперирана. Откакто участва в литийното шествие и носи иконата, заболяването й е стопирано, а от операции няма нужда. Иконата, заедно с дървения постамент, на който я слагат, за да я носят, тежи около 40-50 килограма. Когато обаче хората се опитват да я пипнат за здраве и се облягат на дървените подпори, иконата натежава много. „Сякаш с проблемите на хората натежава и става над 100 килограма. А иначе не е тежка”, споделят носачите.  Шествието до местността „Клувията” отнема около час и половина – два часа. Там за миряните от обителта всяка година правят агнешки курбан за около 500 човека, след което вярващите отново понасят на ръце иконата, за да я върнат обратно в манастира. За разлика от предходни години, сега в манастира се стекоха хиляди вярващи от цялата страна. Всички хотели и къщи за гости в близкото село Бачково са били заети от месеци, се похвалиха собствениците им. Организацията по посрещането на вярващите бе брилянтна. За автомобилите на богомолците, освен платените паркоместа, имаше и безплатен паркинг. Леките коли бяха отбивани да не минават през сергиите с глинени съдове и всякакви дрънкулки с цел избягване на произшествия. Литийното шествие с иконата на Света Богородица на втория ден от Великденските празници в Бачковската света обител е единствено у нас. То е започнало да се провежда след откриването на чудотворната икона през 1604г. от две овчарчета в местността Клувията. Те я занесли в манастира, но на другия ден иконата се върнала отново на мястото, където е била открита. Затова монасите я сложили вдясно до входната врата вдясно от главната манастирска черква, за да може да вижда всички, които влизат в храма, дали са с чисти сърца. За да не се върне сама иконата в местността Клувията, монасите започнали да правят литийно шествие на втория ден от Великден от манастира до мястото, където е намерена в планината. Така иконата на Божията майка останала в Бачковската света обител и през всичките тези стотици години е помогнала на хиляди да оздравеят и да се сдобият с мечтаната рожба.", "date": "2019.04.29", "title": "Бездетни се молят на Божията майка за рожба (ОБНОВЕНА, СНИМКИ + ВИДЕО)"}
{"url": "https://www.monitor.bg:443/bg/a/view/400-godishno-litijno-shestvie-trygva-ot-bachkomskija-manastir-163752", "text": "В 8,30 ще тръгне литийното шествие от Бачковския манастир до местността Клувията. Шествието е на над 400 г. и се прави на втория ден от Великден. В момента в обителта има стотици вярващи, които очакват чудотворната икона на Божията майка да бъде понесена на ръце и да напусне манастира. И тази година литийното шествие ще бъде с първото копие на чудотворната икона. Новият Игумен на манастира епископ Сионий пожела на вярващите да имат мир и светлина в сърцата си ", "date": "2019.04.29", "title": "400-годишно литийно шествие тръгва от Бачковския манастир"}
{"url": "https://www.monitor.bg:443/bg/a/view/novijat-duet-karizma-na-scenata-na-glasyt-na-bylgarija-163578", "text": "Феновете на Галя и Миро от „Каризма“ могат да си отдъхнат – техните наследници са в „Гласът на България“. Вениамин Димитров и Славея Иванова изкараха кислорода от залата с разтърсващото си изпълнение на „Не сега“, една от най-обичаните балади на култовия в миналото дует. Химията помежду им и тембровата прилика с оригинала бяха поразителни. „Вие трябва да запишете тази песен, защото я направихте изключително красиво“, посъветва ги Лечев, а Камелия не скри възхищението си: Най-емоционална бе реакцията на Михаела Филева, защото всеки от треньорите вече е използвал правото си на кражба и няма как единият от участниците й да бъде спасен. Разплакана, Филева избра в напред в шоуто да продължи Вениамнин, който също се просълзи. Момчето блесна на кастингите на тъмно с баладичен кавър на „Чужди усмивки“ на Тото от „Скандау“, а публиката бе завладяна и от драматичната му история - след като убиват чичо му, в рамките на шест месеца Венимани губи цялото семейство от страната на майка си.", "date": "2019.04.29", "title": "Новият дует „Каризма“ на сцената на „Гласът на България“"}
{"url": "https://www.monitor.bg:443/bg/a/view/socialistite-pecheljat-v-ispanija-163750", "text": "Социалистите на Педро Санчес печелят в Испания. Социалистите успяха да увеличат броя на депутатските си места на едни от най-оспорваните избори в Испания от десетилетия, белязани от възход на крайнодясната партия Вокс. Нейната ултранационалистка кампания съвпадаше с политически тенденции из цяла Европа, където традиционните партии отстъпиха пред антиимигрантски и евроскептични сили, посочва агенцията. Но възхода на Вокс същевременно разцепи крайнодесния вот, като още повече фрагментира испанския политически пейзаж и направи услуга на социалистите, които постигнаха почти 50-процентно увеличение на депутатските си места. Социалистите спечелиха изборите, заяви Санчес, широко усмихнат, пред ликуващите си привърженици в централата на партията в Мадрид. Отвън стотици празнуваха, скандирайки \"Да живее Испания\" и \"Да живее социализмът\". Социалната демокрация има велико бъдеще, защото има велико настояще и Испания е пример за това. Ние ще сформираме проевропейско правителство, за да засилим, а не да отслабваме Европа, добави той. Резултатът вероятно ще означава облекчение за привържениците на по-нататъшната интеграция на ЕС в навечерието на изборите за Европейски парламент, след опасенията, че Вокс може да се сдобие с роля във властта в Испания. Вокс спечели 1 от 10 гласа и 24 места и стана първата крайнодясна партия, която получава значително присъствие в парламента, откакто страната се върна към демокрацията в края на 70-те, но не получи ролята на \"кингмейкър\" (балансьор на властта), към която се стремеше, подчертава Ройтерс. Крайнолявата партия \"Подемос\" веднага предложи да започне коалиционни преговори със Санчес, макар че двете партии заедно не разполагат с мнозинство. \"Сформирането на такава коалиция ще отнеме време и аз моля за вашето търпение\", обърна се лидерът на партията Пабло Иглесиас към своите привърженици в Мадрид. На социалистите и Подемос общо вероятно няма да достигнат около 11 места за парламентарно мнозинство, а за запълването на празнината ще трябва Санчес да разчита също на баските националисти и на други малки партии. До ранните часове на днешния ден още не беше ясно дали ще има нужда и от подкрепата на сепаратистките депутати от Каталуния. Санчес е в добра позиция, смята Пабло Симон, професор по политически науки в мадридския университет Карлос Трети, но според него сделката за правителството ще бъде сложна и със сигурност няма да бъде постигната преди изборите за ЕП в края на май. Санчес ще има две опции за сформиране на коалиция. Ако иска да управлява с Подемос, почти пълните предварителни резултати показаха, че ще му е нужно един каталунски сепаратистки депутат да се въздържи, но резултатите на конкурентите за някои места са твърде близки и картината тепърва все още може да се промени, когато резултатите бъдат финализирани през първите две седмици на май. Ако се окаже, че няма нужда Санчес да разчита на каталунските сепаратисти, които свалиха неговото правителство на малцинството, той може да разполага с по-голяма политическа свобода да се справи с каталунското движение за независимост. Като алтернативен вариант той може да се обърне към десноцентристката Сиудаданос. Заедно социалистите и Гражданите биха имали категорично мнозинство. Макар че Санчес и лидерът на Сиудаданос Алберт Ривера имат рязко различаващи се възгледи относно Каталуния, а и двамата изключваха сключването на алианс по време на предизборната кампания, упорито се говори, че двойката все пак може да се спогоди. Все пак снощи Ривера побърза да обяви, че ще бъде водач на опозицията срещу социалистите. Най-големият губещ на изборите стана консервативната Народната партия, която загуби повече от половината си места в долната камара - Конгреса на депутатите, и също така отстъпи контрола над Сената на социалистите.", "date": "2019.04.29", "title": "Социалистите печелят в Испания"}
{"url": "https://www.monitor.bg:443/bg/a/view/bylgarsko-horo-se-vi-v-bruksel-163749", "text": "За седма поредна година стотици българи и чужденци извиха голямо българско хоро в центъра на Брюксел. Инициативата беше започната от бившия еврокомисар Кристалина Георгиева и сега се продължава от евродепутата Ева Майдел. „Избрахме да продължим седемгодишната традиция с Голямото хоро именно на Великден, защото нашите празници са моментите, в които най-често мислим за бъдещето на България. Страната ни има нужда от таланта и енергията на всеки българин, независимо в коя точка на Европа и света се намира. Затова се радвам, че днес на хорото се хванахме за ръце сънародници от цяла Европа – Брюксел, Антверпен, Лиеж, Гент, Кьолн, Маастрихт, Люксембург и други. Благодаря специално на Националното училище за фолклорни изкуства „Филип Кутев“ от Котел, ансамбъл „Бизоне“ от Каварна, българския състав „На Хорото в Брюксел“ и ансамбъл „Здравец“ от Гент, които допринесоха сърцето на Европа днес да бие с български пулс“, посочи Ева Майдел. И тази година организаторите продължиха съпътстващата хорото традиция - обличането на символа на Брюксел – Манекен пис, в българска носия. Голямото хоро е част от програмата на 13-ото издание на международния фестивал „Балкан Трафик“. „За седма поредна година българи от цяла Европа са в сърцето на Европейския съюз - тук, в Брюксел. Радвам се, че успешно наследяваме традицията, започната от г-жа Кристалина Георгиева, за да събираме на едно място - на Голямото хоро - именно тук, в Брюксел, българи от цяла Европа. На светли празници, като днешния, мислим най-вече за бъдещето на нашата страна. Радвам се, че ще покажем пъстрия, цветен талант на нашата държава именно тук - в сърцето на Европа“, каза Майдел.", "date": "2019.04.29", "title": "Българско хоро се ви в Брюксел "}
