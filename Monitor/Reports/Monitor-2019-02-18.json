{"url": "https://www.monitor.bg/bg/a/view/izbirat-s-jrebij-20-deca-za-pyrvo-prichastie-lichno-ot-papa-francisk-157521", "text": "С жребий най-вероятно ще бъдат избрани около 20 деца, които ще получат първо причастие лично от папа Франциск при неговото първо посещение този май в Раковски. Общо около 200 деца на по 9 годинки от всички католически енории у нас се очаква да получат първо причастие по време на литургията в енорийската църква “Пресвето сърце Исусово“ в кв. „Генерал Николаево“ край Пловдив. Тъй като няма как всички те да получат лично от папата първото причастие, се обмисля как да бъдат избрани само 20 от тях. Единият от вариантите е жребий, като всяка енория излъчи по едно дете, обясни отец Димитър Димитров, който отговаря за литургичните моменти на папското посещение. „В момента се изготвят списъците на децата, които ще получат първо причастие и на всички желаещи да присъстват на светата литургия в Раковски”, уточни отец Димитър.  Заедно с папа Франциск ще пътуват около 70 човека: кардинали, журналисти и персонал. На 5 май главата на католическата църква ще бъде в София, където ще му бъде приготвена трибуна за богослужението. В Раковски папата ще посети два храма. В църквата „Пресвето сърце Исусово” ще има литургия и първо причастие, а в „Св. Архангел Михаил” ще има среща с католическата общност. „Обикновено при посещения на папата извън пределите на Ватикана в друга държава, се отслужва една литургия. По желание на папа Франциск в България ще се отслужат две литургии- в София и в Раковски. Така че това е жест към нашата католическа общност”, каза още отец Димитър. За визитата на папата в Раковски няма да бъдат майсторени специални тронове. Ще се използват тези, които са били направени през 2002г. за посещението на покойния папа Йоан Павел Втори.", "date": "2019.02.18", "title": "Избират с жребий 20 деца за първо причастие лично от папа Франциск"}
{"url": "https://www.monitor.bg/bg/a/view/orjazvat-kyrvavi-sceni-ot-djavolskoto-gyrlo-za-da-stava-za-efir-157556", "text": "По-малко отрязани крайници и трупни червеи от предвиденото ще стигнат до малкия екран при старта на „Дяволското гърло“. От екипа са „смекчили“ някои от сцените, за да може сериалът да се котира в по-приемлив часови диапазон. Това разказа продуцентът Евтим Милошев по време на пресконференция. „Преди 2 години бяхме първите, които снимаха български сериал извън София. Използвахме опита си от „Сървайвър“, но това се оказа доста по-трудно от снимането на риалити формат“, допълни той. Все пак мястото си има своите предимства. Още в първи епизод зрителите ще видят свободно преминаващ пред камерата елен, който не е бил предвиден по сценарий. За три месеца време в Родопите екипът е работил непрестанно, като на 14 работни се е падал само по един почивен ден. Докато едни са свалили по около 10 кг, други са изпушили толкова кашони с цигари, то Теодора Духовникова се е свивала в палатката си да плаче, защото се е съмнявала дали се справя добре в ролята. Актрисата, която в „Дяволското гърло“ носи значката на служител на ДАНС, едвам сдържа сълзите си и по време на срещата с медиите. „Стисках палци да имам късмета някой да не ме разсея, за да мога да се съсредоточа и да направя сцената както искам. Помогна ми планината, помогна ми екипът. призна си и Владо Карамазов. Причината за сълзите им е и фактът, че „криминалната линия е факт, но това е дълбоко драматичен сериал“. Павел Веснаков, който сяда на режисьорския стол и за сериалите „Откраднат живот“ и „Денят на бащата“, пък е присъствал на истински аутопсии за да се подготви за „Дяволското гърло“. Трудът на екипа е налице. От сценарий през актьорска игра та чак до музика и ефекти – сериалът няма пробойна. Факт е, че напомня на хитовата поредица на НВО „Истински детектив“, но българската нишка го прави една идея по-интригуващ. Сюжетът се завърта след намирането на труп, чието тяло е обезобразено по майсторски начин. Застъпен е и въпросът с бежанската криза, но най-интригуващи са мистичните елементи като предсказанието на сляпа старица, която „вижда, че злото се е събудило и идва шейтана“. Освен Духовникова и Карамазов, в продукцията с участие се разписват още Васил Банов, Валери Йорданов, Христо Петков, Лидия Инджова и други. С по-малка роля се появява и любимката на зрителите Диана Димитрова. Тук тя изгрява като любовница на убития, а интересен факт е, че се е снимала в „Дяволското гърло“ преди да сложи престилката на д-р Огнянова в „Откраднат живот“. спомня си чаровната брюнетка. Припомняме, че „Дяволското гърло“ ще погълне зрителите на 28 февруари от 22 ч. Епизодите ще са 12, като последният ще сложи край на историята. Евентуален втори сезон би се завъртял около друг случай и с различни герои.", "date": "2019.02.18", "title": "Орязват кървави сцени от „Дяволското гърло“, за да става за ефир"}
{"url": "https://www.monitor.bg/bg/a/view/a1-s-dve-novi-otlichija-v-prestijen-konkurs-157571", "text": "А1 получи две отличия от престижния конкурс Employer Branding Awards 2019, който награждава успешните работодатели в страната. Основен фокус на конкурса тази година са иновациите и управлението на талантите и новите успешни стратегии в човешките ресурси. Компанията успя да спечели първо място в категория „HR стратегия на годината” благодарение на всичките си инициативи с и за служителите си по време на ребрандирането си. Второ място пък A1 получи в категория „HR технология на годината” А1. Там операторът впечатли с множеството си дигитални форми за обучение, въведени през последната година. През 2018 г. телекомът смени досегашния си бранд и стана А1. Освен смяна на логото и името, ребрандирането включи и много подобрения, касаещи услугите към клиентите и тяхното преживяване. \"Основна роля в успеха на ребрандирането имат служителите, които свършиха изключителна работа в много кратки срокове и постигнаха забележителни резултати“, коментират от компанията. Сред причините за успех са и усилията за повишаване на удовлетвореността на служителите от компанията като работодател, както и старанието за предоставяне на подходящи работни условия. В резултат на това, а клиентите могат да се възползват от много нови услуги и възможности, които да правят живота им в дигиталната ера по-приятен и лесен. Непрекъснатото учене и развитие на служителите са сред водещите принципи на А1. С цел осигуряване на повече възможности чрез нови технологии, А1 въведе нова дигитална програма за обучения, която да подпомогне служителите в развитието и повишаването на квалификацията им, като насърчи ученето и го направи достъпно по всяко време и от всяко устройство. Проектът е насочен към всички близо 4 000 служители на А1, като всички те имат достъп до онлайн обучителната платформа и курсовете в нея, което пести време и ресурси за А1 и служителите.", "date": "2019.02.18", "title": "A1 с две нови отличия в престижен конкурс"}
{"url": "https://www.monitor.bg/bg/a/view/deca-chetat-razkazite-na-chudomir-157533", "text": "За трета поредна година деца от цялата страна ще се впуснат в приключението „Чудомирови четения“, като основно ще имат възможността да чуят, и и сами да прочетат десет от най-известните произведения на народоведа Димитър Чорбаджийски. Сред тях са „Соломонов съд“, „Урок по история“, „Педагогията на хаджи Донча“ и „Предметно обучение“. Някои от разказчета , събрани в книжката на издателство „Абагар“ под наслов „Жълтото петле“ са озвучени и  с илюстрации във видеофайлове, напомнят от фондация „Чудомир“, която е организатор на традиционните Чудомирови празници, провеждащи се от 25 февруари до края на март в Казанлък. От там припомнят, че през м.г. в четенията са се включили близо 100 училища у нас, както български неделни училища в чужбина: - в гръцките градове Ксанти, Александруполис и Орестиада и училищата в Аделаида - Австралия, Хатива и Тарагона - Испания, Пескара - Италия, и Лондон - Англия.Организаторите очакват хлапетата да станат автори поне на едно есе за родения на 25 март 1890 година в село Турия писател – шегобиец като темата е „Защо харесвам Чудомир“. През 1968 година, броени месеци след кончината на писателя семейният му дом в Казанлък е обявен за музей, там се съхраняват над 15 000 оригинални ръкописи, рисунки, скици, писма , книги и лични вещи, ползвани от твореца и съпругата му художничката Мара Чорбаджийска.В музей е превърната и родната къща на родителите му в село Турия. В програмата на честванията е предвидена национална научна конференция, която ще събере водещи имена в българското литературознание и изкуствознание, за пръв път ще се проведе национална кръгла маса по проблемите на фолклора, където са поканени ръководители  на професионални художествени състави от цялата страна, представители на Съюза на музикалните и танцови дейци в България и Министерство на културата. В рамките на празниците ще се проведе и национален фолклорен конкурс за хумористична песен и хумористичен танц „Златен Тръндафил“.", "date": "2019.02.18", "title": "Деца четат разказите на Чудомир"}
{"url": "https://www.monitor.bg/bg/a/view/trima-nashi-shte-boksirat-vyv-finalite-na-strandja-157578", "text": "Трима наши боксьори се класираха за финалите в своите категории и ще опитат отново да спечелят купите в най-стария международен боксов турнир в Европа - „Странджа“. Това са Даниел Асенов (52 кг), Петър Белберов (+91 кг) и Станимира Петрова (57 кг). Петкратният европейски шампион и носител на трофея за 2017 г. Даниел Асенов беше категоричен в полуфиналния си мач в кат. до 52 кг срещу бразилеца Дъглас де Андраде и го победи с 5:0 съдийски гласа – 30:27, 30:27, 29:28, 29:28, 29:28. Преди това по пътя си към финала Тайсъна премина с успех през мароканеца Ясин Бенданда и французина Билал Бенама. В спора за златото Асенов ще срещне Худойназар Файзов от Узбекистан, който в първия кръг отстрани другият наш представител Тинко Банабаков. Носителят на трофея при мъжете за 2018 г. Петър Белберов не остави съмнение в превъзходството си над Лука Пратячич Хърватия и го победи с 5:0 съдийски гласа. В спора за титлата при най-тежките той ще срещне американецът Ричард Торез. Световната и двукратна европейска шампионка Станимира Петрова пък ще търси трета купа „Странджа“ в кариерата си, след като вдигна трофея през 2015 и 2016 г. На финала в кат. до 57 кг тя ще се изправи срещу Лакрамиоара Перижок от Румъния, която елиминира на старта другата българка в категорията - Марина Сивенова. Перижок се класира без игра за финала след отказ на американката Рамирез. Петрова пък постигна убедителна победа над старата си познайничка Ирма Теста (Ит) с пълното единодушие на съдиите. Носителката на трофея при жените за 2018 г. Севда Асенова обаче остана с бронз, след като загуби полуфиналната си среща при най-леките (48 кг) от световната шампионка за 2012 г. Хосие Габуко (Филипини) с 1:3 гласа. Другият бронз в категорията също е български. Спечели го младата Еми-Мари Тодорова, която отстъпи в полуфиналите пред индийката Манджу Рани с 1:4 съдийски гласа. Кирил Русинов също не успя да се класира на финала в категория до 60 кг при мъжете. Сърцатият боксьор на ЦСКА отстъпи на руснака Артур Субханкулов с 1:4 съдийски гласа. Финалите започват в 14 часа във вторник в столичната зала „София“. Билетите са по 10 лв., а учениците влизат безплатно.", "date": "2019.02.18", "title": "Трима наши ще боксират във финалите на „Странджа“"}
{"url": "https://www.monitor.bg/bg/a/view/spim-v-palatki-na-hills-of-rock-sreshtu-40-lv-157559", "text": "Организаторите на най-големия рок фестивал у нас Hills of Rock, “София Мюзик ентърпрайсиз”, пуснаха в продажба и къмпинг билетите за тазгодишното издание на музикалния маратон, който ще се проведе между 28 и 30 юни на Гребния канал в Пловдив. Всеки, който има тридневен пропуск за феста, ще може да си закупи право да разпъне палатка в специално обособената за това зона. Срещу 40 лв на човек за трите дни феновете ще си осигурят нон-стоп купон в къмпинга. Той ще разполага с най-необходимите удобства за добра почивка във фестивалните дни, а именно - отделен пропусквателен режим, 24-часова охрана, душове, тоалетни и разбира се, сянка. Капацитетът на къмпинга е ограничен и предлага място само за 500 човека, или 250 палатки. Тази година феновете ще могат да слушат хедлайенрите Disturbed, Whitesnake и Garbage, а сред десетките български и чужди групи, които ще се включат са Children of Bodom, Moonspell, Avatar, Maika и много други.", "date": "2019.02.18", "title": "Спим в палатки на Hills of Rock срещу 40 лв"}
{"url": "https://www.monitor.bg/bg/a/view/gerb-vnese-v-ns-popsrvkite-za-prefernciite-157574", "text": "ГЕРБ вече официално внесе в деловодството на НС поправките в Изборния кодекс относно преференциите.  \"Парламентарната група на ГЕРБ внесе в деловодството на Народното събрание нов Закон за изменение и допълнение на Изборния кодекс, с който се възстановява преференцията\", съобщиха от пресцентъра на партията, цитирайки шефът на правната комисия Данаил Кирилов. Освен това Кирилов насрочва заседание на правната комисия на парламента за сряда, на което ще бъдат разгледани промените в ИК и процедурните правила за избор на нов състав на ЦИК.  Смяната на ЦИК е заложена като точка първа в дневния ред на комисията, а повторната поправка на изборните правила са втора точка.  От внесените текстове за изменения на ИК става ясно, че се връщат досегашните правила за отчитане на преференцията за парламентарни, метсни и европейски избори. Прагът за валидност на преференциите при евровота бе 5%, а при изборите за НС и общинари - 7 % от общите гласове за съответната листа. Вижте текстовете  . А какво реши премиерът и лидер на ГЕРБ Бойко Борисов и Изпълнителната комисия на партията вижте  . ", "date": "2019.02.18", "title": "ГЕРБ внесе в НС поправките за преференциите "}
{"url": "https://www.monitor.bg/bg/a/view/prokuraturata-iska-arest-za-trima-izprali-26-mln-evro-ot-ktb-157579", "text": "Спецпрокуратурата иска постоянен арест за трима авери на банкера беглец Цветан Василев, които са изпрали 26 млн. евро от КТБ. Това стана ясно на заседанието, на което съдът разглежда мерките за неотклонение на арестуваните на 15 февруари Георги Запрянов Георгиев, Здравко Босаков и юриста Мартин Апостолов. Те са обвинени в пране на пари от КТБ през 2013 година, като са участвали в управлението на различни кухи фирми, свързани с „Фирмата“ на БГ Мадоф. Апостолов е получил евро с левова равностойност 97 791 лв., като е знаел, че парите са придобити чрез длъжностно присвояване по поръчение на ОПГ с ръководител Цветан Василев и още 18 души. Георги Георгиев първо получил през август 2013 година евро с левова равностойност 58 674 лв., като е знаел, че са придобити чрез длъжностно присвояване по поръчение на ОПГ с ръководител Цветан Василев и още 18 души. На 30 август в София пък е превел 888 219 лв. по сметката на „Инвестмениджмънт“ в КТБ. Здравко Босаков на 29 август същата година от своя страна също е получил евро с левова равностойност 58 674 лв., а на следващия ден е превел на „Сън сити 03“ по сметка на „Витроинвест“ във фалираната банка 16 850 000 лв. От прокуратурата съобщиха, че от събраните доказателства е изяснен механизмът на прането на парите и го описаха. На 26 февруари 2013 година било регистрирано дружеството „Витроинвест“ АД с управител Здравко Босаков. След 15 дни, на 13 март, това дружество получило банков кредит от КТБ в размер на 26 млн. евро. Този кредит е бил усвоен още същия ден еднократно и е постъпил в касата на дружеството. Тези пари били превалутирани и с тях бил увеличен капиталът на „Рубининвест“ АД и така „Витроинвест“ станал едноличен негов собственик. На 23 август „Витроинвест“ продал на „Рискинженеринг“ 20% от акциите на „Рубин“ за 11 млн. евро. На 29 август Босаков теглил 200 000 лв. от каса в брой и ги дал на Юлия Илиева, касиер във „Фирмата“ на Цветан Василев – структура от дружества, управлявана, контролирана и ръководена от мустакатия аферист. Босаков теглил от касата и друга сума – 110 000 евро, която предал лично на Цветан Василев. На 29 август габровският мошеник, който след разграбването на КТБ реши да се укрива в съседна Сърбия от родното правосъдие, дал от тези 110 000 евро 50 000 евро на Мартин Апостолов и по 30 000 евро на Босаков и на Георгиев. Прокуратурата разполага с разписки, подписани от тях, че са получили парите. На 30 август била извършена валутна сделка и в касата на „Витроинвест“ постъпили 21 000 000 лв. Същия ден Босаков превел на „Сън сити 03“ 16 850 000 лв. Същият Венцислав Тодоров, представител на „Сън сити 03“, превел на „Инвестмениджмънт“ 8 250 000 лв. Същия ден Запрянов пък превел на „Тина С“ с едноличен собственик Цветан Василев 880 000 лв., а на Василев в КТБ превел 839 637 лв. Василев веднага превалутирал сумата и я превел по сметка на жена си Антоанета Василева, в резултат на което били купени 2 апартамента в сграда до Южния парк в София. В момента на затварянето на КТБ на 20 юни 2014 година банковият кредит не е бил обслужен и останал неиздължен, казаха от прокуратурата. Свидетелски показания за тези финансови операции на тримата обвиняеми и за структурата на „Фирмата“ е дал Бисер Лазов на 13 февруари, както и документи, сред които писмо на Мартин Апостолов до Лазов от 29 август 2013 г. Лазов тогава е бил главен счетоводител на „Фирмата“ и всеки ден е правил финансови отчети, които носел на Цветан Василев. Апостолов е бил юрист във „Фирмата“ и е имал пълномощно от Антоанета Василева да се грижи за двата апартамента. Показания са дали още Теодора Тенева, одиторът Николай Орешаров, счетоводителката Надежда Ананиева. От прокуратурата подчертаха, че със средства от КТБ са придобивани имущества в България и чужбина в полза на семейство Василеви. Експертиза проследява паричния поток – как неиздълженият кредит от КТБ е трансформиран в апартаменти на жената на Цветан Василев. Прокуратурата поиска арест за тримата заради обосновано предположение за извършване на престъплението пране на пари, защото има реална опасност на свобода да заличат следи и да въздействат на свидетели, както и че могат да се укрият - има доказателства, че често пътуват до Сърбия в работни дни.", "date": "2019.02.18", "title": "Прокуратурата иска арест за трима, изпрали 26 млн. евро от КТБ"}
{"url": "https://www.monitor.bg:443/bg/a/view/650-malki-predprijatija-sa-podpomognati-ot-obshtinskija-garancionen-fond-157568", "text": "650 са малките предприятия, подпомогнати със средства от Общинския гаранционен фонд (ОГФ). Това каза управителят на ОГФ Николай Ценков по време на среща с Българската търговско-промишлена палата (БТПП), посветена на инвестициите в иновативните предприятия. Общо 120 млн. са усвоените средства. ОГФ е основният финансов инструмент, който работи в подкрепа на малките и средните фирми. Той има както обезпечителна, така и компесаторна функция. Чрез него могат да се гарантират 50% от сумата, но за това По думите на Ценков компесаторната функция е неблагоприятен вариант върху и двете страни. „98% от родния бизнес принадлежи на малките и средните предприятия“, коментира още шефът на ОГФ. На събитието бе представена и още една възможност, а именно проектът „Акселератор Стартъп София“ като той обединява усилията на ОГФ, както и на Програма „Европа“. а целта е да подготви дадения бенифициент за следващия етап за финансиране от банки и инвеститори. На събитието присъства и председателят на Съвета за управление на Общинския гаранционен фонд за малки и средни предприятия (ОГФМСП) Ирина Йорданова, която коментира, че подкрепата на младите предприемачи не би била така полезна без сътрудничеството на бизнеса със Столична община. „Подлагаме на обсъждане проекта за бюджет на Столична община първо на вниманието на бизнеса“, даде пример Йорданова.", "date": "2019.02.18", "title": "650 малки предприятия са подпомогнати от Общинския гаранционен фонд"}
{"url": "https://www.monitor.bg:443/bg/a/view/bdj-pusna-v-prodajba-bileti-za-nacionalnija-praznik-157561", "text": "От БДЖ пуснаха днес в продажба билети за дните около 3 март, предават от пресцентъра на дружеството. Мярката се прави с цел всеки да има възможност по-рано да запази място в родните влакове. Обикновено срокът за предварителна продажба е 5 дни. Причина за удължаването е това, че се струпват голям брой почивни дни. Именно заради по-ранната продажба пътуващите ще могат да си закупят билет по-рано като така резервират седящо място в предпочитания от тях влак. От дружеството напомнят, че билети могат да бъдат закупени и онлайн или на интернет страницата на „Холдинг БДЖ“ ЕАД, или чрез  . Предлага се и възможност за покупка директно от смартфона и от таблета.", "date": "2019.02.18", "title": "БДЖ пусна в продажба билети за 3 март"}
{"url": "https://www.monitor.bg:443/bg/a/view/2-godini-uslovno-za-posrednik-na-telefonna-izmama-157563", "text": "Пазарджишкият Районен съд постанови присъда от 2 г. с 5-годишен изпитателен срок спрямо Милен Любчев, който е посредник в осъществяването на телефонна измама. Срещу Любчев, който е от Северна България, е повдигнато обвинение за това, че на 18 май миналата година Пазарджик, с цел да набави имотна облага за себе си и за неустановения по делото съучастник – извършител е пренесъл 5 956 лв., дадени му от Стефан Лазаров в областния град. Пострадалият е бил заблуден от неизвестно лице, че ще помага и оказва съдействие на полицията в залавянето на телефонни измамници, за което трябва да хвърли през терасата на жилището си парични средства, които след това ще му бъдат върнати. Посредникът си призна, че бил безработен и намерил обявата за работа в централен вестник. Заради липсата на пари семейството му било много затруднено материално и по тази причина детето му било предоставено за отглеждане от приемно семейство. Именно отчаянието го накарало да приеме „работата“ от обявата и да се превърне в“муле“ на телефонните измамници. На въдицата му се хванали и хора от Търговище и Нови пазар. Магистратите постановиха с осъдения да работи наблюдателна комисия от гр. Добрич, която ще следи за изпълнение на условното наказание.   ", "date": "2019.02.18", "title": "2 години условно за посредник на телефонна измама"}
{"url": "https://www.monitor.bg:443/bg/a/view/vitosha-se-zakani-da-bie-levski-157564", "text": "Нападателят на „Витоша“ Стефан Христов е убеден, че „тигрите“ ще изиграят много добър мач срещу „Левски“ и ще вземат точки от „сините“ в предстоящия 22-ри кръг от Първа лига. „Надявам се да спечелим точка, защо не и три. Колективът ни е отличен\", сподели Христов, докато треньорът му Росен Кирилов бе далеч по-умерен. „Футболистите трябва да дадат всичко от себе си.. Въпреки че в момента не е в най-доброто си състояние и има някакви сътресения, „Левски“ е голям гранд в българския футбол. Има на своя страна изключителна публика, добри играчи, в момента и добър треньор, така че срещу тях винаги е трудно да се играе“, коментира Кирилов. „Витоша“ приема утре от 17 ч. „сините“ на Националния стадион „Васил Левски“, като цената на билетите са 10 лв. Феновете на „Витоша“ ще влизат през вход 25 на Сектор „А“, докато тези на „Левски“ ще имат две опции – вход 2 на Сектор „А“ и вход 6 и 7 на Сектор „Б“. Пропуските за VIP-ложата пък са на стойност 20 лв. Днес от 15.30 ч. пък „сините“ ще поднесат венци и цветя в памет на 146 години от гибелта на Васил Левски.", "date": "2019.02.18", "title": "„Витоша“ се закани да бие „Левски“"}
{"url": "https://www.monitor.bg:443/bg/a/view/mario-biondi-s-grandiozen-koncert-u-nas-157555", "text": "Известният италиански певец Марио Бионди пристига у нас по покана на фондация „Аполония“ и НДК, за да изнесе грандиозен концерт на 18 октомври в Зала 1. Билети за събитието – част от световното турне на изпълнителя с най-отличителния и чувствен глас в съвременната соул музика, са на цени от 35 до 80 лв., а има и ексклузивни ВИП покани по 95 лв., включващи коктейл преди концерта и места с отлична видимост. Марио Бионди неведнъж е посочван като достоен наследник на Бари Уайт заради уникалния си тембър и съблазнителното усещане, което носи музиката му. През годините той се утвърждава като международна звезда с многобройни концерти на едни от най-престижните музикални сцени, сред които и „Роял Албърт хол“ в Лондон. Певецът има 9 издадени албума зад гърба си, а миналогодишното му турне бе истински фурор за неговите почитатели по цял свят.  ", "date": "2019.02.18", "title": "Марио Бионди с грандиозен концерт у нас"}
{"url": "https://www.monitor.bg:443/bg/a/view/3-novi-sluchaja-na-morbili-veche-i-v-sofija-157567", "text": "За два нови случая на морбили, вече и в София, съобщи Столичната регионална здравна инспекция. Заразени са майка на 19 години и 2-годишното й дзете от кв. „Христо Ботев“ в столицата. И майката, и детето са хоспитализирани в Инфекциозна болница. Към момента няма данни те да са пътували в чужбина или да са имали контакти със заразени лица от района на Благоевград. РЗИ-Софийска област съобщава за 9-месечно бебе, от село Костенец, с клинична картина на морбили, което също е настанено в Инфекциозна болница. Детето е пребивавало на същия адрес в кв. „Христо Ботев“. Към днешна дата Министерството на здравеопазването е информирано за общо 27 случая на лица с клинична картина на морбили. МЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст. Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.18", "title": "Три нови случая на морбили, вече и в София"}
{"url": "https://www.monitor.bg:443/bg/a/view/24-vuz-a-za-kandidatstudentska-borsa-2019-vijte-grafika-157560", "text": "24 университета са заявили желанието си за участие в 25-то юбилейно изложение на „Кандидатстудентска борса“. То ще се проведе в рамките на един месец – от 21 февруари до 21 март, в 9 града в страната, обясни председателят на сдружението Валентин Паскалев. В изложението ще се включат както държавни, така и висши учебни заведения. Сред тях са СУ\" Св. Климент Охридски\", Техническите университети в София и Габрово, Университета за национално и световно стопанство, Химикотехнологичен и металургичен университет София и други ВУЗ-ове в страната.  По време на срещите си с представителите на учебните заведения кандидатстудентите и всички интересуващи се ще получават актуална и подробна информация за условията за кандидатстване, прием, обучение, социално битови условия, възможности за реализация след завършване на висшето образование. 21 - 22 февруари , гр. София в Дом на културата „Средец”, ул. Кракра 2А 25 - 26 февруари , гр. Пловдив в ТУ-Филиал Пловдив, ул. „Цанко Дюстабанов” 25 05 - 06 март , гр. Монтана в Общински младежки дом 07 - 08 март , гр. В. Търновo в Изложбени зали „Рафаел Михайлов” 11 - 12 март, гр. Добрич в Общински младежки център 13 - 14 март, гр. Варна в Хотел , галерия (Графит) 15 - 16  март, гр. Бургас в Общински младежки дом 18 - 19 март, гр. Хасково в Читалище „Заря” 20 - 21 март, гр. Стара Загора в Хотел „Верея”", "date": "2019.02.18", "title": "24 ВУЗ-а се представят на „Кандидатстудентска борса“ 2019 (ВИЖТЕ ГРАФИКА)"}
{"url": "https://www.monitor.bg:443/bg/a/view/penev-se-opravda-sys-sydiite-za-slabija-cska-157562", "text": "Поръчковото съдийство е виновно за слабия пролетен старт на ЦСКА в първенството и загубата с 0:2 от „Черно море“ във Варна. Това обяви треньорът на „червените“ Любослав Пенев на скандална пресконференция преди двубоя с „Ботев“ (Враца) във вторник от 17:30 ч. на стадион „Българска армия“. Пенев напомни за острия си език, отправяйки множество нападки както срещу съдийството и БФС, така и персонално срещу президента на футболната централа Борислав Михайлов. Припомняме, че двамата се изправиха един срещу друг на последния конгрес на БФС, а в битката за шефския стол Михайлов разби опонента си с 463 на 36 гласа. На 30-минутната си среща с медиите Пенев говори малко за мача с „Ботев“ (Враца), а вместо това пресконференцията се превърна в тирада срещу българския футбол. „Ситуацията в българския футбол не се променя, а напротив – нещата се усложняват, започна треньорът на ЦСКА. - Всички проблеми идват от БФС – не напредваме, а затъваме. Проблемът със съдийството е много сериозен, много тежък. Понеже ЦСКА е основен конкурент, не му се позволява да играе футбол. Три жълти и един червен картон до 20-ата минута бяха спестени. 90 минути във Варна се пусна да се играе свободно и да се рискува здравето на играчите. Във Варна цяла седмица се говори как ЦСКА ще загуби мача срещу “Черно море”. Докога ще продължи това? Тук мълчим и траем. Всичките грешки са допуснати нарочно, а не от незнание”, категоричен бе Ел Голеадор. Той продължи с персонални нападки срещу Борислав Михайлов, като отказа за коментира ситуацията в клуба. Все пак треньорът призна, че италианецът Кристиано Джарета ще стане спортен директор. „Очаквам ли нови попълнения? Да, в очакване сме всички, продължи Пенев. - Не мога да ви кажа какво си говорим с Люпко Петрович. Интересно е, но си е между нас. Говоря си и със Стойчо Стоилов, и с Пламен Марков, и с италианеца. Но това са маловажни неща, защото вижте нивото на българския футбол като цяло. Приоритет на Борислав Михайлов и на хората около него е да пътуват в чужбина и да обикалят ресторанти, с приоритетност “дансинг”. БФС е прогнил, но не от футбол, а от алкохол и екстри“, завърши скандално Пенев. Възможно е заради острата си атака към БФС той да бъде глобен, а от централата засега предпочитат да запазят мълчание и да не коментират официално вербалната тирада на треньора на ЦСКА. Междувременно стана ясно, че феновете на ЦСКА ще поднесат организирано цветя пред паметника на Васил Левски в София. Това ще се случи веднага след мача с „Ботев“ (Враца), като всички желаещи се събират пред сектор „А“ и ще се придвижат организирано до монумента.", "date": "2019.02.18", "title": "Пенев се оправда със съдиите за слабия ЦСКА"}
{"url": "https://www.monitor.bg:443/bg/a/view/kandidatstudentskata-kampanija-v-su-zapochna-157565", "text": "От днес започва приемът на заявления за участие в кандидатстудентската кампания на СУ „Св. Климент Охридски“ за учебната 2019/2020 година. Крайният срок е 15 март за първата кандидатстудентска сесия и 23 май за втората. Кандидат-студентите могат да подадат заявления онлайн в страницата на Софийския университет на  , на място в Ректората на СУ или в бюрата на фирмите в страната. Таксата за явяване на изпит е 30 лв. Първата изпитна сесия ще е в неделните дни в периода 24 март - 28 април, втората - в съботните и неделните дни от 26 май до 23 юни.Първият етап на класирането ще бъде обявен на 9 юли, вторият етап - на 16 юли, а третият етап - на 23 юли. На 21 февруари започва участието на Софийския университет в традиционната кандидатстудентска борса. До 21 март младите хора в София, Пловдив, Монтана, Велико Търново, Добрич, Варна, Бургас, Хасково и Стара Загора ще могат да се запознаят със специалностите и с начина за кандидатстване в най-старото и авторитетно висше училище в България. Най-актуалната информация за кандидатстудентската кампания на Софийския университет може да бъде намерена в сайта на СУ и на   във Фейсбук. Пет от общо 119-те специалности в Софийския университет не използват оценките от матурите вместо изпит. Това са регулираните специалности - \"Право\", \"Медицина\" и \"Фармация\", и две от специалностите във Факултета по журналистика и масова комуникация - \"Журналистика\" и \"Връзки с обществеността\". За специалността \"Книгоиздаване\" приемът е по избор - или с изпит по журналистика /писмен/ и журналистика /устен/, или с оценките от матурите по български език и литература; по история и цивилизация; по философски цикъл или чужд език. Две са новите бакалавърски програми, които бъдещите студенти ще могат да изучават от следващата учебна година в СУ - \"Счетоводство, финанси и дигитални приложения\" /на английски език/ в Стопанския факултет, и \"Геопространствени системи и технологии\" в Геолого-географския факултет.", "date": "2019.02.18", "title": "Кандидатстудентската кампания в СУ започна"}
{"url": "https://www.monitor.bg:443/bg/a/view/dps-i-vmro-v-spor-za-romskata-prestypnost-157569", "text": "ДПС и ВМРО влязоха в задочен спор относно ромската престъпност и кой всъщност се възползва от техните гласове по време на избори.Поводът пък се оказа убийството на 35-годишен мъж след масов бой в Кюстендил, за което бе хванато 19-годишно момче от ромски произход.  Никой не трябва да етнизира престъпността, коментира кепутатът от ДПС Йордан Цончев по повод убийството. По думите му тези, които са извършили престъплението трябва да бъдат наказани, но не може да се говори, че една цяла общност е автор на всички престъпни деяния. В тази връзка той намекна, че ВМРО се възползват от проблема за политически цели. „В много от случаите ние виждаме как ВМРО се възползва от това и етнизира проблема и се питаме дали цената да вкарат един евродепутат няма да подпали етническата черга на България”, коментира депутатът. По думите му за решаването на проблема с гетата са необходими комплексни мерки и политика на държавата. Това предизвика отговора на ВМРО, като лидерът й Красимир Каракачанов, излезе със специална позиция. В нея обвиняват ДПС, че именно те в началото на прехода затвърждават модела на гетата, за да се възползват електорално от него.Според него именно ДПС са преките виновници сам състоянието на ромите. ", "date": "2019.02.18", "title": "ДПС и ВМРО в спор за ромската престъпност"}
{"url": "https://www.monitor.bg:443/bg/a/view/kloshari-podpaliha-tutunev-sklad-izgasiha-go-za-minuti-157548", "text": "Боклуци, натрупани от клошари, подпалиха тютюнев склад до автогара „Юг” в Пловдив. На мястото били изпратени пет коли на Пожарната в Пловдив. Сигналът бил получен на 112 в 10,07 часа в понеделник, уточниха от полицията. Екипите се справили за броени минути с пламъците, като на мястото останал да дежури една противопожарна кола. На място огнеборците установили, че гори не събореният склад на ул. „Одрин” 8 , а друг изоставен в съседство. На първия етаж там често били забелязвани бездомници, които преминавали през огражденията около сградата и намирали вътре къде да спят. Предполага се, че именно клошари са запалили огън, за да се стоплят, заради което е възникнал пожара. Складът, в който са пламнали боклуците на клошарите, се намира на около десетина метра от бензиноколонката на автогара Юг в Пловдив. „Слава Богу, че пожарната реагира много бързо и потуши огъня, иначе можеше да стане много лошо”, си говореха пътници от автогарата.", "date": "2019.02.18", "title": "Клошари подпалиха тютюнев склад, изгасиха го за минути"}
{"url": "https://www.monitor.bg:443/bg/a/view/albanskijat-premier-njama-da-podava-ostavka-157551", "text": "Премиерът на Албания Еди Рама няма намерение да подава оставка. Това заяви самият министър-председател пред италианския вестник \"Кориере дела Сера\", цитиран от АФП. Според него изборите не са нужни, защото опозицията е в дълбока криза и не е в състояние да отправи политическо предизвикателство към властите. \"Ако утре в страната се проведат избори, опозицията ще получи по-малко гласове. Аз съм избран от народа и ще запазя тази функция до края. Имаме ясен мандат”, подчерта Рама. Премиерът заяви, че в момента има мнозинство в парламента и не е длъжен да се съобразява с исканията на малцинството в него. \"Единственото ми задължение е да спазвам договора с албанския народ, който ми даде мандат да управлявам\", категоричен бе министър-председателят. Той добави, че реформите в съдебната система и борбата срещу корупцията никога не са били толкова силни, колкото са в момента. \"Това е дълга война и резултатите няма да дойдат бързо\", заключи Еди Рама.", "date": "2019.02.18", "title": "Албанският премиер няма да подава оставка"}
{"url": "https://www.monitor.bg:443/bg/a/view/urist-istorik-podredi-izlojba-za-apostola-157537", "text": "Документална изложба , посветена на 146-та годишнина от обесването на Апостола на Свободата Васил Левски подреди в старозагорската регионална библиотека „Захари Княжески“  юристът – историк Георги Туртуриков. Във витрините той е показал над 40 стари и нови книги , свързани с биографията и революционния път на карловеца, сред тях е и първото издание на биографията му „Васил Левски-Дяконът. Черти из живота му“  , написана от Захари Стоянов и издадена през 1884 г. отт Т. Гатев.Томчетосе съхранява в библиотечния фонд и е с личния автограф на автора „На брат ми Василия.З. Стоянов“. От колекцията си с над 5 000 календара Георги Туртуриков е извадил 40, тематично свързани, сред тях е и  литографията с обесването на Дякона, отпечатана в пловдивското издателство „Сполука“. Юристът е автор на книгата    „Възкресението на Апостола 1846-1873“, която претърпя две издания.Проявата е под патронажа на старозагорския обществен посредник Надежда Чакърова – Николова, чийто юридически сътрудник е съставителят.", "date": "2019.02.18", "title": "Юрист-историк подреди изложба за Апостола"}
{"url": "https://www.monitor.bg:443/bg/a/view/demi-lovato-se-vyrna-v-rehabilitacionen-centyr-157549", "text": "Поп старлетката Деми Ловато се върна в рехабилитационен център. Това съобщиха редица медии отвъд Океана, според които изпълнителката на Sorry Not Sorry е постъпила отново в клиника за възстановяване в Хаваи. До това се стигнало, след като мнозина порицаха певицата за шегата й относно рапъра 21 Savage, който бе задържан от миграционните власти в началото на месеца. „До този момент меметата за 21 Savage са любимата ми част от Супербоул“, написа тогава Ловато в социалните мрежи. Към момента никой от обкръжението на бившата звезда на „Дисни“ не е потвърдил връщането й в рехабилитационния център. Припомняме, че тя бе изписана от такъв през ноември, след като миналото лято предозира с хероин.", "date": "2019.02.18", "title": "Деми Ловато се върна в рехабилитационен център"}
{"url": "https://www.monitor.bg:443/bg/a/view/dve-shemetni-miniaturi-v-satirata-157557", "text": "Три пъти в последните десетина години столичната публика е имала привилегията да се смее и да плаче, да се разчуства и да се докосне до заветния катарзис с пиесите на трагично загиналия при неизяснени и до днес обстоятелства руски драматург Александър Вампилов: с „По-големият син“ – постановка на Николай Ламбрев в театър „Българска армия“, с „Лов на диви патици“ – екстремен прочит на прочутия гост-режисьор от Санкт Петербург Юрий Бутусов в Народния, и сега, преди броени дни, с премиерния спектакъл на Сатирата „Провинциални анекдоти“, осъществен от актьора Николай Урумов. Художествените достойнства на тези три реализации съвсем не са наравно значими, нееднозначно са ги приемали и зрителите, но те притежават нещо, което безспорно ги свързва: докосват до болка искрено струните на човешката душа, най-съкровените й емоционални липси, заложени в семейните отношения, в неразбирането и разминаването между хората. „Провинциални анекдоти“ съдържа две миниатюри: шеметната комедия „История с метранпаж“ и обагрената с тъга, достигаща до нерадостни прозрения трагикомедия „Двайсет минути с ангел“. Място на действието е един и същ хотел зад гърба на географията, в далечния северен Иркутск, който впрочем е родното място на автора. Като се абстрахираме от факта, че практиката управителите на хотели, общежития и всевъзможни масови обиталища да проверяват дали „подопечните“ им не влизат в непозволени отношения, е вече доста поостаряла, творбата и спектакълът развиват ситуацията по Гоголевски. В провинциалния хотел пристига гост, когото управителят засича в женска стая и порядъчно го наругава. Но тъй като проверката установява, че той е матранпаж, а никой от персонала и забърканите не знае що за професия е това И персонажите изпадат в невероятно забавни недоразумения. Наяве излизат изневери, материализъм, мерене на възможности и самочувствие, подли страхове, компромиси, лъжи... Във втория анекдот двама командировани чиновници, останали без пукната пара след грандиозен запой (може ли без водка където и да било в Русия?!), са принудени да просят дребна сума, за да продължат, или да се приберат. Интелектуалецът цигулар от долния етаж, с когото взаимно се тормозят, не е склонен да услужи, нито пък някой от персонала им влиза в положението. Но се намира човек от улицата, притекъл се на отправения от прозореца вик за финансова помощ. Що за птица е той? Какви ли страшни тайни и престъпления иска да прикрие, да успокои съвестта си с предложените много повече пари?... Нима сме станали толкова подозрителни към безкористното добро?! И по себе си ли съдим за това?! Никой няма да повярва в почтените намерения на господина до самия финал, който ще обърне нагласата на героите на 180 градуса и в режисьорското решение на Урумов за нещо много важно... Бидейки самият той актьор, Ники Урумов е позволил на всеки от колегите си да се развихри в цялата гама на смешното – строгият, но страхлив като Гоголев герой директор на хотела Явор Борисов, свадливата му и шавлива жена – Силвия Лулчева, ефектният Кирил Ефремов – първо спортяга сваляч, а после разпищолил се мъж в командировка, здравомислещата, доколкото й се удава, чистачка – Албена Михова и още Ивайло Калоянчев, Мартин Христов, Полин Лалова, стигайки до трагичните ноти в изпълнението на Иван Панев. Най-трогателната находка на режисьора Урумов и неговите актьори е обаче между двата „анекдота“, когато всеки от участниците отдава почит на автора Вампилов, вграждайки заглавие на някоя от пиесите му в своя лична история: „По-големият син“, „Сбогуване през юни“, „Миналото лято в Чулимск“, „Лов на диви патици“... Вслушайте се в тези миниатюрни монолози: всеки от актьорите е излял в тях частица от душата си. Александър Вампилов загива през 1972 г. в езерото Байкал, ненавършил 35 години. Дали е бил жертва на неумението си в ония години да пише с политически патос? Самоубийство, убийство или нещастен случай – не е съвсем сигурно. Сигурното е, че е оставил пиеси, които и днес се играят в много държави, а Холивуд дори прави без разрешение римейк по руския филм, инспириран от пиесата „По-големият син“.  ", "date": "2019.02.18", "title": "Две шеметни миниатюри в Сатирата"}
{"url": "https://www.monitor.bg:443/bg/a/view/shekspir-zvuchi-na-32-ezika-v-malkata-bazilika-157546", "text": "„Да бъдеш или да не бъдеш – това е въпросът”. Този цитат от най-популярната пиеса на Шекспир – „Хамлет”, ще прозвучи на 32 езика в Малката базилика в Пловдив. Поводът е Международният ден на майчиния език, обявен от Генералната конференция на ЮНЕСКО на 17 ноември 1999 г. През 2019 г. се навършват 455 години от рождението на прочутия английски драматург, преведен на почти всички официални писмени езици. Именно заради това е избран цитат от пиесата „Хамлет”, който ще прозвучи първо в оригинал на английски език. След това ще бъде произнесен на: български, турски, арменски, иврит, ромски, руски, украински, френски, китайски, немски, италиански, испански, гръцки, чешки, полски, сръбски, шведски, арабски, кюрдски, молдовски, персийски, японски, хинди, пенджаби, пущу, монголски, тай, тагалог, азарбейжански, казакски, албански. Днес в света се говори на повече от 6000 езика. 2500 от тях са застрашени от изчезване, като 33 са европейски. Това мотивира екипа на Българско-турския литературен клуб да отбележи 20-годишнината от решението на ЮНЕСКО и да организира събитие, което да събере различните общности, които живеят в града под тепетата. Началото на празника ще бъде дадено с емблематичното стихотворение на Иван Вазов – „Българският език”. Освен  представители на етносите в града – арменци, евреи, турци и роми, в празника ще се включат и чуждестранни студенти от всички краища на света, които учат в пловдивски висши училища, както и сдруженията на живеещите тук руснаци, украинци, италианци. Участниците ще подготвят типична за своята държава кратка презентация – песен, танц, поезия, обичай, ритуал. На финала всички заедно отправят послание за Деня на майчиния език. За всички са предвидени грамоти за участие. По-непознатите за пловдивската публика националности – ЮАР, Монголия, Япония, ще се включат в същинската културна програма, за да представят характерни елементи от техния фолклор и традиции. Членовете на консулския клуб /Генералният консул на Турция и почетните консули/ се включват с мисъл на популярна личност от държавата, която представляват, изречена на техния език. Международният ден на майчиния език в Пловдив ще се проведе на 21 февруари 2019 г., четвъртък, от 18:00 ч. в Малката Базилика на бул. \"Княгиня Мария Луиза\". Проектът „Международен ден на майчиния език“ се осъществява с финансовата подкрепа на община Пловдив като част от Културния календар на града за 2019 година.   ", "date": "2019.02.18", "title": "Шекспир звучи на 32 езика в Малката базилика"}
{"url": "https://www.monitor.bg:443/bg/a/view/legendata-bile-august-s-nagrada-fipressi-platinium-90-v-sofija-157554", "text": "Големият датски режисьор Биле Аугуст ще получи наградата „ФИПРЕССИ Платиниум 90“ - специално отличие, с което през годините у нас бяха удостоени филмови творци като Бела Тар, Горан Паскалевич и Илдико Енеди. Генералният секретар на ФИПРЕССИ Клаус Едер ще връчи лично приза на 12 март в кино „Люмиер“ в рамките на 23-ия София Филм Фест. Впечатляващите филмови шедьоври на Биле Аугуст („Къщата на духовете“, „Ерусалим“, „Клетниците“, „Най-добри намерения“ и др.), носител на две награди „Златна палма“ от Кан, притежават изключително богатство на образите и чувствата. В своята филмография той има над 30 заглавия като режисьор, на 13 от които е и сценарист, а в основата на повечето стоят стойностни литературни произведения. В София Биле Аугуст ще покаже селекция от свои филми. Сред тях са най-новата му творба - „Щастливеца Пер“, класиката „Пеле Завоевателя“, както и един от последните му филми „Безмълвно сърце“.", "date": "2019.02.18", "title": "Легендата Биле Аугуст с награда „ФИПРЕССИ Платиниум 90“"}
{"url": "https://www.monitor.bg:443/bg/a/view/jorgos-dalaras-pristiga-za-goljam-koncert-157527", "text": "Един от най-популярните и успешен в световен мащаб гръцки изпълнители - Йоргос Даларас, ще гостува за първи път в София с голям концерт в зала 1 на НДК на 25 октомври. Звездата е подготвил специален спектакъл, част от новото му турне „Classics”, събиращо най-доброто от многогодишното му и огромно творчество. Йоргос Даларас си е спечелил титлата на най-енигматичния гръцки изпълнител, заради своя специфичен и изключително въздействащ глас, който дълбоко разчуства публиката и е способен да я потопи в различни емоционални състояния. Считан е за човекът, който възражда стила рембетика и го превръща в наистина популярен не само в Гърция, но и в целия свят. Даларас, признат за баща на гръцкия блус, работи с Микис Теодоракис за пръв път през 1974 г., след падането на Гръцката военна хунта. Дълбоко повлиян от рембетиката и гръцкия фолклор, той добавя към песните си и интересни елементи от латино музиката. С повече от 20 милиона продажби, напълно изкупени зали из целия свят и колаборации със световни музикални величия като Стинг, Брус Спрингстийн, Питър Гейбриъл, Пако де Лусия и Ал ди Меола, Йоргос Даларас си изковава титлата на най-популярния и успешен гръцки изпълнител в световен мащаб. Кофи Анан приветства Даларас като един от седемте посланици на добра воля на Върховния комисариат на ООН за бежанците. Пял е в най-престижните музикални зали по света като парижката „Олимпия“, стадионът „Уембли“, „Алте Опер“. Два пъти пълни Олимпийския стадион в Атина със 70 000 души. Билетите за концерта му в София са вече в продажба на цени от 35 до 85 лв като първите 200 броя са с 5 лв отстъпка.", "date": "2019.02.18", "title": "Йоргос Даларас пристига за голям концерт"}
{"url": "https://www.monitor.bg:443/bg/a/view/aresti-vyv-varna-zaradi-izmami-s-telk-157552", "text": "Над 10 лекари във Варна са арестувани заради участие в схеми за издаване на решения на ТЕЛК на хора, които не са били реално болни. Те са задържани при операция на ГДБОП и прокуратурата в града, предаде БНР. Сред арестуваните медици има лекари от комисии на ТЕЛК в морския град, както и лекари от болници в града. По предварителна информация в центъра на престъпната дейност е лекарка от Добрич - невролог, която има и клиент във Варна. Тя е изписвала лекарствата, които колегите ѝ от ТЕЛК са предлагали на пациентите си. Стана ясно, че голяма част от пациентите с лекарски експертизи също са разпитвани от разследващите органи. По непотвърдена информация сред арестуваните медици са от варненските болници „Света Анна“ и „Света Марина“.", "date": "2019.02.18", "title": "Арести във Варна заради измами с ТЕЛК"}
{"url": "https://www.monitor.bg:443/bg/a/view/otlojiha-sreshtata-na-vishegradskata-chetvorka-v-izrael-157538", "text": "Срещата на страните от Вишеградската група, която трябваше за започне днес в Израел, е отменена, след като Полша отказа да участва, заяви чешкият премиер Андрей Бабиш, цитиран от чешката агенция ЧТК и Ройтерс. Бабиш каза, че вместо това ще има двустранни срещи, а срещата на върха може да бъде насрочена за втората половина на годината, посочва ЧТК. Премиерите на страните от Вишеградската четворка трябваше да участват в двудневна среща в Израел, но полският министър-председател Матеуш Моравецки обяви, че Варшава няма да участва заради спор с еврейската държава за ролята на Полша във Втората световна война. Моравецки уточни, че Варшава няма да изпрати делегация на форума в Ерусалим, след като израелският външен министър Израел Кац каза, че поляци \"са сътрудничили\" с нацистите и \"са закърмени с антисемитизъм\". Още в събота полският премиер каза, че няма да замине за Израел, а ще изпрати външния министър. Причината бе изказване на Нетаняху миналата седмица за полското сътрудничество с нацистите. \"Думите на израелския министър на външните работи са расистки и неприемливи. . . Ясно е, че нашият министър на външните работи няма да отиде на срещата на високо равнище\" на групата V4 (Унгария, Полша, Чехия и Словакия), каза днес Моравецки пред полските медии. \"За нас въпросът за историческата истина е от фундаментално значение\", подчерта още премиерът и добави, че Вишеградската група напълно разбира полската позиция. \"Не можем да се съгласим с използването на расистка риторика в дипломацията. Ще защитаваме честта на поляците в цял свят\".", "date": "2019.02.18", "title": "Отложиха срещата на Вишеградската четворка в Израел"}
{"url": "https://www.monitor.bg:443/bg/a/view/vylchev-kariernoto-orientirane-e-vajno-za-uchenicite-157553", "text": "Ранното кариерно ориентиране е много важно преодоляването на недостига на специалисти е проблем, за чието преодоляване трябва да работим всички. Това посочи образователният министър Красимир Вълчев по време на работна среща на ръководителите на регионалните управления на образованието, която се проведе в Габрово. Там бе представена образователната програма на областта за професионално и кариерно насочване на учениците. Инициативата, подкрепена от институциите и реализирана съвместно с бизнеса в града, представя пред учениците възможностите за избор на професия, включително с посещения в предприятия, организации, лечебни заведения и др. Като положителна тенденция от изпълнението на програмата беше посочен засиленият интерес от страна на учениците към продължаване на обучението в различни специалности. Трябва да насочим повече деца чрез ранно кариерно ориентиране към направления във висшето образование, за които се очаква недостиг на пазара на труда, апелира министър Вълчев. Заедно с началниците на регионалните структури той обсъди възможността за разработване на програми за кариерно ориентиране на общинско ниво, които биха допринесли и за осигуряване на необходимите кадри и специалисти в съответните населени места.", "date": "2019.02.18", "title": "Вълчев: Кариерното ориентиране е важно за учениците"}
{"url": "https://www.monitor.bg:443/bg/a/view/starec-pochina-sled-katastrofa-na-peshehodna-pyteka-157535", "text": "84-годишен жител на Стара Загора почина от раните си след като е бил блъснат от лек автомобил „Сузуки“. Трагичният инцидент с възрастния мъж е станал около 8,40 часа на 16 февруари докато пресичал по пешеходна пътека на улица „Генерал Столетов“. Зад волана на японското возило е бил 37 – годишен старозагорец, който не успял да спре поради несъобразената с пътната обстановка скорост.Пострадалият е бил откаран в УМБАЛ „Проф. д-р Стоян Киркович“, но въпреки усилията на лекарите е издъхнал няколко часа по-късно. Водачът е тестван за употреба на алкохол и упойващи вещества с технически средства, като пробите са отрицателни. В сектор „Пътна полиция“ при ОДМВР – Стара Загора е образувано досъдебно производство по чл. 343 от НК. Пак поради неспазване правилата за движение по пътищата през почивните дни в Старозагорско са пострадали още 4 души, пътници в лека автомобил „Хонда Сивик“, който се врязал в полуремарке на композиция „Скания“ с водач 26-годишен жител на Пирдоп. Тежката машина е навлязла въпреки поставен знак „Б2“ в кръстовище край село Шейново като по този начин е настъпила предпоставка за ПТП.Инцидентът е станал около 23,40 часа на 18 февруари, пострадалите са по 27,31,41 и 42 години, трима са настанени в старозагорската болница, един е бил прегледан във ФЦМП – Казанлък и пуснат за домашно лечение.Няма данни за употреба на алкохол или дрога от водачите на двете коли.  ", "date": "2019.02.18", "title": "Старец почина след катастрофа на пешеходна пътека"}
{"url": "https://www.monitor.bg:443/bg/a/view/italija-vyvejda-1398-evro-globa-za-naemane-na-nelegalen-imigrant-157542", "text": "Глоба от 1398 евро очаква всеки италиански предприемач, който наеме на работа нелегален имигрант. Това предвижда приетият от Парламента нов закон, който бе обнародван днес в държавен вестник. Ако работниците без документи за пребиваване в страната са повече, изловеният в крачка бизнесмен ще плаща сумата, умножена по техния брой. Паричното наказание се отнася и за частните лица, които ползват услугите на мигранти в домове, вили, стопански дворове и т.н. Според нормативния акт сумата на глобата е равна на осреднените пари за репатрирането на един имигрант. И те ще бъдат използвани именно с тази цел всеки път, когато бъде установено нарушението. Ако евентуално за репатрирането са нужни по-малко средства, остатъчната сума ще бъде използвана за обучение и квалификация в специалните центрове за законно пребиваващи имигранти. Част от парите ще бъдат отделяни и за заплащане на детски градини и училището на малолетните деца на последните. Според неофициалната статистика всеки ден органите на реда и финансовата полиция излавят из Апенините между 150 и 200 работещи нелегални имигранти. В мотивировката на закона за глобата от 1398 евро се посочва, че той е в унисон с приетите от Европейската комисия разпоредби за регулиране на мигрантския поток към Стария континент.", "date": "2019.02.18", "title": "Италия въвежда 1398 евро глоба за наемане на нелегален имигрант"}
{"url": "https://www.monitor.bg:443/bg/a/view/vseki-peti-s-namalen-telk-157544", "text": "7 337 от общо 38 887 или всеки пети преосвидетелстван през системата ТЕЛК е с намалени показатели на работоспособност или степен на увреждане. Поради тази причина вече имат по-нисък размер на пенсията, както и нацелевите помощи.Това се случва след прилагането на изменената Наредба за медицинска експертиза в периода от 3.08.2018 - 18.12.2018 г., сочат данни на Национално представителните организации на и за хора с увреждания. Данните от анализа показват, че за шест месеца през комисия минават 35 368 лица над 16 г. От тях с намалената степен на увреждане или работоспособност са общо 6 777 или 19,2%.  На 1 690 от тях пък процентът е намален до 50, с което са обявени за трудоспособни и са загубили изцяло правата си. От тях 5 140 лица над 16 г. са преминали в по-горна група, докато при децата те са 665. Без промяна в степента на увреждане или намалена работоспособност при преосвидетелстван са над 65% и в двете възрастови групи. За лицата над 16г. това са 23 451 души, а при хлапетата 2 294. Председателят на управителния съвет на Съюза на слепите Васил Долапчиев коментира, че данните дават основание за тревога.“Новата методика няма да удари прословутите менте ТЕЛК-ове, защото онзи, решил да тръгне по тази пътека - дали човек, решил да плати или лекар, решил да вземе сумата, те са решили проблема генерално с безсрочен ТЕЛК“, заяви той. Според него потърпевши ще бъдат хората, които се нуждаят от подкрепа и са с реални увреждания. Национално представителните организации предлагат два варианта за решаване на проблемите. Според първия при няколко увреждания довели до 50% и над 50% независимо дали са за заболявания от общ характер или с причинна връзка се взема процента на водещото заболяване и към него се добавя 20% от сбора на процентите на всички останали увреждания. Така ако един пациент има три заболявания и най-тежкото увреждане е 60%, а останалите две по 50%, то в експертното решение на ТЕЛК трябва да бъдат вписани 80% (60% от най-тежкото и 20 от другите 2). Долапчиев обясни, че то има известна степен подкрепата на министър Кирил Ананиев. Вторият вариант се отнася до заболяванията с причинна-следствена връзка. Тогава се взема тежкото увреждане, а процентите на последващите се събират и умножават по 10%. Така ако водещото е 60%, а другите две съответно по 30% и 40%, то общият в експертизата ще са записани 67% (60 % от основното+7% другите).", "date": "2019.02.18", "title": "Всеки пети с подновен ТЕЛК с по-малка пенсия"}
{"url": "https://www.monitor.bg:443/bg/a/view/nad-2000-hakeri-se-probvat-da-probijat-shvejcarskata-sistema-za-onlajn-glasuvane-157541", "text": "Швейцарските власти шумно изтъкват факта, че повече от 2000 хакери от целия свят са приели поканата да се опитат да открият пробойни в новаторската система на Швейцария за гласуване по интернет - и потенциално да спечелят десетки хиляди франка (долари), ако успеят. Федералното канцлерство и швейцарските региони, известни като кантони, изразиха удовлетворение от широкия отклик, само седмица след започването на регистрацията за IT експерти, които да помогнат за кракването на планиран ъпдейт на 15-годишната швейцарска система за електронно гласуване. Сред държавите в Европа само Естония има подобна онлайн система за гласуване, каза швейцарски представител. Към петък сутринта се бяха регистрирали над 2000 души. Усилието е свързано с остаряването на швейцарските системи за електронно или онлайн гласуване: след повече от 200 изпитания и въвеждането на електронното гласуване в 14 от 26-те кантона в Швейцария, властите сега смятат, че са разработили \"изцяло проверими системи\", които се надяват да въведат за пръв път тази година. Но най-напред те трябва да бъдат тествани: така се стига до призива към хакерите да дадат най-доброто от себе си. В предизвикателството има правила, а операторът \"Суис пост\" търси основно такива експерти, които да помогнат за намиране на непознати слаби места, така че системата да бъде подсилена. Прибягването до компютърни факири в Швейцария и другаде представлява необичайно откровен и прозрачен подход за предотвратяване на незаконно, престъпно хакване, което хвърли в смут властите в някои държави и което беше вероятно дело на подкрепяни от държавата нарушители, атакуващи западните демокрации. Швейцарците искат да излязат на първа линия в битката срещу система, която би могла, един ден, да бъде възприета изцяло или приложена в други демокрации. Според договорката с швейцарския системен оператор за електронно гласуване \"Суис пост\", четириседмичният тест - известен като тест за публично проникване - започва на 24 февруари. Хакери и IT специалисти могат да спечелят от 100 франка до 50 000 франка, в зависимост от типа пролуки в системата, които открият, ако техните констатации от \"преднамерените атаки\" бъдат сметнати за ценни от външен организатор на теста. Ще бъдат изплатени общо 150 000 франка.  \"Суис пост\" вярва, че единствено прозрачно решение за електронното гласуване може да бъде успешно в дългосрочен план\", се казваше в поканата за участие в предизвикателството на сайта onlinevote-pit.ch. \"Като се отваря към тест за проникване, Суис пост излага системата си на интелигентността и уменията на усъвършенствани хакери, за да определи дали, кога и как неговата система за електронно гласуване може да бъде компрометирана\". В Швейцария гледат сериозно на демокрацията - дотолкова, че гласоподавателите са призовавани да пускат бюлетини четири пъти годишно, за да гласуват по голям брой въпроси. Сред темите, които наскоро бяха подложени на референдуми, бяха инициативи за справяне с прекомерното градско застрояване, за компенсации за фермерите, които запазват рогата на добитъка в стадата си и за гарантирането на основен доход от до няколко хиляди франка месечно, макар че те всичките се провалиха.  Работата е там, че последната дума имат гласоподавателите, а федералното правителство често се ограничава до консултативна роля за обществеността. Рене Ленцин, говорител на федералното канцлерство, каза, че системата за електронно гласуване е по-сложна от системата за електронно банкиране, където операторите редовно си взаимодействат с познати клиенти. При системата за електронно гласуване трябва да се разграничава идентичността на избирателите, която трябва да е известна, за да се предотвратят грешки при преброяването или измами, от начина им на гласуване, който трябва да остане анонимен. Ленцин каза, че канцлерството и кантоните се радват на големия и продължаващ да нараства брой на желаещите да участват в предизвикателството, обявено на 7 февруари.", "date": "2019.02.18", "title": "Над 2000 хакери се пробват да пробият швейцарската система за онлайн гласуване "}
{"url": "https://www.monitor.bg:443/bg/a/view/nad-12-mln-leva-v-djakpotite-za-tiraj-15-157540", "text": "Обща сума над 12 млн. лева се събира в джакпотите за тираж №15 на БСТ в четвъртък. Най-големият дял е на този в \"6 от 49\", който с последните 164 848,65 лв. преди тегленето в неделя достигна 8 407 075,88 лева. До четвъртък се очаква към тях да се прибавят още към 200 000, защото тиражът е специален и цената на 1 комбинация е по 1,20 лв., вместо по 1,00, както е за редовните. Така остава шансът някой щастливец да прибере рекордната индивидуална печалба в тотото. Иначе най-скъп си остава джакпотът в тираж №92 за 2012 г. - 9 472 606,40 лв., разделен по 4 736 303,20 лв. между двама играчи, единият заложил в Бобошево, другият - в Перник. В \"6 от 42\" се събраха 371 622,78 лв. и ще дойдат още към 19 000, в \"5/50 - 1/12 Зодиак\" си чакат непроменящите се 3 млн. лева, а в \"Рожден ден\" ще има към 9000. Най-скъпата печалба в неделния тираж №14 е леката кола \"Форд ЕкоСпорт\" от \"Втори шанс\" за \"6 от 49\". Ще го подкара късметлия, играл във Велинград с четворен фиш за \"6 от 49\", абонаментен за 2 тиража, на стойност 8 лв. В гонитбата на рекордната сума в джакпота пък паднаха 10 петици по 4557,80 лева.  Числа - (18, 21, 23, 46, 47, 49); 6 - няма, 5 - 10 по 4557,80 лв., 4 - по 66,30 лв., 3 - по 4,60 лв.; ДЖАКПОТ: 8 407 075,88 лв.  Числа - (21, 24, 29, 34, 35, 39); 6 - няма, 5 - 7 по 1585,60 лв., 4 - по 45,50 лв., 3 - по 4,20 лв.; ДЖАКПОТ: 371 622,78 лв.  I теглене - (2, 4, 12, 27, 33); 5 - няма, 4 - по 170,50 лв., 3 - по 7,70 лв.; II теглене - (7, 14, 25, 29, 30); 5 - няма, 4 - по 179,10 лв., 3 - по 7,70 лв.  Числа - (18, 31, 35, 39, 47); Зодия 4 - Рак; 5+1 - няма, 5 - няма, 4+1 - няма, 4 - 7 по 500,00 лв., 3+1 - 11 по 100,00 лв., 3 - 180 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 2, 5); Цифри – (0, 5, 8); 3 - 14 по 2557,90 лв., 2 - 2450 по 14,60 лв.; ДЖАКПОТ: 0,00 лв.  Година 47, месец 01, дата 29, ден 7; I група - няма, II - няма, III - 1 от 393,40 лв., IV - 1 от 245,90 лв., V - 3 по 82,00 лв., VI - 3 по 65,60 лв., VII - 12 по 20,50 лв., VIII - 25 по 7,90 лв., IX - 39 по 7,60 лв., X - по 5,60 лв., XI - по 2,60 лв., XII - по 2,70 лв., XIII - по 2,30 лв., XIV - по 1,40 лв., XV - по 1,20 лв.; ДЖАКПОТ: 7605,50 лв.                    \"6 от 49\"               729488823     Велинград", "date": "2019.02.18", "title": "Над 12 млн. лева в джакпотите за тираж №15"}
{"url": "https://www.monitor.bg:443/bg/a/view/obuvka-na-mesi-na-blagotvoritelen-tyrg-v-bansko-157543", "text": "Футболна обувка на звездата на Аржентина и „Барселона“ Лионел Меси с негов автограф ще бъде продадена в Банско по време на Световната купа по ски-алпийски дисциплини в края на седмицата. Това ще стане по време на благотворителната вечеря, организирана от Fibank. По традиция тя ще бъде с кауза, като сега ще бъде подчинена на набирането на средства за подпомагане дейността на Българската спортна федерация за деца и младежи в риск. Вдъхновеното от благородна кауза събитие ще се проведе на над 1600 метра надморска височина, в специално конструирана за целта бална зала под звездното небе на Бъндеришка поляна. Галавечерята ще включва благотворителен търг и томбола с уникален предметен фонд, дарен от световни звезди в спорта, изкуството и културата. Всеки гост ще може да подкрепи благотворителната мисия и ще има възможността да придобие уникални лични предмети със силен емоционален заряд. Обувката на Меси е лично подписана от звездата през 2016 г. в Барселона по време на частна сесия за автографи на официални UEFA артикули, със сертификат за автентичност. Сред другите ценни артикули за благотворителния търг ще бъдат и каската на българската звезда в сноуборда Радослав Янков от сезон 2015/2016, с която той спечели Големият кристален глобус. Звездата ни в алпийските ски Алберт Попов ще предостави своя състезателен костюм, с който дебютира преди година на олимпийските игри в Пьончан и зае 28-о място в гигантския слалом. Специални гости на вечерята ще бъдат ски легендите световните и олимпийски шампиони Тед Лигети и Марсел Хиршер, а също така и звездата на Германия Феликс Нойройтер, както и българският ас Алберт Попов. Изисканото 4-степенно гурме меню ще бъде сътворено от шеф Реми Жиро, носител на 2 звезди Мишлен. През 2015 г., в рамките на Световната купа за жени в Банско, бе организирана подобна благотворителната вечеря, на която бяха събрани 81890 лева в полза на талантите от Фондация \"Димитър Бербатов\". Тогава лични предмети за благотворителния търг и томбола бяха предоставили Линдзи Вон, Лара Гут и Джулия Манкузо.", "date": "2019.02.18", "title": "Обувка на Меси на благотворителен търг в Банско"}
{"url": "https://www.monitor.bg:443/bg/a/view/bg-veriga-benzinostancii-predlaga-bezplatno-zarejdane-za-e-mobili-157526", "text": "Българска верига за бензиностанции монтира зарядни станции за електромобили в свои обекти. За сега такива устройства има в бензиностанциите от веригата в градовете Стамболийски и Нови пазар. Зареждането на електрическите автомобили е безплатно и отнема до два часа, коментираха от компанията пред „Монитор“. Станциите са бързозарядни, към момента може да зареждат по един автомобил. Взехме решение да инвестираме в колонки за електромобили, за да подкрепим собствениците на такива устройства и да позиционираме нашата компания от рано в един иновативен сегмент, който тепърва предстои да се разраства, коментира управителят на компанията Стоил Арнаудкин. Електростанцията в град Нови пазар вече се използва редовно. За инсталиране на втората зарядна станция екипът на веригата избира Стамболийски, поради неговата комуникативна локация – между областните центрове Пловдив и Пазарджик. Освен това на мястото има и директна отбивка от магистрала Тракия за пътуващите от и към столицата. Водачите на електрически автомобили могат бързо и лесно да откриват локациите за зареждане с помощта на удобния онлайн локатор и мобилно приложение VsichkoTok.bg. Веригата разполага с шест бензиностанции на територията на страната в градовете София, Пловдив, Стамболийски, Варна и Нови пазар. В бъдеще тя планира увеличаване броя на електрическите зарядни станции, посрещайки нарастващото търсене от страна на собствениците на електромобили.", "date": "2019.02.18", "title": "БГ верига бензиностанции предлага безплатно зареждане за е-мобили "}
{"url": "https://www.monitor.bg:443/bg/a/view/kucheto-na-bradli-kupyr-mu-specheli-nagrada-157547", "text": "След като на няколко пъти се размина с призове за „най-добър режисьор“, Брадли Купър най-накрая се сдоби със заветната титла. Тя не му беше дадена от някоя кино институция обаче, а от организацията PETA за защита на правата на животните. Отличието бе приписано на холивудския ас за заслугите му относно правилното отношение към животните във филмовата индустрия. Повод за приза пък стана фактът, че за снимките на „Роди се звезда“ Купър поставя пред камерата собствения си домашен любимец. „Той не се възползва от опцията да направи „кастинг“ за животното от компания, чиято дейност е именно да снабдява холивудските продукции с животни“, уточняват от организацията. Така, макар и да няма шанс за режисьорския „Оскар“ на 24 февруари (защото така и не получи номинация), екранният Джаксън Мейн е горд носител на наградата „Оскат“ (Oscat). Междувременно Купър призна, че отново посещава вокалния си педагог, подготвял го в продължение на година за музикалните сцени в „Роди се звезда“. Причината за това е, че звездата ще излезе на сцената в „Долби тиатър“ след седмица, за да изпълни заедно с Лейди Гага песента им от лентата Shallow на оскарите. Въпреки това актьорът предупреждава феновете да очакват различно изпълнение, тъй като този път ще пее със „собствения си глас“. „Исках Джаксън да има по-нисък глас от моя, но не мисля, че ще мога да го постигна отново. Няма да изпълня песента като образа си, а като Брадли Купър“, обясни още той.", "date": "2019.02.18", "title": "Кучето на Брадли Купър му спечели награда"}
{"url": "https://www.monitor.bg:443/bg/a/view/ceremonijata-na-oskarite-njama-da-e-pod-3-chasa-157539", "text": "Церемонията за връчването на наградите „Оскар“ няма да бъде съкратена до (под) 3 часа. Това разкри продуцентката на събитието Дона Гиглиоти, след като Американската филмова академия   на телевизионното излъчване. „Ние сме наети, за да се погрижим да съкратим церемонията. Как да го направим по начин, по който не виждате просто награда, награда, реклама, награда, реклама? Това е скучно“, обясни Гиглиоти пред The New York Times. По думите й, едва 7-8 минути ще минат от началото на излъчването на събитието преди обявяването на първата статуетка. За сравнение, миналата година това време беше около 20 минути. Въпреки това продуцентката отказа да коментира как ще бъде открита церемонията, предвид че за първи път от 30 години насам тя ще се проведе без водещ. Припомняме, че съкращаването на наградите „Оскар“ бе сред основните фактори, по които работеше Академията в последната година. Това се наложи заради рекордно ниския рейтинг на раздаването на киноотличията през 2018 г. Тогава мнозина обясниха, че събитието е ненужно дълго, заради което имало отлив от аудитория. Сред нещата, върху които работят заедно с колегата й Глен Вайс, който ще е и режисьор на събитето, е да съкратят представянето на осемте заглавия, номинирани за „филм на годината“. Междувременно стана ясно, че сцената за бляскавата церемония е вече готова, като на нея ще доминират златните багри. „Имаш чувството, че още малко сцената ще те прегърне“, намигна Гиглиоти, която добави, че във фокуса на наградите „Оскар“ тази година ще бъде идеята за киното като обединителна единица за хора с различен бекграунд, култура, националност и т.н.", "date": "2019.02.18", "title": "Церемонията на оскарите няма да е под 3 часа"}
{"url": "https://www.monitor.bg:443/bg/a/view/ivan-na-andrej-pee-na-rok-fest-v-sevlievo-157545", "text": "Известният водещ Иван Христов, екранна половинка на Андрей Арнаудов, продуцент и лице на едно от най-популярните риалити предавания у нас „Фермата“, ще дебютира на рок фестивал като вокал на бандата Drun4Fun. Иван ще застане зад микрофона на 31 август, за да открие с групата си втората вечер на музикалния маратон „Хоталич“ в Севлиево. Това не е първа изява на Христов като певец. Като на шега, миналото лято той се качи на сцена за пръв път по време на продуцираното от него и Андрей турне One Love, на концерта в столчиния Южен парк. Тогава гърба му пазеха Димитър Новков – китара, който работи в БМВ, Чавдар Оджаков - бас, който управлява собствен бизнес, и Иван Драндийски, който беше в Министерството за Българското председателство на Съвета на ЕС 2018. Още тогава водещият заяви, че Drun4Fun не е професионална група, а е направена за развлечени. Това лято Иван ще извиси глас, за да подгрее за „Балканджи“. Те на свой ред ще отстъпят сцената на рок лъвицата Милена Славова, „Конкурент“, а черешката на тортата ще е супер-групата „Фондацията“ на Кирил Маричков, Иван Лечев, Дони, Славчо Николов и Венко Поромански. Първата фестивална вечер обещава да е не по-малко интересна. На 30 август фестивала „Хоталич“ ще открие севлиевската група Bazooka giganta, а след нея на сцената ще се качи набиращата скорост банда John Steel. Чуждестранното участие тази година ще е в лицето на певеца Дейвид Рийс, който в биографията си има един албум с легендарните Accept и един с Bonfire. Хедлайнер на първата вечер ще са любимите Odd Crew, като преди тях ще свирят „Еридан“. „С този подбор на участници - забавлението е гарантирано, а феновете на рока ще могат да се насладят на любимите си групи на едно невероятно красиво и магично място“, коментира кметът на Община Севлиево д-р Иван Иванов и допълни: „Радостен съм, че превърнахме това събитие в традиция и вярвам, че и тази година фестивалът да събере многохилядна публика край крепостните стени на „Хоталич“. Двудневният рок купоне по традиция е с вход свободен.", "date": "2019.02.18", "title": "Иван на Андрей ще пее на рок фест в Севлиево"}
{"url": "https://www.monitor.bg:443/bg/a/view/rap-parche-vyzpja-grigor-dimitrov-video-157524", "text": "Най-добрият български тенисист Григор Димитров се превърна във вдъхновение не само за малките спортисти, които искат да следват стъпките му на корт, но отскоро и за двама рапъри, които написаха цяла песен за него. Парчето се казва „Гришата“ и възпява успехите на хасковлията не само в спорта, но и сред жените. пеят Митко Димитров – Демо (D3MO) и Дони Соса. Музиката е на Петър Петров – Везната. Текстът, който е дело на двамата изпълнители не пропуска да отбележи и успехите на Димитров на корта: „Дълго време чаках, вече съм във Висшата. Играя за победа – Гришата“ и „Трофеят ме чака не мога да губя“. Разбира се акцентът е върху завоеванията на Гришо сред цените и за да бъде недвусмислено ясно те рапират: „Вчера бях с Шарапова, днеска съм със Шерцингер“ и „Като влезна искам тишина, тая дето я сънуваш ми е бившата“. Парчето е на път да се превърне в истински хит, като за 4 дни навъртя вече 22 500 гледания в Ютюб, а под споделено видео вялят хвалебствени коментари.", "date": "2019.02.18", "title": "Рап парче възпя Григор Димитров (ВИДЕО)"}
{"url": "https://www.monitor.bg:443/bg/a/view/v-berlin-iskat-reformi-v-es-157534", "text": "Председателят на Бундестага Волфганг Шойбле иска премахването на принципа за единодушие в решенията на ЕС. \"Принципът за единодушие означава, че най-бавният може да блокира всичко\", заяви политикът на ХДС от пред RBB и цитиран от \"Шпигел\": \"Затова се нуждаем от система от решения с мнозинство или дори с квалифицирано мнозинство\". В съвета на ЕС се изисква единодушие в следните области на политиката: обща външна политика и политика на сигурност. Граждански права, членство в ЕС, хармонизиране на националното законодателство в областта на косвеното данъчно облагане, финанси на ЕС, някои разпоредби в областта на правосъдието и вътрешните работи и хармонизиране на националното законодателство в областта на социалното осигуряване. Във всички други области гласуването с квалифицирано мнозинство е възможно след Лисабонския договор от 2009 г. С оглед на предстоящите европейски избори след по-малко от три месеца Шойбле предупреждава: „Ако резултатът от европейските избори е, че Европейският парламент има голямо малцинство или дори мнозинство от евроскептични депутати, т.е. депутати, които изобщо не са за европейска интеграция, разбира се, това би било нещо много съдбоносно за Европейския съюз“, казва председателят на Бундестага. Шойбле също така се изказа за прехвърляне на части от националната финансова и икономическа политика на равнището на европейските институции. Само ако бъде постигнато това, може да се въведе и финансов министър на ЕС. \"Докато това не бъде направено, един финансов министър сам по себе си не би имал смисъл, защото тогава той е просто символ, който няма никакви пълномощия\". Един европейски финансов министър се нуждае от европейски бюджет, има нужда от европейски приходи и разбира се се нуждае от подходящи умения. Волфганг Шойбле беше близо 8 години министър на финансите на Германия.", "date": "2019.02.18", "title": "В Берлин искат реформи в ЕС"}
{"url": "https://www.monitor.bg:443/bg/a/view/stotici-sednaha-v-mentorskija-stol-na-glasyt-na-bylgarija-snimki-157529", "text": "Стотици фенове се отправиха към менторския стол на „Гласът на България“ в рамките на първата по рода си среща с почитателите на предаването. Звездите от шоуто, сред които менторите, най-успешните участници в досегашните сезони и новата водеща Елина Марковска, раздаваха автографи и позираха за селфи в продължение на часове. каза Владимир Ампов – Графа по време на срещата. Специални подаръци като ръчно изработени плакати, букети и щамповани тениски зарадваха менторите през уикенда, когато се проведе събитието. Сред неочакваните почитатели на шоуто бе йоркширският териер Кармен – сестра на домашния любимец на Михаела Филева, който не само успя да се снима на треньорския стол с поп певицата и да направи впечатление на всички с брандираната си червена дрешка с логото на „Гласът на България“, но се изяви и на сцената в ролята на ко-водещ. Специална изненада за изпълнителката на „Без етикет“ бе и присъствието на една от участничките в „България търси талант“ Жаклин Таракчи, която преди 3 години Филева изпрати на финалната права във формата като натисна златен бутон на нейното изпълнение. Събитието събра за първи път на една сцена и някои от знаковите таланти, които публиката познава от предишни сезони на предаването – Ния Петрова, Виктория Динкова, вокала на група „Фънки Мирикъл“ Симеон Желязков, както и талантливите Деница Караславова и Рафаел Пашамов, които изпълниха пред феновете си свои авторски парчета. „Гласът на България” започва на 24 февруари, от 20.00 часа, по bTV.", "date": "2019.02.18", "title": "Стотици седнаха в менторския стол на „Гласът на България“ (СНИМКИ)"}
{"url": "https://www.monitor.bg:443/bg/a/view/peevski-mishena-na-fejkovete-na-bg-madof-157530", "text": "Банкерът беглец Цветан Василев и фамилията му изпаднаха в шизофрения – обявиха война на фалшивите новини, които те самите бълват ежедневно. Това става ясно от призив в социалните мрежи на БГ Мадоф, жена му и дъщеря му, които приканват феновете си да ги последват в Туитър, ако искат да чуят „истината от първа ръка“. “Ако искате да избегнете мътните детайли, използвани в приготвянето на това, което само изглежда като новина, а всъщност е фейк — последвайте ни в туитър, откъдето да разберете новините от първа ръка”, призова в страницата си във Фейсбук БГ Мадоф в понеделник. Час и половина по-късно призивът на мустакатия аферист се радваше на „широка“ подкрепа от 29 лайка и 2 споделяния. Не е изключено харесванията да са заради семейната снимка на Цветан Василев и жена му Антоанета, седнали рано сутрин на маса с чаши вино. Семейство Василеви имат добър опит с фейковете, но по отношение на тяхното тиражиране и продуциране. Фабриката за фалшиви новини, финансирана щедро от БГ Мадоф чрез поръчкови сайтове, мрежа от тролове и говорители, работи на пълни обороти. Нормативът, който платените поддръжници на „Василев и фемили“ покриват е минимум по една фалшива новина на ден, която светкавично се разпространява чрез мрежата от медии и сайтове, които лъскат имиджа на банкера беглец. А финансирането на фейк продукцията става с парите, източени от фалиралата КТБ. Основна мишена на фейковете е депутатът Делян Пеевски, който е съвносител на закона срещу вторичното разграбване на банката. Семейство Василеви пък нямат основание да се оплакват, че техните лъжи биват интерпретирани от говорителите им, които и без Туитър точно спазват указанията им и препредават думите им едно към едно. В основния екип, който разпространява опорните точки на пишман банкера, влизат: Агент Академик и жабешкият му сайт, придворният журналист и настоящ блогър с най-много регистрирани посещения при банкера преди фалита на банката – Мирослав Иванов, пиарката Соня Колтуклиева, получила 90 000 лева на ръка от КТБ по нареждане на банкера, както и отговорничката за скайп интервютата с БГ Мадоф – Люба Кулезич. Цинично и шизофренично е точно Цветан Василев, който се укрива в Сърбия с мустакатата лъжа, че няма нищо с грабежа на века, да се обявява за борец срещу фалшивите новини. Фалшивите вопли на афериста, който стигна дотам в наглостта си, да настоява да бъде разпитван от прокуратурата по скайп, не могат да трогнат никого. БГ Мадоф се забърка дори в международен скандал, като се опита да се изкара жертва по закона „Магнитски“, отново с поредица от фейкове, тиражирани от неговия „творчески“ екип. Номерата им обаче са изтъркани и не минават.", "date": "2019.02.18", "title": "Пеевски мишена на фейковете на БГ Мадоф"}
{"url": "https://www.monitor.bg:443/bg/a/view/uchenici-ot-internat-na-syd-v-ruse-za-krajba-157528", "text": "Ученици се изправят на съд за извършена кражба на цигари, лотарийни билети и пари. Районната прокуратура в Русе внесе обвинителен акт срещу К.Д. и Й.С., предстои да се насрочи дата за разглеждане на делото. Момчетата били съученици във Възпитателното училище интернат в Завет, където попаднали заради противообществени прояви. На 1 декември 2017 г. Й.С. се сдобил със 70 лв. и споделил това със съученика си. Тогава К.Д. му казал, че знае как да спечелят още пари и му предложил на другия ден да избягат от интерната, да отидат в Русе, да изчакат да се стъмни и да извършат кражба от павилион на автогарата. На следващият ден двамата реализирали замисленото. С помощта на метален лост отворили вратата на павилиона и взели цигари, лотарийни билети и портмоне с пари, всичко на обща стойност 560,45 лв. Откраднатите вещи разпределили между двамата, като ги сложили в джобовете на дрехите си. Веднага след това се качили в такси и тръгнали за Велико Търново.", "date": "2019.02.18", "title": "Ученици от интернат на съд в Русе за кражба"}
{"url": "https://www.monitor.bg:443/bg/a/view/evropa-ne-iska-da-prieme-obratno-djihadistite-157532", "text": "Искането на американския президент Доналд Тръмп Европа да приеме обратно 800 бойци на групировката \"Ислямска държава\" ще бъде изключително трудно за изпълнение. Това каза германският външен министър Хайко Маас, цитиран от ДПА. Връщането им е възможно само \"когато може да се гарантира, че тези хора ще бъдат незабавно изправени пред съд и когато бъдат поставени под стража\", заяви Маас в ефира на телевизия А Ер Де. За тази цел властите се нуждаят от информация и от разследвания за извършени престъпления, каквито, по думите му , не могат да бъдат гарантирани. Хората с германско гражданство имат право да се завърнат в Германия, но в Сирия в момента няма начин да се проверят техните молби, каза Маас. Тръмп поиска в събота европейците \"да приемат обратно над 800 бойци на ИДИЛ, които заловихме в Сирия и да ги дадат под съд\". Той заплаши, че в противен случай САЩ ще бъдат принудени да ги пуснат на свобода. \"САЩ не желаят да видят как тези бойци на ИДИЛ проникват в Европа, където се очаква да отидат\", написа той в \"Туитър\".", "date": "2019.02.18", "title": "Европа не иска да приеме обратно джихадистите"}
{"url": "https://www.monitor.bg:443/bg/a/view/rusija-puska-kosmicheski-jahti-za-turisti-157515", "text": "С всеки изминал ден мечтата на редовия турист за пътешествие в космоса започва да придобива все по-реални измерения.  Не е далеч времето, когато извънорбиталните полети ще се превърнат в редовни линии. Поредната крачка към тази все още научно-фантастична перспектива предприемат руските конструктори, които вече разработват космически яхти за туристи. Проектът се осъществява при поддръжката на AeroNet и SpaceNet. Разработката на суборбиталния безпилотен космически кораб „Космическа яхта Селена“ започва преди две години, като конструкторите обещават той да излита като обикновен самолет. В момента се работи върху определяне на оптималното време за полет и на комфортната траектория на излитане. Предвижда се в яхтите да има пилоти, които обаче няма да ги управляват, а само ще следят за изправността на уредите и ще се намесват  при форсмажорни обстоятелства. Междувременно стана ясно, че Русия планира да изстреля към Луната космически кораб за транспортиране на товари, тежък луноход за добив на полезни изкопаеми и модули за лунната база. Очаква се това да ес случи в периода 2031-2035 г. Предвижда се станцията „Луна-30“ да достави на повърхността на спътника на Земята космически кораб, чиято основна задача ще бъде да поддържа пилотираните месии. На по-късен етап станцията „Луна-31“ ще достави тежък луноход с тегло до пет тона, оборудван с необходимите средства за разработка на лунните ресурси. Станцията „Луна-32“ пък ще достави на естествения спътник на Земята модули с тегло до шест тона за изграждането на лунен полигон, а изстрелването на орбиталния апарат „Луна-33“ ще осигури комуникацията и навигацията. По-рано бе съобщено, че през 2021 г. ще бъде изпратена космическа станция „Луна-25“, през 2023 г. – орбиталният апарат „Луна-26“ и през 2024 г. - станцията „Луна-27“. \"Луна-25\" ще търси воден лед на южния полюс на спътника и ще тества технологията за меко кацане на Луната. Орбиталният апарат „Луна-26“ ще извърши картографиране и дистанционно проучване на повърхността на спътника. \"Луна-27\" ще вземе за изследване проби от почвата на южния полюс на спътника. Това ще бъде първата руска лунна мисия след 40-годишно прекъсване. Последната съветска станция бе изстреляна към спътника на Земята през 1976 г. и се наричаше \"Луна-24\".", "date": "2019.02.18", "title": "Русия пуска космически яхти за туристи "}
{"url": "https://www.monitor.bg:443/bg/a/view/turskite-hotelieri-iznasjat-ol-inkluziv-na-ulicata-157513", "text": "Чуждестранните туристи в Турция да могат да се възползват от предимствата на ол инклузив и на улицата. Това предлагат от турската Асоциация на туристическите инвеститорите (TTYD), предават от сайта на „РИА Новости“. Очаква се тази година да се проведе експеримент, с който хотелиерите да проверят доколко ще е ефективно нововъведението. От TTYD са на мнение, че подобна практика би могла да донесе повече приходи на хотелиерите и на всички собственици на обекти в близост до тях. Идеята е всеки турист да може да вечеря безплатно с гривната си за all inclusive в някой от близките ресторанти, а след това да продължи вечерната си разходка. Това автоматично би довело до повече харчове за туриста, който ще обиколи магазините със сувенири, нощните клубове, както и различните места за забавление. Там ще бъде направена специална улица, която да привлича с добрите си оферти. Според туристическата асоциация схемата няма да отмени или замени изцяло вече съществуващата ол инклузив система, а само ще помогне на гостите на страната. Според експерти на руския пазар пък това ще се хареса на определен тип туристи, които искат да вечерят на различни места, не само в хотела си.", "date": "2019.02.18", "title": "Турските хотелиери изнасят ол инклузив на улицата"}
{"url": "https://www.monitor.bg:443/bg/a/view/otboryt-na-lebron-specheli-macha-na-zvezdite-snimki-video-157517", "text": "Отбор Леброн победи за втора година Отбор Янис със 178:164 в поредното супершоу Мач на звездите в НБА в Шарлът. MVP стана Кевин Дюрант с 31 точки, 7 борби, 2 асистенции, 2 чадъра и открадната топка. Дюрант вкара 6 от 9 опита от тройката, а двата отбора шутираха общо 167 пъти от разстояние, като реализираха общо 62 тройки. Отбор Янис бе невероятен в първата част, в която наниза 53 точки, а капитанът на тима Андетокумбо стартира с четири забивки в рамките на първите четири минути. Отбор Леброн обаче игра по-силно през второто полувреме, и от своя страна реализира 50 в третата четвърт, за обрата, съобщи bgbasket.com. Янис Андетокумбо завърши с 38 точки и 11 борби като топреализатор на срещата. По 20 точки добавиха Пол Джордж и Крис Мидълтън, по 17 – Ръсел Уестбрук и Стеф Къри. В състава на победителите освен Дюрант се отличиха Клей Томпсън с 20 точки, по 19 за Кауай Ленард и Леброн Джеймс. Дирк Новицки и Дуейн Уейд изиграха последния Мач на звездите в кариерата си и получиха подобаващо изпращане. Щафетата бе предадена на Чикаго, който ще организира Уикенда на звездите през 2020-а. \r\n", "date": "2019.02.18", "title": "Отборът на Леброн спечели Мача на звездите (СНИМКИ, ВИДЕО)"}
{"url": "https://www.monitor.bg:443/bg/a/view/s-950-bona-remontiraha-bankata-za-kyrma-v-sofija-157531", "text": "950 хил. лв. в инвестирала Столичната община в основен ремонт на Банката за майчина кърма в район „Илинден“. Това съобщи зам.-кметът на София Дончо Барбалов, който провери реконструкцията. „В сградата бе извършена цялостна подмяна на ВиК, отоплителната и електрическата инсталация, поставена е топлоизолация, направен е цялостен вътрешен ремонт на помещенията, обновена е и фасадата“, каза Барбалов и допълни, че част от оборудването е ново, но предстои закупуване на още специализирана медицинска апаратура. В Банката ще бъде разкрит и кабинет за кърмене, където младите майки ще могат да получават подкрепа или консултации. Обновената сграда ще отвори врати през март. „На 1 юни Банката за майчина кърма ще навърши 30 години от създаването си. Тя е единствена за Столична община и цяла Западна България“, каза още Барбалов. Събраната от донори кърма се предоставя безплатно на здравни заведения и частни лица за нуждаещи се недоносени бебета, кърмачета с алергия към белтъка на кравето мляко или с вродени заболявания, както и на новородени, чиито майки са болни от туберкулоза, диабет, сърдечно-съдови и психически заболявания. В банката има отделение по събиране, съхранение и пласмент на майчината кърма, отделение по пастьоризация и лиофилизация, и лаборатории по микробиология и биохимия. Медицинският персонал е специализиран - лаборанти, микробиолози, лекари.", "date": "2019.02.18", "title": "С 950 бона ремонтираха Банката за кърма в София"}
{"url": "https://www.monitor.bg:443/bg/a/view/erol-vyzrodi-uikeda-157522", "text": "Девет месеца след като Ерол Ибрахимов - фронтменът на една от най-утвърдените банди у нас „Уикеда“, обяви, че групата спира да съществува, отново той съобщи хубавата новина „Уикеда“ се завръщат!“ За повечето феновете беше ясно, че е въпрос на време басистът да стегне строя и пак да хване китарата, защото жаждата му за музика е много по-силна от всичко останало. Така и стана – на 1 март, в столичния клуб Maze “Уикеда” ще излязат преродени на сцена, почти без липси в състава. А билетите за завръщането им са повече от достъпни – само 5 лв. Припомняме, че на 11 юни Ерол написа в собствения си фейсбук профил: „За голямо съжаление, от днес „Уикеда“ прекратява активната си дейност. Причината е проста, просто нямаме какво повече да кажем, та решихме, че е по-честно и към вас и към нас просто да замълчим. Благодарим ви за подкрепата и за всички хубави неща, които ни дадохте! Обичаме ви! Лека, успешна, доходна и безаварийна…“. През зимата Ибрахимов и част от музикантите от групата свириха ексклузивно на общ концерт със Сърмата Хари, Светльо Витков и Колю Гилъна. А дни преди „Култовия Коледен концерт“ фронтменът на „Уикеда“ заяви пред „Монитор“: „С китарата имаме проблем. Там беше едно момче, с което бяхме приятели, но се оказа, че съм хранил змия в пазвата си“, разказва трудно за Росен Григоров той. „Сега, когато се случи това предателство, осъзнавам, че една от причините да не върви групата, е била отношенията между нас двамата. Не казвам кой е виновен, но изгубихме спойката. С него сме от създаването на „Уикеда“, но прекратихме отношения завинаги. Не сме се карали. Просто започнахме да изглеждаме стари – да вземем парите и да си почиваме“, с тих ужас в погледа признава Ибрахимов. „Цялото това нещо е като тежък развод, в който делим бойлера“, опитва да обясни ситуацията, без да обиди никого ужасно тактичният музикант. Всъщност драмата е за авторските права. Въпреки че повечето песни в повече от 20-годишната история на култовата банда са дело на Ерол, както като музика, така и като текст, той от самото начало записва парчетата с кредит на цялата група. Реално участието на останалите е в аранжиментите, но на хартията пише друго. Този кредит на доверие и благодарност, който басистът е раздал, му се връща с желание за целия кяр от правата върху емблематични парчета. Не е ясно обаче, кой ще хване водещата китара на 1 март в една от последните „жълти“ банди у нас.", "date": "2019.02.18", "title": "Ерол възроди „Уикеда“"}
{"url": "https://www.monitor.bg:443/bg/a/view/istoricheski-lokomotiv-pristigna-ot-viena-do-ruse-po-dunav-157519", "text": "Уникален локомотив от Втората световна война пристигна от Виена до Русе по Дунав. 100-тонната машина бе транспортирана с кораба „Джъмбо 3“ и в момента се намира на Пристанище „Изток“. Във вторник сутринта ще започне операцията по прехвърлянето на локомотива на релси, след което той ще се отправи към София за основен ремонт. Машината е произведена през 1941 г. в Пилзен и се смята за една от най-мощните, които се движат с пара. След края на Втората световна война локомотивът остава в ГДР и работи до 1956 г., след което е продаден. Така се озовава в жп музея във Виена и там е експонат до момента, в който собственичката му Карин Флайшхакер решава, че времето му за почивка е изтекло и той отново трябва да бъде на релси за атракционни пътувания. За ремонта, който ще струва около един милион лева, е избрана българска фирма. „Утре сутринта в 9,00 часа започва операцията по прехвърлянето на локомотива на релси. Ще се използва кранът „Титан“ и се надяваме всичко да приключи за два-три часа“, обясни Веселин Рубчев, който е управител на фирмата, собственик на кораба. Ретро машината ще бъде теглена до София от друг локомотив. СНИМКИ: АВТОРЪТ                                                                                        ", "date": "2019.02.18", "title": "Исторически локомотив пристигна от Виена до Русе по Дунав"}
{"url": "https://www.monitor.bg:443/bg/a/view/manolev-podpisa-s-ludogorec-157536", "text": "„Лудогорец“ спечели битката за подписа на Станислав Манолев. Бранителят парафира за година и половина със седемкратния шампион на България само десетина дни, след като разтрогна по взаимно съгласие с ЦСКА. Благоевградчанинът бе пред подпис с „Левски“, но в последния момент сделката пропадна. Източници разкриват, че „сините“ са предложили на защитника контракт за 6 месеца с опция за продължаване с още 2 години, докато от „Лудогорец Арена“ са му предложили оферта със срок за година и половина. Вероятно именно това е наклонило везните 33-годишният футболист да предпочете да облече екипа на „орлите“. Очаква се той да се конкурира за титулярно място със Сисиньо и Джоди Лукоки по десния фланг. Както е известно, опитният футболист играе, както на поста десен защитник, така и на поста дясно крило. През тази зима „Лудогорец“ привлече бразилския халф Дейвид Рибейро, както Пламен Илиев от „Астра“ (Гюргево), Серкан Юсеин от „Ботев“ (Пловдив) и Адриан Попа от „Рединг“. Миналата седмица за няколко дни в България пристигна голмайсторът на Израел Мавис Чибота, но се, че 22-годишното конгоанското крило има здравословен проблем и на този етап няма да парафира с шампионите.", "date": "2019.02.18", "title": "Манолев подписа с „Лудогорец“ "}
{"url": "https://www.monitor.bg:443/bg/a/view/hitrite-izborni-svraki-157523", "text": "Очаквано, управляващите биха отбой за предизвикалия обществено недоволство Изборен кодекс, приет прибързано от депутатите миналата седмица. Причините да се стигне до това отстъпление, преди още президентът да е наложил вето, са няколко: едната е, че ще бъде бойкотирана работата на парламента. Друга причина е недоволството на коалиционните партньори. Има и една трета, много по-съществена – тя е желанието на всяко мнозинство през годините на прехода да си осигури изборно предимство чрез изгодни правила. Или да попречи на опозицията да получи такова. И в двата случая това става на ръба на закона, а понякога се е стигало до произнасяне на конституционните съдии. Нерядко е имало и обратен ефект, както се случи чрез мажоритарния избор през 2009 г, когато БСП загуби точно, както е казал народът „хитрата сврака с двата крака”. Решението не е сложно. И то не е във “връщане на старите правила”, а в търсене на законови решения, взети с консенсус. Не да се лишават два милиона българи в чужбина от глас, само защото някоя от партиите щяла да се облагодетелства. Или, че не трябва да има преференциален вот, защото той щял да се превърне в корпоративен. Няма нищо по-хубаво от разширяването на възможностите за демократичен избор. Но само при спазването на закона и недопускане през “уж” законови вратички да се манипулира изборния процес. Има и поука. Тя е, че в решенията, когато са в ущърб на гражданите, може да се окажат препъникамък, в който фатално да се спънат тези, които са го наложили.", "date": "2019.02.18", "title": "Хитрите изборни свраки "}
{"url": "https://www.monitor.bg:443/bg/a/view/nad-20-koli-v-jestoko-mele-na-start-ot-naskar-157520", "text": "Жестока катастрофа с участието на над 20 автомобила стана по време на състезанието от сериите НАСКАР \"Дайтона 5000\" във Флорида, САЩ. Десет обиколки преди финала Мета Дибенедето с \"Тойота\" и Пол Менард с \"Форд Мустанг\" се закачиха по средата на трасето с пълна скорост, след което започна мелето по \"ефекта на доминото\". За няколко секунди сред фонтан от искри, предизвикани от търкането на ламарини и метални части по асфалта се озоваха огромен за мащабите на надпреварата брой участници. Всичко продължи около минута, но въпреки мащаба на инцидента, нито един от пилотите не получи сериозни наранявания. Всички те излязоха сами от колите си или по-точно от това, което беше останало от тях, а някои дори успяха да продължат в надпреварата. След 25-минутна пауза за почистване на трасето от отломките, тя беше подновена за радост на хилядите зрители. \r\n Победител стана Дени Хамлин с \"Тойота\", който изпревари Кейл Буш преди финала. Това е вторият му успех след този през 2016-а и с него Хамлин се превърна в първия пилот в последните 10 години, който печели два пъти. Това обаче беше първият му триумф от 43 състезания насам – от септември 2017 г. На обиколка от победителя завършиха едва 13 от 40 стартирали автомобила. Само Хамлин, Буш и 10-ият - Рос Чейстейн се разминаха с инцидентите. \r\n", "date": "2019.02.18", "title": "Уникални кадри: Над 20 коли в жестоко меле на старт от НАСКАР"}
{"url": "https://www.monitor.bg:443/bg/a/view/chistjat-trojanskija-prohod-prespite-dostigat-4-metra-snimki-157518", "text": "Започна разчистването на Троянския проход. Целта е поетапно възстановяване на движението по второкласния път Троян – Кърнаре във възможно най-кратък срок и в зависимост от метеорологичните условия, съобщават от Агенция \"Пътна инфраструктрура\". През зимните месеци трафикът през най-високия старопланински проход бе ограничен, за да се гарантира безопасността на шофьорите, поради силния вятър, снеговалежите и образуването на преспи на места до 3-4 метра. Разчистването на пътното платно от огромните снегонавявания се извършва от специализирани машини - роторен снегорин, грейдери, багери и т. н. С пускането на движението през Троянския проход ще се улесни пътуването на шофьорите от областите Ловеч и Пловдив, както и връзката между Северна и Южна България, уточняват от пътната агенция.", "date": "2019.02.18", "title": "Чистят Троянския проход, преспите достигат 4 метра (СНИМКИ)"}
{"url": "https://www.monitor.bg:443/bg/a/view/gerb-preferencijata-ostava-smenjat-i-cik-157508", "text": "Съставът на ЦИК ще бъде сменен преди евровота, а прагът от преференциите ще бъде свален и ще остане както досега. Това стана ясно след спешно заседание на Изпълнителната комисия на ГЕРБ, която бе свикана по спешност от премиера и лидер на ГЕРБ Бойко Борисов в централата на партията. Поводът се оказаха последните поправки в Изборния кодекс, с които се предвижда нов начин за зачитане на преферециите, което на практика представлява вдигане на прага, както и отказът да се пристъпи към смяна на ЦИК, въпреки че през март мандатът на комисията изтича. Предложението за преференциите бе внесено от ДПС, но подкрепено от ГЕРБ, част от патриотите и „Воля“. Това естествено предизвика остра реакция на опозицията. В новите текстове, гласувани преди дни, се залагаше прагът за валидността на преференциите да е квотата за един мандат. Досега прагът при евровота бе 5%, а при изборите за НС и общинари - 7 % от общите гласове за съответната листа. Борисов остави депутата от ГЕРБ и бивш конституционен съдия Георги Марков да съобщи новините. Той на свой ред открои постиженията в международната сфера за България под ръководството на Борисов. По думите му България най-после е успяла да стане водеща на Балканите и такива успехи страната ни никога не е имала. По думите му ГЕРБ не иска дебатът по време на евровота да се подменя с проблемите с изборното законодателство. Борисов пък обясни, че което се очаква да наложи президентът Румен Радев. Ако не, от ГЕРБ ще внесат нови спешни поправки. Борисов е възложлил на ГЕРБ да намерят и законов механизъм, за да стартира и процедурата за смяна на ЦИК, като всичко това да стане възможно най-бързо, ясно и прозрачно. Борисов изтъкна, че преди ден е разговарял с шефа на ПГ на ГЕРБ Цветан Цветанов, който пък му разяснил как се е стигнало до поправките. От думите му стана ясно, че компромисът за преференциалния вот е бил, за да се спаси кворумът в пленарна зала, като ГЕРБ е била заплашвана от другите формации, че ще напуснат пленарната зала. Борисов изнегодува, че не се акцентирало върху това, че не е приета агитацията на майчин език и отпадането уседналостта. „Точно обратното, защото явно е изгодно на всички“, каза той. „Не искам по никакъв начин да оставя какъвто и да било отенък, че на нас изборните правила ни влияят“, аргументира се премиерът. Той припомни, че настоящата ЦИК е избрана при БСП и по кодекса на Мая Манолова. каза той, но призна, че БСП имат право след като мандатът на ЦИК е изтекъл, то трябва да се избере нова комисия. По думите му не било обяснено, че преференцията не отпада, а просто прагът се вдига и припомни, че има депутати от ГЕРБ, които са влезли в НС именно с преференция. „Виждате как те съумяват с една лъжа да манипулират вкупом общественото мнение. Издебват ме когато съм в чужбина и се създава такова напрежение.“,каза Борисов. Той припомни, че ДПС са подкрепяли неведнъж ГЕРБ – за данъчните закони, превъоръжаването на армията и други европейски теми. Винаги им е благодарил публично за това, но даде да се разбере, че не иска в обществото да излиза, че извиват ръцете на ГЕРБ в името на стабилността. Цветанов го информирал в петък, че има огромен проблем с кворума, а той му заръчал да го реши. По думите на Борисов към онзи момент Цветанов е действал правилно, но резултатите от това тежко удряли по репутацията на ГЕРБ. Аз не мога да го допусна, каза категорично премиера. Във вторник на която да обсъдят именно проблемите с кворума. „Като искаме да сме в коалиция, просто всички трябва да ходят на работа и да не ни е нужно да търсим друга подкрепа за кворума в парламента“, коментира премиерът. Наложително е да преразгледаме промените в Изборния кодекс. Това написа зам.-шефът на ГЕРБ и председател на парламентарната група Цветан Цветанов в профила си във Фейсбук. Той изтъква, че ГЕРБ винаги са държали на мнението на хората. Цветанов отбелязва, че те ще направят това независимо дали президентът Румен Радев ще наложи вето или не.  Междувременно от БСП дадоха да се разбере, че няма да се върнат в пленарна зала, защото не е изпълнено друго тяхно условие – за машинното гласуване. Въпреки това соцлидерът Корнелия Нинова определи хода назад относно ИК като победа за БСП. От червената партия обаче вече са пратили сигнала си за изборното законодателство до Венецианската комисия, защото опасността от фалшифицирането на вота не била отминала. Иначе ДПС продължават на настояват за вдигането на прага за преференциите. \"Позицията на ДПС по въпроса за преференциите е последователна още от въвеждането им. Ние смятаме, че това не е мажоритарен елемент и смятаме, че този праг е нечестен.\", коментира Йордан Цонев пред Нова телевизия. Същевременно лидерът на \"Атака\" Волен Сидеров също използва профила си във фейсбук, за да коментира темата за преференциите. По думите му именно БСП са предизвикали изкуствена истерия по темата, като използвали драматични изрази като „заклаха демокрацията“. Той припомня, че „Атака“ не взела отношение и не гласувала. Според Сидеров въпросът с преференциите не е най-важен. \"Превърнаха технически въпроси в номер 1. За мен номер 1 продължава да бъде какви хора ще бъдат изпратени в европарламента, ще се съгласят ли с моето предложение да не получават евродепутатите по-големи заплати от тези на българските депутати – защото не вършат повече работа\", попита той. Той дори дава пример как заплатата на един евродепутат е 21 276 лева на месец, а на българския народен представител е 3540 лв. разликата била над 17 000 лева и ако се умможи по 17 , колкото са мандатите за една година ще бъдат спестени над 3,6 млн,  за 5 години мадат над 18 млн. лева.  Междувременно се оказа, че ГЕРБ няма да чака ветото на президента, а има намерение  да внесе новите поправки в ИК в деловодството на НС. Това бе напрвено още днес (понеделник - бел.р). Целта е е те да се гледат от правната комисия още тази седмица в сряда, а през пренална зала да минат в петък. Какво точно включват текстовете обаче все още не е ясно, както и дали ГЕРБ ще върнат изцяло старият вариянт за зачитане на преферецията.", "date": "2019.02.18", "title": "Борисов нареди на ГЕРБ: Преференцията остава, сменят състава на ЦИК (ОБНОВЕНА)"}
{"url": "https://www.monitor.bg:443/bg/a/view/cvetanov-nalojitelno-e-da-prerazgledame-promenite-v-izbornija-kodeks-157525", "text": "Наложително е да преразгледаме промените в Изборния кодекс. Това написа зам.-шефът на ГЕРБ и председател на парламентанрта група Цветан Цветанов в профила си във Фейсбук. По рано през деня на пресконференция в централата на ГЕРБ премиерът Бойко Борисов обяви, че ще се връщат старите преференции, а съставаът на ЦИК ще се смени.  \"ПП ГЕРБ нееднократно е показвала досега, че държи сметка за мнението на хората и че е чувствителна към реакциите на обществото по повод на законодателната дейност в парламента\", написа Цветанов и допълни: \"След обстоен анализ, който извършихме заедно с премиера Борисов и членовете на Изпълнителната комисия, смятаме за наложително да преразгледаме промените в Изборния кодекс\". Цветанов отбвелязсва, че те ще направят това независимо от това дали президентът Румен Радев ще наложи вето или не. \"Парламентарната група на ГЕРБ ще предприеме всички необходими действия за ревизиране на приетите промени. Защото за нас е по-важно да гарантираме спокойствието на хората, както и да им покажем, че спазването на техните права е най-важно за нас\", пише още Цветанов.  По думите на Цветанов ГЕРБ винаги са се водили от разбирането, че изборните правила не са въпрос на създаване на предимство за една или друга партия, а следва да са здрава основа за осигуряване на честни и прозрачни избори.", "date": "2019.02.18", "title": " Цветанов: Наложително е да преразгледаме промените в Изборния кодекс"}
{"url": "https://www.monitor.bg:443/bg/a/view/vremenno-spirat-vodata-v-njakoi-chasti-na-stolicata-157504", "text": "На 19 февруари 2019 г. (вторник), във връзка с подмяна на сградно водопроводно отклонение до бл.1 в жк. „Банишора“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Алдомировска“ от бул. „Ген. Николай Столетов“ до ул. „Габър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „„Алдомировска “ ъгъла с бул. „Ген. Николай Столетов“.   На 19 февруари 2019 г. (вторник), във връзка с подмяна на сградно водопроводно отклонение на ул.“3-ти март“ гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Чавдар войвода“ от ул. „3-ти март“ до ул. „Шипка“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти март “ ъгъла с ул. „Чавдар войвода“.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  Засегнатите от прекъсването на водата, могат да получат повече информация от Телефонния център на „Софийска вода“ АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.   „Софийска вода“ АД предварително се извинява на своите клиенти за причинените временни неудобства!   Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.02.18", "title": "Временно спират водата в някои части на столицата"}
{"url": "https://www.monitor.bg:443/bg/a/view/milko-kalajdjiev-se-sboguva-s-mustaka-zaradi-kato-dve-kapki-voda-157516", "text": "Да си каже \"довижданде\" с пословичния си мустак - това трябва да направи фолкидолът Милко Калайджиев на прага на риалити шоуто \"Като две капки вода\". Изпълнителят на \"Къде си, батко\" ще се заеме с предизвикателството да скочи в 13 различни музикални образа на сцената на предаването, чийто старт е заложен за 25 февруари. Новината, че Калайджиев ще се включи в каста бе потвърдена от сценариста на \"Капките\" Влади Априлов. обясни той пред Нова тв, като добави, че последният имитатор в редиците на новите епизоди на \"Като две капки вода\" ще бъде и младият изпълнител Стефан Илчев. В този сезон на предаването под светлината на прожекторите ще застанат още Мария Илиева, Тита, поетът Константин Трендафилов, известен още като Папи Ханс, Деси Добрева и Дичо.", "date": "2019.02.18", "title": "Милко Калайджиев се сбогува с мустака заради \"Като две капки вода\""}
{"url": "https://www.monitor.bg:443/bg/a/view/chetvorno-ubijstvo-v-novi-iskyr-157507", "text": "25-годишен мъж уби родителите си, брат си и баба си в Нови Искър. За инцидента се е разбрало около 10:30 ч. тази сутрин.   Младият мъж е убил семейството си с огнестрелно оръжие.   Той е задържан от полицията. На мястото тече следствен оглед.   Очаквайте още подробности!  ", "date": "2019.02.18", "title": "Четворно убийство в Нови Искър"}
{"url": "https://www.monitor.bg:443/bg/a/view/1900-pchelari-iskat-subsidii-za-2019-g-157509", "text": "Общо 1900 кандидати са заявили желание за подпомагане по време на двата приема по Национална програма по пчеларство за финансовата 2019 г., съобщиха от ДФ „Земеделие“. Готово е първото класиране на проектите за закупуване на кошери и за закупуване на отводки по мярка Д „Мерки за подкрепа на подновяването на пчелните кошери в ЕС\". Предварителното класиране по двете дейности е направено, защото подадените заявления надхвърлят разпределения бюджет за тях. Списъците на класираните пчелари са качени на сайта на ДФЗ. Общо 682 пчелари са кандидатствали за финансиране по дейност 1 „Закупуване на нови кошери за подмяна на стари негодни кошери и/или за увеличение на пчелина“. Предвидените средства за дейността са в размер на 1 287 451 лв., а подадените заявления са за 1 313 271 лв. По дейност 2 „Поддържане или увеличаване броя на пчелните семейства“ за приема са заделени 990 069 лв. Документи за участие са депозирали 350 пчелари на стойност 1 046 591 лв. За третата дейност, за закупуване на пчелни майки, бюджетът от 782 166 лв. е достатъчен да покрие подадените 771 заявления за подпомагане. Класирането е направено според критериите за оценка, определени в Наредбата за условията и реда за прилагане на пчеларската програма. Общо за двата приема за финансовата 2019 г., проведени през ноември и януари, най-голям интерес се наблюдава по мярка Б „Борба срещу агресорите и болестите в кошера, особено срещу вароатозата”, която е с бюджет в размер на 1 262 278 лв., с подадени 1302 заявления. Подпомагане по мярка Г „Мерки за подпомагате на лабораториите за анализ на пчелните продукти“ очакват 380 земеделски стопани. Разполагаемият ресурс по мярката е 73 922 лева. За техническа помощ по мярка А бяха приети 279 заявления. Бюджетът за този прием е 354 267 лв., а стопаните, които отглеждат от 20 до 100 пчелни семейства, могат да получат финансова помощ за закупуването на центрофуги, ножове за разпечатване, матуратори, восъкотопилки, вани за разпечатване. За подвижно пчеларство по мярка В са приети 4 заявления. Мярката предвижда 8435 лева за закупуването на пчеларски ремаркета, платформи и системи прикачен инвентар. Одобрените кандидати ще бъдат поканени за подписване на договори в областните дирекции на фонда, където са подали документи за участие. Националната програма по пчеларство (НПП) 2017-2019 г. е с общ бюджет от приблизително 14.28 млн. лева, от които 50% са осигурени от ЕС и 50% - от националния бюджет. Определеният за 2019 година ресурс е 4 758 590 лева.", "date": "2019.02.18", "title": "1900 пчелари искат субсидии за 2019 г."}
{"url": "https://www.monitor.bg:443/bg/a/view/petima-policai-na-syd-za-grabej-na-cigari-i-20-bona-podkup-157511", "text": "Общо петима полицаи от Пловдив отиват на съд по обвинения за грабеж на цигари без бандерол и за взимане на 20 000 лева рушвет. 33-годишният Петър Атанасов и 45-годишният Стефан Модев ще отговарят пред Темида за грабежа. Срещу Модев има и второ обвинение. Заедно с Валентин Гоцев на 32 г., бившият шеф на Районното управление в Раковски Георги Илиев на 38 г., и Желязко Колев на 33 г. са обвинени от окръжната прокуратура в Пловдив за получаване на подкупа, за да прикрият престъпление, съобщиха от държавното обвинение. Първите двама – Атанасов и Модев, са отнели със сила и заплашване 5 000 кутии цигари, марка „Busi-nees royals“ за общо 37 500 лева, както и: 1 500 евро, 200 турски лири, 960 лева плюс кожен калъф за документи, всичко отнето на обща стойност 41 500 лева от търговеца на нелегалните папироси. През декември 2016 г. той карал с буса си цигари без бандерол. Когато стигнал до кръстовище до парк „Лаута“, спрял на светофар. Петър и Стефан знаели какво вози търговеца от „Столипиново” и затова спрели буса му за проверка в парка. Там му разпоредили да слезе, поставили му белезници на ръцете и го заплашили, че ако не им се подчинява, ще влезе в затвора. През това време на мястото  пристигнал друга кола -  „Фолксваген Пасат“, в който натоварили 5 000 кутии цигари без бандерол от буса. От кожена чанта в колата на търговеца взели еврата, турските лири и левовете. След това престъпление и арестите на Модев и Атанасов, от дирекция „Вътрешна сигурност” в МВР започнали да разследват получени информации за замесени и други полицаи. 10 месеца по-късно били закопчани: началникът на РУП Раковски Георги Илиев и подчинените му „младши разузнавач” в група „Криминална полиция Валентин Гоцев и младши инспектор Желязко Колев. На 15 март 2017 г. търговецът на цигарите без бандерол получил призовка да се яви в Районното управление в Раковски. Според прокуратурата преди това Стефан Модев, Георги Илиев, Валентин Гоцев и Желязко Колев се били договорили да го извикат. Там те му казали, че „работата е сериозна” и поискали  20 000 лева, за да не го разследват. Няколко дни по-късно на полски път край село Войводиново Стефан Модев чакал в черен джип, когато свидетел му предал парите. Модев скъсал снимката на търговеца и разделил парите с останалите под пагон. Трима от обвиняемите са на свобода с парични гаранции. Модев и Атанасов са зад решетките по друго разследване срещу тях. „Предвиденото от закона наказание за грабежа, за който на двама от обвиняемите е повдигнато обвинение, е лишаване от свобода от 5 до 15 години. По обвинението за подкуп, повдигнато спрямо четирима обвиняеми, законът е предвидил наказания лишаване от свобода от 3 до 10 години, глоба до 20 000 лева и лишаване от права”, съобщи говорителят на окръжната прокуратура в Пловдив и зам.-окръжен прокурор Галина Андреева – Минчева. Обвинителният акт е внесен в съда за насрочване на дата на процеса.", "date": "2019.02.18", "title": "Петима полицаи на съд за грабеж на цигари и 20 бона подкуп"}
{"url": "https://www.monitor.bg:443/bg/a/view/fiki-vdigna-pishtno-parti-za-rojdenija-den-na-sina-si-157510", "text": "Шумно парти за първия рожден ден на сина си вдигнаха Фики Стораро и съпругата му Гюлджан. Семейството събра десетки гости в столичен хотел – същия, който даде терен на сватбата им през есента на 2017 г., за да вдигнат наздравица в името на Тони Стораро-младши. Нека мама и татко те слушат много и изпълняват всяко твое желание. Желаем ти късмета, успеха, любовта и парите никога да не ти липсват , но най-вече ти пожелаваме крепко здраве, щастие и палаво детство“, написа гордият татко в социалните мрежи по повод празника. Четириетажна торта, сини, сиви и бели балони радваха 1-годишният наследник на изпълнителя на „Хайде, слънце“ по време на рождения му ден. Сред звездните гости на събитието бяха неговият чичо Емрах, дядо му Тони Стораро, както и други колеги на Фики, сред които Бони, Джена и съпругът й Наско, Деси и Благой Найденов, както Галена, която бе кума на сватбата на младите родители.", "date": "2019.02.18", "title": "Фики вдигна пищно парти за рождения ден на сина си"}
{"url": "https://www.monitor.bg:443/bg/a/view/skok-na-interesa-kym-it-obrazovanieto-v-stranata-na-laletata-157470", "text": "Броят на студентите, които проявяват интерес към образование в Холандия в ИТ сферата, нараства с 20%. През последните години все повече българи заминават да учат специалности в тези направления с ясната представа, че ще се реализират в България. Това констатират от консултантска агенция ЕДЛАНТА. Сред най-добрите холандски университети от ИТ сферата се нареждат University of Twente, Техническият университет в Делфт и Техническият университет в Айндховен. В тях обучението следва методиката на т.нар. Problem based learning (PBL), което означава, че студентите работят върху реални проекти на различни фирми, разделени в малки екипи/групи, споделя един от експертите Силвия Стоянова. Наблюденията им за ръста на интереса към ИТ сферата потвърждава официалната прогноза, че през следващите години в страните от ЕС ще има нарастващо търсене на ИТ експерти. Една от причините студентите да се спират на Холандия е, че университетите там инвестират много в учебните си бази. Студентите, обучаващи се по специалности от ИТ сферата, работят с най-новите програмни езици, най-новите програми, най-новите софтуерни продукти и т.н. Целта е възможно най-много от тях да успеят да си намерят добра работа след дипломирането. Следващия месец предстои и изложение за образование в чужбина, на което консултанти ще съветват кандидатите за най-правилния и финансово оправдан избор. Първото ще бъде в София на 9 март, а няколко дни по-късно на 11-и ще се проведе и във Варна.", "date": "2019.02.18", "title": "Скок на интереса към ИТ образованието в Страната на лалетата"}
{"url": "https://www.monitor.bg:443/bg/a/view/karatancheva-specheli-titlata-v-syprajz-157505", "text": "Българката Сесил Каратанчева спечели титлата на турнира по тенис на твърди кортове в Съпрайз, Аризона (САЩ) с награден фонд от 25 хиляди долара. Поставената под номер 3 Каратанчева победи на финала Кори Гоф (САЩ) с 5:7, 6:3, 6:1 за 1:52 часа. Сесил спечели 10 от последните 12 гейма в мача. Българката заработи 50 точки за световната ранглиста и 3935 долара.  Това е 11-ата титла в кариерата за Каратанчева от турнири на ITF.", "date": "2019.02.18", "title": "Каратанчева спечели титлата в Съпрайз"}
{"url": "https://www.monitor.bg:443/bg/a/view/zapochna-operacija-za-kontrol-na-tovarnite-avtomobili-i-avtobusite-157503", "text": "От днес до 24 февруари се провежда операция на Пътна полиция за контрол на товарните автомобили и автобусите, информира МВР. Операциите за контрол над товарните автомобили и автобусите имат за цел да се обърне внимание на водачите, че последиците и броят на загиналите и ранените при пътнотранспортно произшествие с участието на тежки машини и автобуси са значително по-големи в сравнение с другите тежки катастрофи.   Основните причини за възникналите инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари, както и претоварването на автомобилите.", "date": "2019.02.18", "title": "Започна операция за контрол на товарните автомобили и автобусите"}
{"url": "https://www.monitor.bg:443/bg/a/view/japonija-vyvejda-letjashtite-prevozni-sredstva-157506", "text": "С цел да се възползва от преимуществата на въздушните превозни средства, миналия август японското правителството организира публично-частна конференция (Future Air Mobility) за бъдещето на въздушната мобилност. Групата се състоеше от две правителствени агенции, няколко университета и 22 частни компании и института, сред които NEC Corp, Japan Airlines, Subaru, Uber Japan и Boeing Japan. В края на миналата година, последва представянето на пътна карта, която показва технологичното развитие и въвеждането на регулациите, необходими за реалната употреба на летателни превозни средства. Пътната карта показва сериозни намерения, като тестовите полети трябва да започнат тази година, а въвеждането на технологията през 2023 година.   Причина за тези намерения са многобройните международни проекти, насочени към въвеждането на летателни превозни средства през следващите няколко години. Сред тях са, разработваната от Uber и НАСА въздушна услуга за споделено пътуване, безпилотния проект Vahana на Airbus и автономното въздушно превозно средство на китайския производител на дронове Ehang, докато Сингапур и Дубай също имат ръководени от правителството проекти. Поради това, Япония трябва да реагира бързо, за да не изостане. Миками посочва няколко технологии, които са се развили достатъчно, за да се превърнат в реалност електрическите летателни превозни средства. Той отбелязва, че електрическите двигатели вече са по-малки и по-мощни, батериите са по-ефективни и предоставят по-дълго време на употреба, електрическите автомобили вече са факт, а автомобилите с автономно управление ще навлязат много скоро. Аракаки също така отбеляза, че повечето оператори разработват въздушни превозни средства, които да излитат и кацат вертикално (VTOL). Въпреки, че целта е въвеждането на напълно автономни летателни апарати, това няма да бъде възможно, след като се очаква услугите да стартират през 2023 г. Най-вероятно, пилоти ще управляват първите летателни транспортни средства, които, за начало, ще превозват стоки, а не хора. За това, министерството обмисля необходимите критерий и разпоредби, необходими за лицензирането на тези пилоти. Миками от METI разкри, че за сега, няма отделен конкретен държавен бюджет за проекта, но съществуват инвестиционни фондове за развитие на технологии, като леки материали, батерии от следващо поколение, дронове и електрически самолети. „Така че тези бюджети могат да бъдат използвани и за насърчаването на летателните превозни средства”, казва той.   Задвижвания от батерии прототип използва осем ротора, които SkyDrive иска да намали до четири. Също така, се обмислят два вида батерии, единият ще се зарежда в летателното превозно средство, докато другият вид ще позволява лесната подмяна с нова батерия. Все още, не е ясно колко практични ще са първите летателни превозни средства, но е ясно, че тече ожесточена международна надпревара за въвеждането им.  ", "date": "2019.02.18", "title": "Япония въвежда летящите превозни средства"}
{"url": "https://www.monitor.bg:443/bg/a/view/obmisljat-po-strogi-pravila-za-bezopasnostta-po-spirkite-157499", "text": "Може да се обмислят по-строги правила за осигуряване на безопасността по трамвайните спирки за качващите се и слизащите пътници. Това каза във връзка с   на „Монитор”, експертът по пътна безопасност Алекси Кесяков. Той припомни, че в момента Законът за движението по пътищата е на обществено обсъждане до 23 февруари и може да се направи конкретно предложение в тази посока. Според Кесяков трябва да се помисли спирките на градския транспорт и по-специално на трамваите за бъдат означени не само с табели, кито не винаги са видими, но и хоризонтална маркировка, която е по-видима за водачите. „Например една черта напряко върху платното с надпис „Спирка””, предлага експертът. Николай Иванов от Българската браншова асоциация „Пътна безопасност” смята, че просто правилата трябва да се спазват от всички ни, а не непрекъснато да искаме промени за всеки отделен случай. „Разбира се законите, нормите и правилата могат да бъдат допълвани и променяни, но само ако общата практика или променящия се около нас свят го изискват, а и ако това е необходимо за да защити правата на повечето от нас”, каза той за „Монитор”. Според Борис Кумпиков от сдружението \"Граждани за пътен контрол\" трябва да има повече пътни полицаи по улиците на градовете и да им се дадат повече пълномощия, а също така униформените да бъдат оставени да работят спокойно, а не непрекъснато да бъдат заплашвани със съд и уволнения. „В конкретния случай, ако това беше така, след подадения сигнал на 112, нарушителката бързо щеше да бъде спряна и санкционирана”, обяснява юристът. Припомняме, че   жена с малко дете в автомобила си наруши правилата и потегли преди още слезлите пътниците от трамвая да са успели да стигнат до тротоара и така ги постави в опасност. Очаква се до края на месеца да заработи новата Агенция за пътна безопасност и вероятно, след това нейното ръководство ще вземе отношение по казуса с безопасността на пешеходците на спирките на масовия градски транспорт в големите градове. От пресцентъра на Столична община припомниха, че контролът по пътната безопасност и в рамките на София е в пълномощията на пътна полиция. От там припомниха случаите, когато на местната управа се наложи да пребоядисва зебри, които са в ярки цветове, но съответстват на закона.", "date": "2019.02.18", "title": "Обмислят по-строги правила за безопасността по спирките"}
{"url": "https://www.monitor.bg:443/bg/a/view/vila-jambol-cherpi-cjal-grad-s-vinata-svetovni-medalisti-kabile-157514", "text": "С над 10 000 души най-старата изба в Южна България „Вила Ямбол“ отпразнува празника на виното в неделя в родния си град. Изпиха се 3000 литра вино и бяха отворени други 250 бутилки, а Ути Бъчваров приготви уникално кулинарно шоу. Събитието се организира за четвърта поредна година от най-старата изба в Южна България „Вила Ямбол“. Бяха пресъздадени традиционни ритуали за плодородие и благоденствие, включително кукерски обичай за здраве и берекет, а винената фиеста включваше безплатна дегустация на качествени напитки и специално приготвени мезета. Народната певица Славка Калчева и ансамбъл „Тунджа“ вдигнаха публиката на голямо и шарено хоро́. Събитието се наложи като едно от най-мащабните, посветени на виното, в Южна България. „Нашата компания с достойнство и чест защитава традициите на региона и богатото му наследство вече близо 100 години. Именно регионът и хората, които работят и които са именно от тук, са били и са важна част от нашите успехи и победи – не само в България и по света. Щастливи сме, че компанията разнася славата, както на своите продукти, така и на Ямбол и България. Защото днес „Вила Ямбол“ е не само една от най-големите производители на вина в България, емблема на най-обичаните и популярни марки на пазара, но представя българското винарство на десетки външни пазари. И в основата на всичко това са именно богатите традиции и наследство, което имаме в правенето на вино по тези земи. Неслучайно двете ни основни марки вино носят почерка на региона - „Вила Ямбол“ и „Кабиле“, коментира изпълнителният директор на „Вила Ямбол“ Красимир Аврамов. За тази година производителят подготвя лансирането на три тероарни вина – създадени от селектирани лозови масиви в микрорайони. Те представят комбинацията от климатични и географски особености, които правят вината уникални. Очаква се новите тероарни вина да се появят на пазара до края на годината. Голямото предимство за „Вила Ямбол“ е, че 90% от вината се правят със собствено грозде, което обезпечава производството. Избата управлява около 10 000 дка лозя. Освен с марките вина „Вила Ямбол“ и „Кабиле“ производителят е популярен на пазара и с ракиите си – „Ямболска“ и „Стралджанска“. Любопитна подробност е, че това е една от малкото родни изби със собствен цех за рециклиране и производство на бъчви. В нея работи най-старият бъчвар с над 50 години опит в правенето на бъчви.", "date": "2019.02.18", "title": "„Вила Ямбол“ черпи цял град с вината-световни медалисти Kabile"}
{"url": "https://www.monitor.bg:443/bg/a/view/deca-uchat-za-izkustvoto-s-prikazki-za-avtorite-157477", "text": "Приказки за живота на авторите на художествените произведения, ателиета и обиколки в галерията потапят малчуганите в света на изкуството. Това е възможно благодарение на образователните програми на Национална галерия „Квадрат 500“. Те се провеждат всеки месец в галерията, както и в нейните филиали спрямо временните или гостуващи изложби, разказаха пред „Монитор“ организаторките Яна и Сияна. Една от програмите - „Вълшебно одеяло“, е предназначена за хлапетата от 2 до 5 години, които биват придружени от мама, тате, баба, дядо. „Всеки месец политаме на борда на това одеяло, което се приземява пред различна картина или скулптура от постоянна колекция тук в „Квадрат 500“, споделиха от галерията. Главните герои са персонажите в картината или избраната скулптора. Историите, които чуват, са свързани с произведението, но към тях са добавени любопитни факти. След като чуят приказката, малчуганите пренасят тези персонажи на белия лист, оцветявайки предварително подготвени от галерията шаблони. Накрая на програмата пък родителите получават и самата приказка, която да могат да разказват и вкъщи. Последно децата слушат историята за живота на първия създател на българския химн Цветан Радославов, строени пред неговия портрет. Как е написан, как дълго време и роднините му не са знаели, че той е авторът и други любопитни факти от неговия живот. По време на програмите децата са слушали не само за български герои, но и за азиатската култура. е тази на децата от 6 до 12 години, за които има и най-много програми. Още с откриването на „Квадрат 500“ стартира 4-седмичната програма „Вълшебен квадрат“, която всеки уикенд е с различна тематика. Към нея се провежда тематична обиколка в галерията, ателие, в което да творят. „Често обаче децата нямат търпение и почват да творят в самите зали на възглавници“, споделят организаторите. Има деца, които започват от самото начало и вече са излезли от групата на 12-годишните, но продължават да ходят, обясниха от галерията. Тази програма става повод и за издаването на семейния пътеводител „Вълшебен квадрат“, в който са включени 15 тематични произведения. „Той позволява на цялото семейство да се придвижва само в музея, четейки написаните текстове“, обясниха Яна и Сияна. За да е по-интересно на хлапетата, са подготвени задачи с различни въпроси, писане или измисляне на разкази. Така те влизат в ролята на екскурзоводи. „Магията на реставрацията“ пък е ориентирана към големите. Те имат шанса да надникнат зад кулисите и да влязат в ателиетата за реставрация, да се запознаят с техниките, пособията. По този начин те получават възможността да видят произведенията още преди да се включени в изложбата.", "date": "2019.02.18", "title": "Деца учат за изкуството с приказки за авторите"}
{"url": "https://www.monitor.bg:443/bg/a/view/venecuela-izgoni-evrodeputati-pristignali-za-sreshta-s-guajdo-157498", "text": "Венецуела е отказала на група депутати от Европейския парламент да влязат на нейна територия с аргумента, че отиват в Каракас с \"конспиративни мотиви\", съобщи ДПА. Европейският парламент, заедно с няколко западни страни, призна венецуелския опозиционен лидер Хуан Гуайдо за временен държавен глава, след като президентът Николас Мадуро спечели втори мандат миналата година на избори, които критици нарекоха \"измама\". Четиримата евродепутати от дясноцентристката Европейска народна партия са пътували към Венецуела, за да се срещнат с Гуайдо. „В момента ни експулсират от Венецуела: конфискуваха ни паспортите, не ни казаха причината за експулсирането“, заяви евродепутатът Естебан Гонсалес Понс в разпространено в социалните мрежи видео, заснето на летището в Каракас. Венецуелският външен министър Хорхе Ареаса каза в акаунта си в „Туитър“, че депутатите са били предупредени няколко дни по-рано, че няма да им бъде разрешено да влязат в страната. „Няма да позволим на европейската крайна десница да смути мира и стабилността на страната със своите груби вмешателства“, написа той.", "date": "2019.02.18", "title": "Венецуела изгони евродепутати, пристигнали за среща с Гуайдо"}
{"url": "https://www.monitor.bg:443/bg/a/view/peticata-e-naj-prodavanoto-bmw-u-nas-157489", "text": "BMW Серия 5 е най-продаваният модел на марката у нас за 2018 г. Това показва анализът на продажбите, изнесен от BMW Group България преди броени дни. От новата „Петица” са продадени 141 автомобила, а второто място се заема от BMW X3 със 138 коли. На трето място се нарежда BMW X5 с предадени на крайни клиенти 134 автомобила, при това в година на смяна на поколенията. У нас отминалата 2018 година е била най-добрата за BMW Group България от създаването на фирмата през 2007 г. За 12-те месеца на 2018 г. на крайни клиенти са доставени 1254 автомобила BMW и MINI. Според представителите на BMW Group България за крайния успех значение имат всички моделни серии. Така групата за пореден път затвърждава лидерската си позиция в премиум сегмента. Общият брой на автомобилите BMW реализирани на българския пазар за периода достига 1100, което представлява ръст от 8,5% спрямо предходната година. При MINI на клиенти са доставени 154 автомобила или с 36% повече в сравнение с 2017 г. Второто поколение MINI с 5 врати и MINI Countryman имат основен принос за позитивния пазарен резултат на марката MINI с по 55 доставени автомобила. На трето място се нарежда MINI с 3 врати с 28 доставки, следвани от MINI Clubman и MINI Cabrio, съответно с 12 и 4 автомобила. Търговската реализация на двуколесните превозни средства BMW Motorrad възлиза на 106 доставени мотоциклета, сред които най-предпочитаните модели са както следва R 1200 GS, G310,  K 1600, R NineT, F850 GS, R1000 и S1000 RR. При продажбите има спад от 26,9% спрямо високия резултат през 2017 г., в който бяха включени доставените 60 мотоциклета на МВР. От електрическата гама на моделите BMW i са доставени 60 автомобила, като този резултат съвпада и леко надвишава очакванията за представянето при въвеждането на марката на българския пазар. Най-голям дял има BMW i3 с 84%. Анализът на вариантите на задвижването показва, че в България се запазва водещата позиция на дизеловите двигатели с 66%, макар и да е на значително по-ниско ниво от предходни години. Задвижваните от бензинов двигател автомобили BMW и MINI са 28%, едва 5% е делът на електрическите автомобили и 1% на Plug-in хибридите. 89% от клиентите на BMW са избрали коли със система за задвижване на четирите колела xDrive, която се предлага в над 120 модификации в почти всички моделни серии.", "date": "2019.02.18", "title": "„Петицата” е най-продаваното BMW у нас"}
{"url": "https://www.monitor.bg:443/bg/a/view/14-tona-toksichni-otpadyci-izhvyrleni-kraj-gara-jana-157500", "text": "14 тона токсични отпадъци са изхвърлени в района на Гара Яна. Районът е отцепен от Дирекцията за аварийна помощ и превенция към Столична община. Няма замърсяване на въздуха. Задържан е заподозрян за изхвърлените отпадъци.   „В петък вечерта в 22:00 ч. получихме сигнал за миризма в района на промишлената зона на село Яна. Веднага предприехме действия. Уведомихме РИОСВ“, каза директорът на Дирекцията за аварийна помощ и превенция към Столична община Красимир Димитров.   „Създаден е щаб. Създадохме периметърът около 1 км, за да бъде безопасно за хората. Измерванията показаха по-високи концентрации на въздуха с опасни вещества. Бяха изсипани варели с неизвестно вещество, което е лесно запалимо и токсично. Оторизирана фирма ни помага с преместването на тези варели от реката”, допълни Димитров.   Токсичните отпадъци са изхвърлени от служители на фирма, която има площадка за депониране на отпадъци. „Това е безотговорност по три закона. Това количество е огромно, предизвиква силна задушлива миризма в района. Действието е изключително опасно за живота и здравето на хората. Отпадъците сигурно са изхвърляни с дни”, обясни още директорът на Дирекцията за аварийна помощ и превенция към Столична община.   Ще бъда взети от проби от почвата, за да се установи дали е замърсена.", "date": "2019.02.18", "title": "14 тона токсични отпадъци изхвърлени край Гара Яна "}
{"url": "https://www.monitor.bg:443/bg/a/view/kalin-vrachanski-omajva-tri-jeni-157480", "text": "С тежката задача да омайва три жени наведнъж се заема Калин Врачански. Актьорът ще върти на малкия си пръст Алекс Сърчаджиева, Доротея Толева и Станислава Николова, които се разхождат в токчетата на „майките с главно М“ в сериала „Господин Х и морето“. Героините им са попаднали в капана на скучното ежедневие. Кой може да го разнообрази, ако не нов чаровник на хоризонта? Героят на Врачански, познат в криминалните среди като Хамелеона, извършва голям обир в столицата и отива да се укрива във Варна. След нелеп инцидент, той си присвоява самоличността на учител - българин, работил дълги години във Финландия, който тепърва ще трябва да усвоява тънкостите на образователната система, за да остане под прикритие. Зрителите могат да очакват свежи лафчета от типа през сцена, но режисьорите на сериала Димитър Коцев-Шошо и Станислав Тодоров – Роги изрично уточняват, че това не е чиста комедия. „Героите се лутат между това дали да бъдат истински или фалшиви и с това попадат в неочаквани ситуации“, коментират те. По време на специална прожекция на първия епизод попълненията от актьорския състав се пошегуваха, че два месеца са си отдъхнали във Варна, докато снимат. „Аз не си починах“, намигна Врачански. След като зарадва с по една червена роза дамите, които присъстваха на събитието, актьорът допълни: „Много е хубаво да снимаш кино. Понякога е по-хубаво от сладолед“. По думи на красивата Доротея Толева нейната героиня е В криминалната комедия тя влиза в ролята на лайф коуч (б. а. - човек, който дава ценни житейски съвети) и управлява влог. Със старта на сериала зрителите ще имат възможността за лична връзка с актьорите. За целта ще бъде създаден специален влог във VBOX7, чрез който героинята на Доротея Толева - Вики ще развива истории от поредицата. „Моята героиня има влог, в който дава съвети на хората. А всъщност самата има нужда от такива! Идеята ни е да развием хобито на Виктория, за да създадем допълнителна връзка със зрителите “, сподели актрисата. С участие в поредицата се разписват още актьорите Стоян Радев, Любен Кънев, Светломир Радев, Христо Пъдев, Пламен Великов, Ина Добрева и други. Сюжетът на „Господин Х и морето“ ще се разгърне в 12 епизода от 1 март в 20 ч. по Нова тв.", "date": "2019.02.18", "title": "Калин Врачански омайва три жени"}
{"url": "https://www.monitor.bg:443/bg/a/view/turcija-ostava-naj-tyrsenata-destinacija-ot-rodnite-turisti-157464", "text": "Турция продължава да е най-търсената европейска дестинация от родните туристи. Страната привлича както с ниските цени и хубавата храна, така и с близкото си географско разположение. Тя е предпочитана дестинация и за млади двойки, и за семейства, споделиха туроператори пред „Монитор” по време на туристическо изложение, което приключи този уикенд. При избора си на дестинация българите се влияят както от цени, така и от разстояние. Голям фактор е и самото обслужване. „В Турция няма съмнение за това как и къде ще ви настанят”, каза представителка на турагенция. По нейни думи цените и качеството на услугите са добри и сигурни, докато в Испания не е точно така. При ранно записване можем да се възползваме от множество намаления. Осми март в Истанбул например ще излезе 135 лв. като това включва 2 нощувки в тризвезден хотел, медицинска застраховка с покритие от 10 000 евро, както и разходка и туристическа програма в Одрин. За дамите пък има специална екскурзия на нощен Истанбул. При някои турагенции обаче вече не са останали места и периодът за ранно записване е приключил. За други пък той ще продължи и през март. Средно 500 лева ни струва екскурзията до Турция. Уикенд в Истанбул със закуска и вечеря например ще излезе 440 лв. в тризвезден и 540 лв. в четиризвезден хотел. Цената включва осигурен трансфер, панорамна обиколка на местности, площади и музеи. Който иска, може и сам да открива красотата на града. 7 нощувки в тризвезден хотел близо до Айдалък ще излязат 544 лв. и то преди началото на сезона. От турагенциите предупреждават, че това са промоционални цени, валидни до края на ранното записване и е възможно хотелите да променят исканата сума. От туроператорите предупреждават, че когато става въпрос за намаления в последния момент обикновено те засягат самите тях или самолетите, но хотелите не правят отстъпки. Затова е и важно да се запишем възможно най-рано за лятната екскурзия. Ако си направим резервация през декември например, можем да спестим 20%, а ако решим да пътуваме на определени дати, с ваучер може да получим намаление между 200-300 лв. 8 000 са заминалите за Турция българи през 2018 г., сочат данни на родна турагенция. които започват да привличат все повече родни туристи. „Испанците имат много хубави обичаи по посрещане, настаняване, затова и имаме клиенти, които пътуват по 20 пъти с нас”, сподели туристическият агент Ралица Йорданова. По нейни думи в Испания могат да се видят едни от най-красивите залези, а Андалусия е една от най-търсените дестинации. Агенцията предлага и собствен продукт – свой екскурзовод, който да представя испанския жар на български език. Поради близостта си Египет също е много търсен. „Страната е на 3 часа път от нас и се търси през пролетта и есента”, каза мениджърът по „Изходящ туризъм” в голяма агенция Милена Недялкова. По данни на оператора 3 000 са българите, посетили африканската страна миналата година. Голяма популярност започват да придобиват и азиатски страни като Япония, Русия и Китай, като от туроператорите отчитат нарастващ интерес, затова и някои от тях обмислят да вкарат тези дестинации в програмите си.", "date": "2019.02.18", "title": "Турция остава най-търсената дестинация  от родните туристи "}
{"url": "https://www.monitor.bg:443/bg/a/view/50-pojara-vyrluvat-v-ispanija-157501", "text": "Над 700 души се борят да потушат петдесетина пожара в северната част на Испания, някои от които запалени умишлено, предаде АФП. \"48 пожара са все още активни в края на деня. През деня бяха констатирани 50 пожара, 760 души от различни структури работят за потушаването им\", съобщи в комюнике регионалното правителство на област Кантабрия. Откакто избухнаха в четвъртък първите пожари в планинския регион в северната част на страната, \"няма пострадали хора, повечето от пожарите са в недостъпни зони и не застрашават населението или инфраструктури\", каза правителството. Двама души са арестувани, заяви пред телевизия \"Секста\" регионалният лидер Мигел Анхел Ревиля.", "date": "2019.02.18", "title": "50 пожара върлуват в Испания"}
{"url": "https://www.monitor.bg:443/bg/a/view/grigor-dimitrov-izvyn-top-30-za-pyrvi-pyt-ot-2016-godina-157502", "text": "Първата ракета на България Григор Димитров загуби мястото си в Топ 30 за първи път от две години и половина. Контузеният хасковлия се смъкна с цели седем позиции в световната ранглиста и от днес е 31-ви с актив от 1310 точки. Сривът се дължи на отказа му от участие на АТР 500 турнира в Ротердам, където миналата година достигна до финала (поражение от Роджър Федерер) и имаше да защитава 300 точки. Както е известно, Григор не е играл от загубата си от Франсис Тиафо в осминафиналите на Откритото първенство на Австралия. Той ще пропусне и турнира в Акапулко в края на февруари, тъй като продължава да се възстановява от травмата в лявото рамо. За последно Димитров бе извън Топ 30 на 15 август 2016-а, когато се намираше на 34-о място. Очаква се той да се завърне на корта през март за двата “Мастърс” турнира в Индиън Уелс и Маями. От другите българи Димитър Кузманов се изкачва с четири позиции до №335, Александър Лазов e с едно място нагоре - №481, а Александър Лазаров е №489 с прогрес също от една позиция. В топ 10 няма промени. Начело в класацията е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8320 точки и Александър Зверев (Германия) с 6475 точки.", "date": "2019.02.18", "title": "Григор Димитров извън Топ 30 за първи път от 2016 година"}
{"url": "https://www.monitor.bg:443/bg/a/view/starozagorskijat-mitropolit-kiprijan-njama-roditel-1-i-2-bog-e-blagoslovil-semejstvoto-myj-i-jena-157475", "text": "Основната роля на свещениците е да научат хората, че православието не е религия, а начин на живот, казва Негово преосвещество в интервю пред \"Монитор\" - Ние, членовете на Светия синод, получихме текста на становището на електронните си пощи. Очакваше се да посочим възраженията си, ако има такива. Мейлите обаче получихме на 6 февруари, крайният срок беше 8-ми, който за такъв важен документ е малък. То не беше прието, макар и да бе публикувано на страницата на Светия синод и Българската патриаршия. То не е наше официално становище. Качено е на сайта от Културно-просветния отдел на синода, някой го е направил на своя глава. В края на февруари документът ще бъде разгледан от Светия синод и ще излезем със становище. Когато става въпрос за такива важни въпроси, като този, отнасящ се за децата, не бива нещата да се притискат от ден за два, както се случи. Получи се неприятна ситуация, която беше обяснена от Русенския митрополит Наум, който пръв реагира в публичното пространство. - Това е много сложен въпрос, на него не би следвало да се реагира спонтанно веднага. Разбира се, че човек е създаден по Божие допущение с любов от Бога, защото едно семейство се събира с любов. Децата се зачеват с любов и следва да бъдат отгледани в християнска среда с подобаващото възпитание. Когато обаче зачеването е в резултат на изнасилване, майката съвсем естествено не може да приеме своето дете, защото то не е в резултат на благословената от Бога любов. Има обаче и семейни среди, които нямат свои деца, но отглеждат чужди с любов и създават от тях християни и личности. Не е тайна, че самият аз съм оставен в детски дом, но ме отгледа жена, която не ме е родила. Тя ми даде цялата си любов и майчина грижа. В нейно лице аз имам една прекрасна майка. Моята родна сестра беше отгледана от други хора в Бургас, а аз в Казанлък. Тя също получи изключителни родителски грижи и любов. Тези семейства ни възпитаха и ни дадоха смисъла на живота. И двамата получихме първите майчини ласки от жени, които не ни бяха родили, но на практика ни дадоха всичко. Затова този въпрос е изключително сложен и всеки човек има право на избор, защото е създаден със свободна воля. Надявам се след обсъждане Светият синод да вземе възможно най-правилното решение. - Не. Биологичният ми баща е гайдар от Широка лъка. После вкъщи забелязаха, че имам интерес към музиката и ми създадоха условия да се развивам в тази насока. - Когато е по призвание, може да се съвмести и развива. Ето, виждате, има и добри спортисти, пък и музиканти, както и обратното. Погледнете само Валери Божинов, отличен футболист и много добър глас, пее и записва клипове. - Това виждане се корени в традициите на българската семейна среда. В Битие, когато Бог наказва Адам и Ева, казва, че тя ще ражда с мъки, а той ще прехранва семейството си с труд. Това означава, че Той е благословил жената да бъде вкъщи, да е домакиня и възпитателка на децата, а бащата да се грижи за препитанието. До 1944-1945 г. в България е съществувала своеобразната професия домакиня. Съпругите са се грижили за дома, с промяната на политическата обстановка са застанали редом с мъжете на струговете, поточните линии и във всички сфери. Малцина от младите хора знаят, че някога имаше детски градини и ясли към фабриките и заводите. Възпитанието си те получаваха от други хора. Така беше нарушена основната, благословената от Бога единица – семейството. Майката е тази, която с най-голямо чувство и с обич може да въведе детето в православието и да съгради в него християнските ценности. Свети Апостол Павел казва за семейството: „Бъдете една малка Христова Църква, в която винаги да цари благият Христов дух“. Ето това е нарушаването на правото майката да възпитава детето си и нарушаването правото на детето да бъде със своята майка, от която да получи възпитанието. - Няма човек, който да не вярва в нещо. Едни казват, че вярват в доброто, други в милосърдието. Нима Христос не е добротата, не е милосърдието?! Моделите се създават в семействата, те се създават поколения наред. Ние в Стара Загора например имаме прицърковно училище за възрастни. С тях много добре работи отец Йордан Карагеоргиев, имаме и Християнски младежки клуб. Тепърва започваме, крачка по крачка, да връщаме семейните ценности и традиции. Основната роля на свещениците е да научат хората, че православието не е религия, а начин на живот. - В семейството няма „родител 1“, „родител 2“. Едно дете се прави с любов от двама – мъж и жена, които Бог е събрал и съчетал. И никой няма право да ги разлъчва, да се отрича от това. Какво означава това 1 и 2?! - Това не е нормално. Повтарям: Господ ги съчета мъж и жена! Нищо друго не може да бъде признато, няма „родител 1“, „родител 2“. Обществото, което наблюдава разкрепостеността на европейските законодателства, влияе пагубно за възпитанието на децата в каквато и да е религия, в случая говорим за православието. Защо нашият парламент не приеме такъв закон?! - Защото в българското общество все още е запазена православната вяра, истината, че семейството може да бъде само мъж и жена. И само те могат да създадат деца с любов и да ги възпитат. Помните как Светият синод излезе с остро становище по отношение на Истанбулската конвенция и беше подкрепен от обществото. У българина все още са останали здрави патриархални корени. Има и такива, които искат въвеждането на някои неща, но Бог избавя България от такива неприятни ситуации и законопроекти.  - Светият синод е назначил комисия по този въпрос, на която аз съм председател. Трябва да се подготвим за такова становище. Трябваше да огледаме всичко много внимателно – и позицията на РПЦ, и тази на Константинополската патриаршия, а след това да я изкажем дипломатически, за да не изпаднем в противоречие нито с едната, нито с другата. Ние сме една църква и Тялото Христово е едно. Ако ние разделим хитона, не сме Христови ученици, не сме приемници на апостолите. Очаквам да се излезе с такова становище, но все още не сме получили т. нар. мирно писмо от Киевския митрополит и на цяла Украйна Епифаний (Православна църква в Украйна, получила автокефалия от Вартоломей І, б.ред.). След това можем да разгледаме въпроса по същество. - Беше направен доста неточен превод на мое интервю. Питаха ме кога Светият синод ще излезе със становище. Единственото, което отговорих, е, че още няма отговор на този въпрос и се надявам, с Божията помощ, той да бъде решен по каноничен път. Ако не е приет именно по каноничен път, той не може да бъде приет от останалите православни църкви. После разказах мой спомен от впечатляващ кръстен ход по време на честванията на 1300 години от Кръщението на Киевска Русь, в който участваха над 250 000 души. Тогава имаше представители от всички православни църкви, причастихме се от едната Чаша. Заявих, че се моля Богу това да се случи отново. Думите ми бяха преведени свободно, но от записа се чува ясно какво казвам на български език. Преводът не съответстван на казаното от мен. - Сръбската и Полската православна църква, както и Православната църква на чешките земи. Роден е на 8.3.1976 г. в гр. Казанлък Завършва средно музикално образование през 1995 г. в родния си град Приема монашество на 1.9.1996 г. в Рилския ставропигиален манастир от Драговитийския епископ Йоан, с духовен старец Старозагорския митрополит Панкратий От октомври 1996 г. до края на 1998 г. изпълнява послушанието ефимерий в Казанлъшкия манастир „Св. Богородица“ и паралелно завършва двугодишния курс на СДС „Св. Йоан Рилски“, след което е приет в клира на Врачанската епархия като и. д. игумен на Тръжишкия манастир „Св. прор. Илия“ От 2000 г. е назначен за протосингел на Врачанската митрополия Избран е за Старозагорски митрополит от Св. синод на БПЦ-БП на 11.12.2016 г. в синодалния параклис \"Св. княз Борис-Михаил\" в София  ", "date": "2019.02.18", "title": "Старозагорският митрополит Киприан:   Няма родител 1 и 2, Бог е благословил семейството – мъж и жена"}
{"url": "https://www.monitor.bg:443/bg/a/view/kardif-moje-da-sydi-nant-za-nebrejnost-157497", "text": "Според „Sunday Telegraph“, \"Кардиф\" планира да заведе дело за небрежност срещу \"Нант\", ако в официалния доклад се установи, че пилотът на самолета, който превозваше починалия Емилиано Сала не е имал валиден лиценз. В събота, в град Прогресо, който се намира на 500 километра от Буенос Айрес, се състоя погребението на играча, който загина при самолетна катастрофа, след като самолетът изчезна в Ламанша на 21 януари. Тялото на пилота Дейвид Иботсон все още не е открито. Според вътрешното разследване на \"Кардиф\", нищо не показва, че Иботсон е имал лиценз да превозва пътници. Първият доклад на британското министерство за разследване на авиационни катастрофи се очаква тази седмица. Ако той установи, че Иботсон не е имал действащ лиценз, \"Кардиф\" ще се позове на тези заключение, за да заведе иск за небрежност. От \"Нант\" признават, че са организирали пътуването на Сала, но отричат да са избрали пилота на самолета. Ако \"Нант\" бъде признат за виновен в небрежност, \"Кардиф\" не би трябвало да заплати целия трансфер. Трансферът на аржентинския футболист бе договорен на 19 януари, а инцидентът настъпи на 21 януари. На 22 януари Сала трябваше да направи първа тренировка с новия си отбор.", "date": "2019.02.18", "title": "\"Кардиф\" може да съди \"Нант\" за небрежност"}
{"url": "https://www.monitor.bg:443/bg/a/view/kapital-ni-lyji-sreshtu-peevski-157493", "text": "Какъв е залогът на олигархията в битката й срещу изконния враг на задкулисните машинации у нас Делян Пеевски? Това можете сами да прецените само с едно бегло разгръщане на флагмана на медийната машина за дезинформация на олигарсите – „Капитал“. Изданието на подсъдимия бос Иво Прокопиев (който отговаря пред закона заради скандалните приватизационни сделки за „ЕВН“ и „Каолин“ –б.а), отдавна се е профилирало в това да громи депутата от ДПС и издател на „Телеграф медиа“. За целта името на Пеевски се ползва като етикет, който се лепи върху всичко лошо и неясно у нас, а на народния представител му се пришиват връзки с кого ли не – като се почне от руснаците (защото всеки неудобен на олигархията задължително трябва да е русофил, независимо от това, че Пеевски е последният човек у нас, който реално може да бъде обвиняван в подобно нещо – б.а.) и се приключи с най-различни конспиративни фигури в интернационален план. Важното е Пеевски да е лош, да си хортува с „лошите“, а „добрите“ олигарси да се появяват като божества в древногръцка пиеса, за да спасят народа от това „зло“. В изпълнение на този план, „Капитал“ активно се е заел да пише нови и нови героични сценарии за своите икономически божества. В последния си брой е отделил около 1/3 от и без това бутиковото си издание, за да пише колко е лош Пеевски. Така името на депутата е набъркано в цели два мащабни текста, чиято единствена задача е да дезинформира и да заблуждава обществото. Подходът е елементарен – взимат се всички факти, полу-истини и откровени лъжи, които се появиха в последната седмица по случая с предполагаемото отравяне на оръжейния търговец Емилиян Гебрев, сина му и един от директорите във военния му завод, и всичко това се омесва в един невероятен медиен тюрлюгювеч. И за да е по-лесно да се отсее истината от лъжата, както и фактите от болните фантазии на поредния олигарх, ето кратко резюме какво преиначиха, подведоха или дори откровено излъгаха от „Капитал“", "date": "2019.02.18", "title": "„Капитал“-ни лъжи срещу Пеевски"}
{"url": "https://www.monitor.bg:443/bg/a/view/cik-si-tyrsi-nov-logo-dava-nagrada-ot-5000-leva-157476", "text": "До началото на март Централната избирателна комисия (ЦИК) ще се сдобие с ново лого. Още в края на миналата година от изборната комисия се свързаха със Съюза на българските художници и с Националната художествена академия за съдействие. Те на свой ред им предоставиха трима експерти, които да им помогнат с изработката на документацията и критериите за конкурса. В резултат комисията покани петима художници, като всеки от тях трябва да изготви проект с две лога – на български и английски, да подготви визуализация, в това число и презентационни материали. Така те нагледно трябва да покажат как ще изглежда логото и върху визитки, химикалки, бланки и други. Всеки от тях трябва да изпрати идеите си до ЦИК до средата на месеца. Специална комисия ще влезе в ролята на жури и ще одобри най-добрия проект, като по план това трябва да стане след около седмица. В самата комисия ще влязат общо 7 души – четирима външни експерти, които естествено ще получат възнаграждение, и трима от самата ЦИК. След това обаче окончателното одобрение ще дойде от ЦИК. До края на месеца или началото на март пък трябва да бъде готова визуализацията, а ЦИК да се сдобие с нов образ на логото си. Победителят пък ще получи награда от 5000 лева, като едно от задълженията му е да прехвърли на ЦИК авторските права за проекта си. Петимата специалисти, които са поканени от ЦИК да изработят лого на комисията, са Милена Вълнарова, доц.д-р Димитър Димитров, Филип Попов, Велина Мавродинова, Константин Кокаланов, все изявени в дизайна и графиката. Вълнарова е илюстратор на книги и дизайнер, с награди от Южна Корея и Япония. Димитров пък е преподавател в НБУ, но наред с това работи в областта на рекламата. Художникът и дизайнер Филип Попов пък е с награди от България и чужбина. Мавродинов пък е известен в областта на графиката, а Кокаланов е художник от НХА.", "date": "2019.02.18", "title": "ЦИК си търси ново лого, дава награда от 5000 лева"}
{"url": "https://www.monitor.bg:443/bg/a/view/bylgarija-otbeljazva-146-godini-ot-gibelta-na-vasil-levski-157494", "text": "България отбелязва 146 години от гибелта на Васил Левски. Тази вечер смъртта на Левски почитат в родния му град Карлово. Утре, в 9 часа сутринта в храм \"Света Богородица\", където Васил Левски е скужил като дякон, ще има света литургия.   ", "date": "2019.02.18", "title": "България отбелязва 146 години от гибелта на Васил Левски"}
{"url": "https://www.monitor.bg:443/bg/a/view/razsledvat-opit-za-prevrat-sreshtu-trymp-157495", "text": "В САЩ ще разследват опит за преврат срещу президента Доналд Тръмп. Основен заподозрян е заместник-главният прокурор Род Розенстайн, съобщи Си Би Ес. Бившият и.д. директор на ФБР Андрю Маккейб разкри в интервю за Си Би ЕС, че Род Розенстайн е бил толкова разтревожен от решението на Тръмп да уволни директора на ФБР Джеймс Коми през май 2017 г., че е говорил за позоваване на 25-ата поправка на конституцията с цел отстраняване на Тръмп. Съгласно тази поправка, в случай на смърт или неспособност на президента да изпълнява задълженията си, те се поемат от вицепрезидента до края на мандата. Ако това би станало, то властта би преминала в ръцете на вицепрезидента Майк Пенс. Бившият директор на ФБР Джеймс Коми заяви, че американският президент Доналд Тръмп го е уволнил, за да подкопае разследването на бюрото за възможно сътрудничество между неговата президентска кампания и Русия. От Белия дом засилиха спекулациите, след като дадоха различни мотиви за уволнението на Коми.  Междувременно сенаторът републиканец Линдзи Греъм обеща да бъдат разследвани твърдения, според които заместник-главният прокурор Род Розенстайн е говорил за отстраняване на Доналд Тръмп от президентския пост през 2017 г., съобщи ДПА. \"Има твърдение от страна на изпълняващия длъжността директор на ФБР по това време, че заместник-главният прокурор на практика е опитал да извърши административен преврат, да свали президента, като се позове на 25-ата поправка\", каза Греъм пред телевизия Си Би Ес. \"Заместник-главният прокурор отрича. Така че аз обещавам на зрителите ви, че ще има изслушване за това кой казва истината и какво действително е станало\", каза Греъм. Президентът Доналд Тръмп е готов да наложи първото вето в мандата си, ако Конгресът отхвърли обявеното от него национално извънредно положение заради ситуацията на границата с Мексико, съобщи в неделя високопоставен съветник в Белия дом, цитиран от Асошиейтед прес. Съветникът Стивън Милър заяви в предаването \"Фокс нюз сънди\", че \"президентът ще защити обявеното от него национално извънредно положение\". Запитан дали това значи, че Тръмп е готов да наложи вето на резолюция за отхвърлянето му, Милър добави: Той ще защити обявеното от него национално извънредно положение, гаранция\".  Западното крило се готви за битки на няколко фронта в момент, когато опитите на президента да заобиколи Конгреса, за да финансира дълго обещаваната стена по границата, са подложени на критики и от двете партии и са обект на няколко съдебни дела. След като депутати от двете партии блокираха исканите от него милиарди долари, с които да изпълни предизборното си обещание, Тръмп обяви в петък национално извънредно положение, за да пренасочи средства за изграждане на граничното съоръжение. ", "date": "2019.02.18", "title": "Разследват опит за преврат срещу Тръмп"}
{"url": "https://www.monitor.bg:443/bg/a/view/uchenolubiv-doblesten-smel-obrazyt-na-apostola-pred-decata-157468", "text": "Доблестен, смел, ученолюбив, съпричастен, винаги готов да помогне на родителите и приятелите си – това са само част от добродетелите на Апостола, на които авторите на книгата „Разкажи ми за Левски“ учат децата. Книгата се появява през 2016 г. след двугодишна работа по нея и оттогава създателите й Ивайло Кючуков и Райчин Генов са посетили около 50 учебни заведения из страната, където пресъздават образа на Левски пред любопитните погледи на малчуганите. Идеята за проекта „Разкажи ми за...“ възниква през 2014 г., когато Райчин предлага на Иво да създадат книга, в която посланията, текстът и илюстрацията да са специално адаптирани за най-малките. Кючуков взема присърце темата „Левски“ от дете и се съгласява на момента. с помощта на своята библиотека, в която има над 100 книги, посветени на Апостола. За илюстрацията на книгата пък помага Здравка Брайкова. „Започнахме с Апостола като един вид знаменосец на нашия проект именно защото той е общопризната фигура в нашата история“, разказа Иво. С „Разкажи ми за Левски“ те представят Апостола като човек и като съвкупност от качества, които всяко едно дете трябва да се стреми да притежава, а родителите да възпитават. „Нашата идея не е да представим Левски като национален герой, който се бори с Османската империя, а да покажем на децата качествата му като човек, които те могат да попият и да използват в своето ежедневие – как да са ученолюбиви, да помагат вкъщи и на приятелите си и т.н.“, сподели Ивайло. В книгата те не споменават нито залавянето, нито обесването му, а говорят за детството му, за периода му като йеродякон, за смелостта му, за съпричастността му към мъката на хората, за неговата ловкост, находчивост, как е съумявал да се маскира и крие от османците. които искат да вменят в малчуганите. Ивайло и Райчин пресъздават този образ по време на посещенията си в детски градини и училища в страната. След като разчупят обстановката и видят усмивките на лицата на хлапетата, те минават през основните разкази в книгата или цялата, ако имат повече време. Ако видят, че започват да се споглеждат, веднага спират, за да питат какво не е ясно. Накрая децата споделят какво им е направило впечатление, а авторите питат какво са запомнили от разказите за живота на Левски. „Те имат и доста въпроси като това къде е гробът на Апостола, как е тръгнал да се бори с цяла империя, сподели Иво. Българчетата в чужбина също могат да прочетат за добродетелите на Апостола, тъй като се поражда и идеята книгата да бъде двуезична. „Основната ни цел бе книжката да стане достъпна и за деца извън пределите на страната. За другарчетата на българчетата в чужбина и дори за самите българчета, които са родени там и са израснали с английския като първи език. Така те ще могат да се докоснат не само до Апостола, но и до майчиния си език“, сподели Иво. След книгата за Левски възниква и „Разкажи ми за Ботев“, като авторите не смятат да спират с нея. За първи път те ще представят образа на Левски и пред малчугани извън страната ни. За трети март те са поканени в българското училище във Виена. Там те ще прекарат 4 дни, в които ще имат достатъчно време да се срещнат с всички деца от школото. За тях са подготвили и мултимедия, на която да прожектират снимки, както и клип за Левски на сдружение „Българска история“. Освен това малчуганите в школото вече са получили 190 книги за Левски и Ботев. 60 000 първолаци получават „Разкажи ми за Левски“ като подарък за първия учебен ден през 2017-а като част от благотворителна кампания на ПФК „Левски“. През 2016-а Иво работи в клуба и те харесват книгата, която започва да се продава и в клубния магазин. По него време е имало и традицията „Синя Коледа“. Като част от нея се измисля кауза, за която се провежда търг, и се събира сума за него. Така преди 3 години се поражда идеята той да мине под мотото „Левски в училище“. По време на търга привържениците на отбора събират над 30 000 лв., които са достатъчни за финансиране на около 60 000 бройки с меки корици. След разговори с просветното министерство и тяхното одобрение книжките са отпечатани и разпространени в школата в страната.", "date": "2019.02.18", "title": "Ученолюбив, доблестен, смел –  образът на Апостола пред децата"}
{"url": "https://www.monitor.bg:443/bg/a/view/albena-mancheva-it-specialist-v-holandija-i-reshila-da-se-zavyrne-u-nas-poluchih-otlichna-teoretichna-i-matematicheska-podgotovka-v-bylgarija-157471", "text": "ИТ индустрията се развива с бързи темпове в България през последните няколко години. Въпреки множеството компании, които отварят офиси тук и многото школи и курсове за обучение в областта, все още има голям глад за качествени кадри. Ето защо се търси балансът между образованието с практическа насоченост и бързата професионална реализация, която вече е абсолютно възможна в България, споделят специалисти от ЕДЛАНТА. Албена Манчева, управител на българския клон на холандската консултантска компания за дигитални трансформации For you and your customers, разказа пред „Монитор“ как обучението в страната ни й е помогнало за успешна реализация в Холандия. Тя сподели каква е причината да се завърне у нас и да продължи професионалната си реализация тук. - Имам бакалавърска степен по информатика към ЮЗУ “Неофит Рилски” - Благоевград. Завърших през 2007 година, а 2 години по-късно, след като вече бях започнала професионалната си кариера, завърших семестриално и магистърска програма по информационни технологии към НБУ. Завършвайки висшето си образование, получих отлична теоретична и математическа подготовка, и усъвършенствах аналитичното си мислене. Що се отнася обаче до практическата насоченост на обучението, поне по това време, смея да кажа, че имаше още много какво да се желае. Излизайки от университета, нямах никаква представа какво ме очаква в професионален план, какви са различните възможности за реализация в сферата, какви са нуждите на бизнеса. В същото време напълно разбирам, че за образователните институции у нас е много трудно да поддържат съвременна образователна програма за толкова динамично развиващи се специалности като информационните технологии. Хубаво е, че в момента дори и учениците имат възможност за стаж в различни компании, за да придобият практически опит, да се запознаят с естеството на работа и различните позиции, които се предлагат в сферата, които съвсем не се изчерпват с най-познатата, а именно - програмист. Вярвам, че хората, които сега избират ИТ сферата за свой професионален път, могат да направят добре информиран избор дали това е професията, с която биха искали да се занимават в бъдеще и с каква точно насоченост. - Още през 2013 г. възможностите за развитие и растеж в ИТ сферата тук бяха повече от добри, както в български, така и международни компании. Заминаването ми извън страната никога не е било приоритет или самоцел. Желанието ми да се преместя в Холандия беше породено по-скоро от любопитството ми да придобия опит в интернационална среда. Ключово значение имаше и фактът, че получих предложение да се присъединя към компания, предоставяща отлични възможности за развитие и чиито ценности споделям. И не на последно място - вече познавах хората от екипа, към който се присъединявам, като отлични професионалисти, от които мога да науча много. - През 2016 година осъзнах, че единственото, което ме задържа в Холандия, е работата ми, която колкото и да обичам, не ме прави щастлива в личен план. Амстердам е прекрасен град, в който обаче така и не успях да се почувствам „вкъщи“ и използвах всеки удобен момент, за да пътувам до България, където бяха близките и приятелите ми. Прибирах се често, поддържах контакт с колеги в сферата и знаех, че възможностите за реализация тук далеч не са по-лоши от тези в Холандия, дори напротив. Така в края на 2016 г. окончателно взех решението за завръщане. В същото време бяхме установили нуждата от разрастване на екипа от софтуерни разработчици към компанията, за която работя. Така се роди идеята, че това може да се случи както в Амстердам, така и в София, където имаме изключително добре подготвени специалисти в сферата. Тогава реших да прегърна следващото предизвикателство, което компанията ми предложи, а именно - откриване на офис в София и сформирането на екип тук. При заминаването ми за Холандия ролята, в която трябваше да вляза, ми беше добре позната - за сметка на средата, културата и държавата, които бяха съвсем нови за мен. Докато при завръщането ми в България беше точно обратното. Нямах представа какво ме очаква в професионален план, но пък както се казва - „вкъщи и стените помагат“. - Да си призная, бях изненадана и не съвсем подготвена за това колко се е променила ИТ средата за по-малко от 4 години, в които отсъствах. Броят на компаниите на пазара се е увеличил многократно, университетите, академиите и различните школи за обучение на ИТ специалисти подготвят голям брой кадри, но въпреки това гладът за образовани и опитни специалисти в сферата все още е осезаем. Софтуерните специалисти могат да избират измежду малки компании със start-up култура, големи outsourcing агенции, добре познати корпорации от световен мащаб. Въпреки това сформирането на екип тук се оказа далеч по-трудна задача, отколкото си представях в началото, но въпреки това смятам, че се справихме отлично. - На фона на нарастващия недостиг на кадри и големия брой младежи, проявяващи интерес към професията, смятам, че ранното запознаване на децата с материята е наистина важно. Сигурна съм, че намирането на педагози с подготовка в сферата е истинско предизвикателство, така че смятам, че влизането на хора от бизнеса в класните стаи е стъпка в правилната посока, за да се скъси дистанцията между бизнеса и образованието. Аз самата с удоволствие бих се включила в подобна инициатива, стига, разбира се, да е възможно тя да се съчетае и с професионалните ми ангажименти.", "date": "2019.02.18", "title": "Албена Манчева, ИТ специалист в Холандия и решила да се завърне у нас: Получих отлична теоретична и  математическа подготовка в България"}
{"url": "https://www.monitor.bg:443/bg/a/view/vlak-derajlira-v-shvejcarija-157496", "text": "Влак дерайлира в Швейцария. Властите разследват инцидента. Това съобщиха от швейцарските железници. Влакът е пътувал от Берлин за швейцарския курортен град Интерлакен. Инцидентът е станал недалеч от Базел. Във влака са пътували 240 души. Никой от тях не е пострадал. Всички пътници са евакуирани.", "date": "2019.02.18", "title": "Влак дерайлира в Швейцария"}
