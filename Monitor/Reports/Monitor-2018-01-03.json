{"url": "http://www.monitor.bg/a/view/84096-%D0%9C%D0%B0%D1%80%D0%B8%D1%8F-%D0%93%D0%B0%D0%B1%D1%80%D0%B8%D0%B5%D0%BB-%D0%A4%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D0%B8%D1%82%D0%B5-%D0%BD%D0%B8/", "text": "\n                    Фалшивите новини имат главно една цел – пари, но имат и едно друго измерение, което е по-опасно – атакуват демокрациите и ценностите ни. Това го видяхме и с Брекзит и с изборите във Франция. Това мнение изразява представителят ни в Еврокомисията и комисар по цифрова икономика и общество Мария Габриел в интервю за белгийския всекидневник L'Echo. “Подходът спрямо фалшивите новини в социалните мрежи трябва да се превърне от национален в европейски”, подчертава тя и обявява, че през пролетта на тази година тя ще предложи стратегия за борба с този феномен, която ще бъде подложена на обществено обсъждане. „Наша отговорност е да помогнем на „четвъртата власт“ - журналистиката, която е стожер на демокрацията“, посочва Габриел и допълва, че експертна група на високо равнище трябва да идентифицира добрите практики за борба с фалшивите новини. Такива вече съществуват като например \"trusted flaggers\" за доброволно сигнализиране на невярно съдържание в YouTube или т.нар. \"fact checkers\" за проверка на фактите. \"От нас зависи да преценим каква добавена стойност може да внесе ЕС\", отбелязва комисар Габриел.\nВ интервюто тя съобщава също, че на 9 януари организира среща в Брюксел с представители на 30 интернет платформи – от най-голямата до най-малката, която е посветена на незаконното съдържание онлайн. \"Ще дадем предимство на доброволните мерки и редовния диалог\", обяснява българският комисар по цифровата икономика и цифровото общество. \"От платформите изискваме прозрачност, така че потребителят да е  информиран за онова, което се определя като незаконно съдържание; второ – да сътрудничат с органите на полицията и съдебните власти. И накрая – искаме да дадем възможност на гражданите да подават сигнали, коментира още пред L’Echo Габриел.\n                    ", "date": "2018.01.03", "title": "Мария Габриел: Фалшивите новини атакуват демокрациите ни"}
{"url": "http://www.monitor.bg/a/view/41821-me%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%BF%D1%80%D0%B5%D0%B3%D0%BB%D0%B5%D0%B4-%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%BD%D0%B0-%D1%83%D1%87%D0%B5%D0%BD%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B0%D0%B2%D1%82%D0%BE%D0%B1%D1%83%D1%81%D0%B8/", "text": "Изисква се водачите да носят дигитални карти\n                    Преди началото на всеки работен ден водачите на ученически автобуси трябва да преминават през пътен медицински преглед. Той включва проба за алкохол и проверка на общото им здравословно състояние. Това става ясно от писмо, разпратено до столичните школски директори от Регионалното управление по образование (РУО) – София. Целта на изискванията е да се повиши безопасността при осъществяването и организирането на превози на деца и ученици на територията на страната с автобуси. Също така автобусите, извършващи специализиран превоз с маршрут на линията, надвишаващ 50 км, както и тези, извършващи случайни превози по смисъла на Закона за движение по пътищата, трябвазадължително да бъдат оборудвани с устройство за регистриране на данните от движението на превозното средство - тахограф. Освен това автобусите трябва да са технически изправни, снабдени с подходящи за сезона гуми и преди началото на всеки работен ден да преминават през пътен технически преглед. Изискванията предвиждат още водачите да използват дигитални карти за тахограф или тахошайби и стриктно да спазват изискванията, регламентиращи времето за управление, прекъсвания и почивки, както и да притежават всички необходими документи за извършване на такъв вид превози. Водачите на автобусите трябва да са на възраст не по-малко от 21 години. Както „Монитор“ вече писа, старите автобуси с първа регистрация преди 2001 г. ще бъдат пенсионирани. Това ограничение ще бъде въведено след промени в наредба, в която да се заложи всички превозни средства, превозващи пътници, да са категория Евро 3. Експерти в министерството готвят промените, за да преборят инцидентите по пътищата. Предвижда се превозните средства, бусове или автобуси, които извършват обществен превоз, задължително да бъдат снабдени с колани и видеорегистратори.\n\n \n                    ", "date": "2018.01.03", "title": "Преди началото на работния ден: Meдицински преглед на шофьорите на ученическите автобуси"}
{"url": "http://www.monitor.bg/a/view/39765-%D0%91%D0%B0%D0%BD%D1%81%D0%BA%D0%B0%D0%BB%D0%B8%D0%B8-%D0%BD%D0%B0-%D0%BA%D0%BE%D0%BD%D1%82%D1%80%D0%B0%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%B7%D0%B5%D0%BB%D0%B5%D0%BD%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%BF%D0%B0%D0%BA-%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%BF%D1%8A%D1%82%D1%8F-%D0%B7%D0%B0-%D0%93%D1%8A%D1%80%D1%86%D0%B8%D1%8F/", "text": "Екоминистърът с нова идея  за забрана за коли до пистите\n                    Банскалии решиха отново да се противопоставят на опитите да се саботира изграждането на втори кабинков лифт в курорта. „Нека всички дружно да излезем на 4 януари, за да се противопоставим на новите напъни на зелената мафия“, написа във Фейсбук скметът на Банско Георги Икономов.\"Псевдоеколозите продължават да тиражират лъжи и свикват протестно шествие на 4 януари в София срещу решението на правителството за промяна на Плана за управление на Национален парк \"Пирин\".Нека не стоим безучастни и да им отговорим, както се полага! Призовавам ви да се се съберем отново при Симитли на 4 януари и да изразим нашият протест срещу зелената мафия. Нека подкрепим правителството и неговото решение, с което се дава зелена светлина за развитието на Банско като световна ски-дестинация и курорт от европейска величина,и дава старт за развитието на зимния туризъм в цяла България. Очаквам ви на 4 януари тази година в 18 часа на разклона при Симитли! НЕКА ОТНОВО БЪДЕМ ЗАЕДНО!“, призова съгражданите си Икономов, който вече присъства веднъж на блокада на главен път Е-79, който води до гранизата с Гърция.\n                    ", "date": "2018.01.03", "title": "Банскалии на контрапротест срещу зелената мафия, пак затварят пътя за Гърция (ОБНОВЕНА)"}
{"url": "http://www.monitor.bg/a/view/32778-%D0%9F%D0%B5%D1%89%D0%B5%D1%80%D0%B0-%D0%B2%D0%B5%D1%87%D0%B5-%D0%B8%D0%B7%D0%B2%D0%BE%D0%B7%D0%B2%D0%B0-%D1%81%D0%BC%D0%B5%D1%82%D1%82%D0%B0-%D0%B2-%D0%BD%D0%BE%D0%B2%D0%BE%D1%82%D0%BE-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%BE-%D0%B4%D0%B5%D0%BF%D0%BE-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Община Пещера вече извозва сметта от родопското градче и двете села Капитан Димитриево и Радилово в новото Регионално депо край Пазарджик, след като първият камион с отпадъци вече бе приет на новата площадка, информираха от родопската община. Сметосъбирането в новата година започна без сътресения, а след като община Пазарджик обяви бедствено положение и депото бе отворено, започна извозването на отпадъците към него. На място, за да се увери, че няма проблеми, бе и кметът на Пещера Николай Зайчев. Въпреки че от 1 януари т.г. отпадъците ще се карат на по-далечното депо, такса битови отпадъци/ТБО/ в Пещера остава непроменена през 2018 година.Заложените постъпления от ТБО са 1 050 000 лв., колкото са и предвидените разходи.  Очакваното изпълнение на събираемостта е малко над 1 017 488 лв. От тях 222 000 лв. от населението, а почти 800 000 лв. са от фирмите в общината.От платените през годините глоби към РИОСВ заради старото сметище, днес община Пещера разполага с 1 125 000  милиона лева, които ще се използват за купуването на техника, съобщи кметът Николай Зайчев. Според него с част от тези средства се планира изграждането на  сепарираща инсталация. Има и проект за инсталациите за предварително третиране на отпадъците и компостиране. Освен това се планира кампания сред жителите на общината за разделно сметосъбиране, което ще позволи такса смет да се запази такава, каквато е и за в бъдеще.\n\n \n                    ", "date": "2018.01.03", "title": "Пещера вече извозва сметта в новото регионално депо в Пазарджик"}
{"url": "http://www.monitor.bg/a/view/47045-%D0%9A%D0%BE%D0%BB%D0%B5%D0%B4%D0%B5%D0%BD-%D0%B1%D0%B0%D0%B7%D0%B0%D1%80-%D0%BD%D0%B0-%D1%83%D1%87%D0%B5%D0%BD%D0%B8%D1%86%D0%B8-%D0%BE%D1%82-%D0%90%D0%BD%D0%B3%D0%BB%D0%B8%D0%B9%D1%81%D0%BA%D0%B0%D1%82%D0%B0-%D1%81%D1%8A%D0%B1%D1%80%D0%B0-2-576-%D0%BB%D0%B5%D0%B2%D0%B0/", "text": "Разпределят средствата за фондация „Искам бебе”, за дома за възрастни хора „Свети Василий Велики” и за децата от социалната институция „Кн. Мария Луиза”\n                    Рекордната сума от 2 576 лева събраха с трудолюбие и упоритост по време на традиционния си коледен благотворителен базар учениците от ЕГ „Пловдив”. Парите са двойно повече от миналата година и отиват за три каузи, които са били избрани от членовете на ученическия парламент към гимназията. Това съобщи зам.-председателят на ученическия парламент Клементина Картевска. Тя уточни, че по предложения на нейни съученици тази година кампанията е била в подкрепа на фондация „Искам бебе”, която помага на семейства с репродуктивни проблеми. Втората кауза е за дома за стари хора „Св. Василий Велики”, а част от парите ще отидат за децата без родители в дома „Кн. Мария Луиза” в Пловдив.„В благотворителната кутия за фондация „Искам бебе” преброихме 1380 лева. В кутията за дома за възрастни хора имаше 935 лева, а отделно в кутията а младежкия център бяха пуснати 110 лева. Имахме и друго дарение от 151 лева, които ще бъдат за децата от дома”, обясни Клементина. По думите й със средствата за дома за стари хора ще бъде закупен домакински електроуред, храна и занимателни игри.Базарът, организиран от ученическия парламент към ЕГ „Пловдив” е бил от 22 до 26 декември в кв. „Капана”. На смени през цялото време ученици от елитната Английска гимназия са продавали картички, които са били изработени от тях. „Много картички направихме. Имахме 900 картона. Отделно от това от фондацията ни осигуриха значки и ръчно изработени сувенири. Имахме и благотворителен концерт на таланти от нашата гимназия, който се проведе на 22 декември, както и друг базар, който се проведе седмица преди коледния”, обясни зам.-председателката на ученическия парламент в езиковата гимназия. Коледният базар на учениците от ЕГ „Пловдив” се организира за трета поредна година. \n\n\n                    ", "date": "2018.01.03", "title": "Коледен базар на ученици от Английската събра 2 576 лева"}
{"url": "http://www.monitor.bg/a/view/37618-%D0%9C%D0%A1-%D0%BE%D0%B4%D0%BE%D0%B1%D1%80%D0%B8-%D0%98%D0%BD%D1%81%D1%82%D0%B0%D0%BD%D0%B1%D1%83%D1%81%D0%BB%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D1%82%D1%80%D0%B5%D1%82%D0%B8-%D0%BF%D0%BE%D0%BB/", "text": "\n                    МС одобри Истанбулската конвенция за защита на жените от домашно насилие. С нея обаче няма да се въвежда „трети пол“ или пък задължение да легализираме еднополовите бракове, Това увери външният министър Екатерина Захариева след заседанието на кабинета.Повод се оказаха острите критики на част от коалиционните партньори – Обединените патриоти преди гласуването на конвенцията.Захариева обясни, че в конвенцията не съществува термин като „трети пол“, а тя е изцяло за това да няма домашно насилие и да се разчупят стереотипите с посягането върху жени и момичета, и изнасилването им. Ратификацията няма да доведе до промяна в Конституцията, нито ще доведе до задължение за България за въвеждане на еднополови бракове, заяви Захариева. Тя обясни, че патриотите са се подвели по текста за равнопоставеност на половете. Захариева поясни, че ако е нужно, при ратифицирането на документа от Народното събрание ще бъде гласувана и обяснителна декларация, която гарантира, че няма да има промени в българската конституция.Целта на Истанбулската конвенция е да може от ранна детска възраст да се разчупят стереотипите за това, че жената в някои части на света е нормално да бъде подлагана на домашно насилие, включително и на изнасилвания в семейството, и възпитание в толерантност и зачитане на равенството на половете, нещо, което е и основен принцип в нашата Конституция, посочи външният министър. Според нея конвенцията била добра и за мъжете, защото чрез нея се променя стереотипната представа, че мъжът задължително трябва да осигурява препитанието на семейството. Самата конвенция е била подписана още март 2016-та година, почти една година е била подложена на обществено обсъждане, а от една година в правосъдното министерство е работило работна група, с различни институции и НПО-та. Всички държави в ЕС са подписали, но досега само 17 са я ратифицирали. Захариева подчерта, че конвенцията не въвежда нещо, което да го няма в българското законодателство и в Конституцията, но извежда задълженията на държавата и обществото на по-високо ниво на образование, защита, мерки и помощ, ако се стигне до домашно насилие.Въпреки това Захариева призна, че конвенцията не е била приета единодушно от министрите в кабинета, като стана ясно, че вицепремиерите Красимир Каракачанов и Валери Симеонов са гласували против.Малко по-късно това се потвърди и от думите на самия Симеонов, който обясни, че не само министри на патриотите са гласували против, а и такива от ГЕРБ. Общо 8 министри са се обявили срещу ратификацията ма документа, обясни Симеонов, но не пожела да посочи имена. Въпреки това той обясни, че няма проблеми в коалицията.\"Не търсете политическо противопоставяне. Случват се и такива неща на МС, мнозинството надделя. Нещата отиват към корекция на текстовете със съпътстваща декларация\", коментира Симеонов. Той обаче поясни, че против са гласували тези му колеги, които били нормално сексуално ориентирани. До голяма степен той и колегите му, били успокоени с обещанието за съпътстващата декларация, в която НС да уточни българската позиция. \n                    ", "date": "2018.01.03", "title": "МС одобри Истанбулската  конвенция, няма да има „трети пол“"}
{"url": "http://www.monitor.bg/a/view/41919-%D0%91%D0%BE%D1%82%D1%8C%D0%BE-%D0%91%D0%BE%D1%82%D0%B5%D0%B2-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%93%D0%BE%D1%80%D0%BD%D0%B0-%D0%B1%D0%B0%D0%BD%D1%8F/", "text": "\n                    Криминалистът Ботьо Ботев проверява нередностите в нашумялата столична детска градина в „Горна баня“. Това съобщи кметът на София Йорданка Фандъкова.Забавачката се прочу след като от общината уволниха директорката Мариана Иванова с мотивите, че е приемала деца по втория начин и е събирала пари за плуване на ръка. Иванова обаче отрече твърденията и даже обяви, че върху нея е оказван натиск за прием на деца от страна на кмета на „Овча купел“ Христина Семерджиева и шефката на дирекция „Образование“ към Столичната община Мария Минчева. И двете отхвърлиха обвиненията на вече бившата директорка и заявиха, че искат да си изчистят имената и даже ще стигнат до съда. Иванова показа и смс изпратен от Семерджиева, в който е изписано ЕГН и име на дете и накрая пише „ако е възможно”. От своя страна районната кметица заяви, че „един есемес не е натиск, изпратила съм само един есемес. Имам право да пращам есемеси, на когото си поискам, това не означава натиск“. Зам.-кметът Тодор Чобанов е категоричен, че в показаното съобщение няма натиск.Родители недоволни от уволнението на Иванова се събраха днес сутринта на протест пред Столичната община. Фандъкова е категорична, че всеки, за който се докаже, че е нарушил правилата, ще понесе отговорност. Това ще се случи, след като приключи проверката на Ботьо Ботев. Докладът му ще бъде изпратен на компетентните орган, каза кметицата. Тя припомни, че проверките в детската градина за възложени след сигнали за финансови нарушения.\n\n\n                    ", "date": "2018.01.03", "title": "Ботьо Ботев проверява столичната градина в „Горна баня“"}
{"url": "http://www.monitor.bg/a/view/74888-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BE%D1%82%D0%BF%D1%83%D1%81%D0%BD%D0%B0-15%D1%82%D0%B5-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%91%D0%90%D0%9D/", "text": "\n                    Кабинетът отпусна допълнителните 15 млн. лева за БАН, съобщи просветният министър Красимир Вълчев след края на правителственото заседание.Той припомни, че парите са били договорени още преди празниците, парите ще бъдат диференцирано разпределени според резултатите от отделните научни институти в БАН. Шефът на БАН акад. Юлиан Ревалски пък уточни, че това ще става спрд специални критерии, който пък ще бъдат съгласувани с МОН и финансовото ведомство.15-те млн. лева са включени в проект на споразумение между МС и БАН, което кабинетът одобри.. С него двете страни се договарят да работят съвместно за по-силно обвързване на научната дейност и финансирането на БАН с конкретни обществено значими, секторни или институционални задачи, е записано в мотивите на решението.Ревалски обясни, че така ще се подобрят научните изследвания в България като цяло, а от БАН високо оценяват диалога с премиера Бойко Борисов. Част от парите ще отидат за младите учени. Предоставената сума за БАН е от планираните в централния бюджет средства за наука.В решението е записано, че на МОН се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища.\n\n\n                    ", "date": "2018.01.03", "title": "Кабинетът отпусна 15-те млн. лева за БАН"}
{"url": "http://www.monitor.bg/a/view/47172-%D0%9C%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%91%D0%93-%D0%B7%D0%B0%D0%BF%D0%BB%D0%B0%D1%82%D0%B0-%D0%B3%D0%BE%D1%80%D0%B8-2-%D0%BF%D1%8A%D1%82%D0%B8-%D0%BF%D0%BE%D0%BC%D0%B0%D0%BB%D0%BA%D0%BE-%D1%82%D0%BE%D0%BA-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B0%D1%82%D0%B0/", "text": "С най-ниското месечно възнаграждение в Люксембург харчат по 12 302 КВтч, ние - 2700\n                    С минималната заплата у нас от 510 лв. можем да си позволим да изхарчим 2 пъти по-малко ток, отколкото с германския месечен най-нисък доход от 1600 евро, изчисли „Монитор“.Жителите на Федералната република могат горят месечно по 5246 киловатчаса, а ние - около 2700.Много по-голяма е разликата, цели 7,8 пъти е в покупателната ни способност за електроенергия в сравнение с финландците. В страната на Дядо Коледа с минималната заплата от 3350 евро могат да си позволят цели 21 203 киловатчаса месечно. Поданиците на Великото херцогство Люксембург пък с 1993 евро минимална месечно възнаграждение безпроблемно биха изхарчили 12 302 киловата, а французите - с около 1500 евро - 8757 киловатчаса.Иначе наистина можем да се похвалим с най-ниска цена в ЕС на електроенергията за бита от 0,096 евро за КВтч.Най-високата от 0,305 евро за киловатчас е в Германия и Дания, сочат още данните на Евростат.Латвия с минималната им заплата от 380 евро могат да използват месечно 2390 киловатчаса. Така балтийската страна е единствената в ЕС, която е зад нас. Причината е, че там цената за битовите потребители е 0,159 евро за киловатчас.От съседите ни, които са в Общността, в Гърция цената е 0,194 евро, а в Румъния - 0,12 евро. Южните и северните ни съседи обаче имат по-високи минимални заплати, отколкото ние и могат да си позволят да изгорят почти колкото нас. Не така обаче стоят нещата с другите страни, с които граничим. Най-ниското месечно възнаграждение от 260 евро в Македония стига за 3170 КВтч, като цената там е 0,082 евро за киловатчас. В друга бивша югорепублика - Сърбия, където минималната заплата е 252 евро абонатите на електрофикационните дружества могат да си позволят да изгорят 3818 киловатчаса. В западната ни съседка цената на киловатчас е 0,066 евро.Доста повече ток - 4543 КВтч мотат да изхарчат в Турция с минималното си месечно възнаграждение, което е 477 евро, сочат още данните на Евростат.В друга балканска страна от ЕС - Хърватия минимумът от 3300 куни, които се равняват на 440 евро би стигнал за 3667 киловатчаса, като цената на тока там за битовите потребители е 0,12 евро за киловатчас. От бившите соцстрани потребителите в Словения плащат най-скъп ток - по 0,161 евро за киловатчас. Там обаче с минималната заплата от 791 евро могат да изгорят 4913 киловатчаса.В запътилата се да излиза от ЕС Великобритания битовите потребители плащат по 0,177 евро за киловатчас. С минималната заплата от 1200 паунда поданиците на британската кралица могат да си позволят да харчат месечно по 7627 киловатчаса или 2,8 пъти повече, отколкото абонатите на трите ерепета в България.\n\n\n                    ", "date": "2018.01.03", "title": "Минималната БГ заплата гори 2 пъти по-малко ток от германската"}
{"url": "http://www.monitor.bg/a/view/49916-%D0%A1%D0%BB%D0%B5%D0%B4-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0%D1%82%D0%B0-%D0%B2-%D0%9D%D0%BE%D0%B2%D0%B8-%D0%B8%D1%81%D0%BA%D1%8A%D1%80-%D0%9F%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BE%D0%B3%D0%BB%D0%B5%D0%B4%D1%8A%D1%82-%D0%B2-%D0%BA%D1%8A%D1%89%D0%B0%D1%82%D0%B0-%D1%81-%D0%BF%D0%B5%D1%82%D1%82%D0%B5-%D1%82%D1%80%D1%83%D0%BF%D0%B0/", "text": "Откриха в гората и безжизненото тяло на издирваната майка\n                    \n\n\n                    ", "date": "2018.01.03", "title": "Крадец се крил в имот до къщата на ужасите в нощта на касапницата в Нови Искър (ОБНОВЕНА)"}
{"url": "http://www.monitor.bg/a/view/79381-%D0%92%D1%80%D0%B0%D1%82%D0%B0%D1%82%D0%B0-%D0%B2-%D0%BF%D0%BE%D0%BB%D0%B5%D1%82%D0%BE-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0-%D0%B1%D1%80%D0%B0%D0%B2%D0%B0/", "text": "\n                    Сигурно сме от малкото в ЕС, имащи поговорка, оприличаваща закона като врата в полето, през която минават само лудите. За едни това е остатък от робството, за други - висша форма на рационализъм.През лятото данъчните направиха много акции по морето, хванаха много търговци в крачка, които „икономисват“ хартията в касовите апарати и не дават на клиентите бележки. За подобно нарушение бирниците им запечатваха дюкяните и кръчмите, но собствениците им бързо ги прехвърляха на други предприемачи, най-често - само на книга, и така обектът, уличен в издънката, продължаваше да работи. На практика трудът на данъчните отиваше на вятъра. Сега с влезли в сила промени в закона за ДДС става възможно обектите да се затварят за срок до месец, независимо кой е притежателят им. Санкцията ще се налага по местонахождение и така далаверите ще са по-малко. Остава ни само да се надяваме, че търговците няма да измислят някоя нова хитрина, за да не минат през вратата в полето. Трудно можем да отречем, че не са изобретателни. Почти винаги успяват да намерят оставените волно или неволно вратички в законите и наредбите, за да реализират далаверите си.Подобни комбинации като правило ощетяват хазната и в нея остават по-малко пари за харчове за шосета, здравеопазване, образование, пенсии и други неща от обща необходимост. Със сигурност същите далавераджии, които нареждат на наетите от тях работници и избягват използването на касовите апарати, са сред най-недоволните от дупките по пътищата например, липсата на маркировка по тях или от счупените лампи пред входа на къщата им. Спорно е обаче дали имат малко съвест да си спомнят колко пъти са измамили хазната. От същата хазна, от която биха дошли парите за нова лампа. Всички подобни субекти обаче имат готов отговор за постъпките си и смятат, че трябва само на тях да им е добре, а не бюджетът да е пълен.Явно всичко опира до манталитета. В страните от бившия „гнил капитализъм“, които сега са наши приятели и съюзници, сериозният бизнес предпочита да се отчита чинно с данъците. Затова там са и по-богати. Е, в някои от страните, най вече по-близо до топлите морета, също обичат да не издават касови бележки. За подобни случаи обаче в Италия финансовата полиция дебне и „услужливите“ клиенти, които правят комбина с търговците и не искат касови бележки за покупката си. Та на излизане от магазина, ако бъдат хванати, ги чака глоба от 150 евро. Поне така беше допреди няколко години. Сега може и да са я качили. У нас заложихме на лотария с касови бележки и предметни награди.Остава ни надеждата, че масовото използване на безкасовите плащания е другият път, който постепенно ще обезсмисли „забравянето“ да се издават касови бележки и други подобни трикове, ощетяващи всички данъкоплатци. И така мераците да не се минава вратата в полето ще намалеят просто защото бравата й ще е електронна и ще следи и обиколните пътища.\n\n\n                    ", "date": "2018.01.03", "title": "Вратата в полето с електронна брава"}
{"url": "http://www.monitor.bg/a/view/72713-%D0%A2%D1%80%D1%8A%D0%BC%D0%BF-%D0%BA%D1%8A%D0%BC-%D0%9A%D0%B8%D0%BC-%D0%9C%D0%BE%D1%8F%D1%82-%D0%B1%D1%83%D1%82%D0%BE%D0%BD-%D0%B5-%D0%BF%D0%BE%D0%B3%D0%BE%D0%BB%D1%8F%D0%BC-%D0%B8-%D1%80%D0%B0%D0%B1%D0%BE%D1%82%D0%B8/", "text": "\n                    \n\n\n                    ", "date": "2018.01.03", "title": "Тръмп към Ким: Моят (бутон) е по-голям и работи"}
{"url": "http://www.monitor.bg/a/view/56598-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-3-%D1%8F%D0%BD%D1%83%D0%B0%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    Родените в третата декада може да започнат деня с проблем и неприятности в отношенията у дома и на работното място. Денят изисква равнопоставеност и смирение, отказ да се прави и постига нещо на всяка цена. Природата се стреми да запази статуквото на пълнолунието. Постарайте се в отношенията ви да има баланс. Така ще избегнете конфликти и натяквания, че нещо не правите по правилата. Кръвта се обновява, връзките навлизат в нова фаза на взаимно зачитане и разбиране. Влезте в положението на другия.Работа-4Пари-5Любов-4Късмет-5Здраве-5 Вземете важните решения сутринта. Следобед ще трябва да се съобразявате с изискванията и мненията на околните, да правите желани и нежелани компромиси. В този ден крясъците разболяват. И не помисляйте да влизате в скандали и да предизвиквате околните с лични забележки и критика. Не отстоявайте мнението си на всяка цена. Добре е да се посвиете малко, да направите място и на някой друг на яслата, на която до момента сте се разполагали сами. Ще се наложи да делите отговорности и пари.Работа-4Пари-5Любов-5Късмет-4Здраве-4 Влезте в ролята на обединител и помирител. Днес и природата се стреми да запази статуквото на пълнолунието. Бъдете справедливи при даване на оценки и мнения. Ще се наложи да взимате тежки решения, в които не бива да се дава предимство на никоя от страните, а да се спазват правилата и установения ред. Не се карайте с никого, намерете златната среда в отношенията дори това да ви коства нежелани компромиси и отстъпки. Вървите към подновяване на прибързано прекратени връзки. Дайте си втори шанс и в любовта.Работа-5Пари-4Любов-5Късмет-5Здраве-5 Внимавайте с техниката, която ползвате. До обед проблемите ще са повече за родените в третата декада. Не си нарушавайте спокойствието и това на околните. Ще имате полза в бъдеще, ако в този ден проявите разбиране към близки и колеги. В този ден е добре да разделим залъка си с някого, да се помирим със себе си и с околните. Оставете за друг път служебната амбиция, погледнете нещата от друг ъгъл и се постарайте да действате в екип. Не е ден за лов на пернати. Добре е за пътуване и търговия с животни. Кръвта се обновява.Работа-4Пари-5Любов-5Късмет-4Здраве-4 Не си нарушавайте комфорта на никаква цена. Не е ден за активни служебни инициативи и действия от позиция на силата. Забравете и за безцеремонното отношение към околните. Ще постигнете много с търпение, такт и дипломатичност. Днес крясъците разболяват и вредят. Бягайте от места и хора, които не успяват да си овладеят нервите. Вечерта ще получите предложения и покани, които ще отворят нова страница в личните ви и служебни отношения. Преценете добре всички ползи и загуби. Набирате скорост и в утрешния ден правите силен ход.Работа-5Пари-5Любов-5Късмет-5Здраве-5 Не правете прибързан избор, а позволете на всяко чувство да се разгърне. Това което смятате да дадете само на един разделете между двама. В момента имате шанс да привлечете съмишленици и да излезете от периода на изолация. Днес е полезно да се прави прочистване на връзките, да се чисти дома и работното място. Проверете с какви наличности и възможности разполагате. Прекарайте този ден без излишна служебна и делова активност. Оставете другите да покажат какво могат. До два дни ще се окажете предпочетени и незаменими.Работа-5Пари-4Любов-5Късмет-4Здраве-5 Родените в третата декада да бъдат внимателни, да не се напрягат излишно и да спазват правилата. За предпочитане е да се изолирате от шума наоколо, да не сте прекалено действени и активни в отношенията у дома и на работното място. Ден за тихи семейни занимания, за почиствене и пречистване. Дайте си сметка на какво ще наблегнете в следващите дни, какво настина искате да имате и да постигнете. Днес и природата е смирена и се опитва да запази хармонията на пълнолунието. Смирете се и вие.Работа-4Пари-4Любов-5Късмет-4Здраве-4 Станете рано, почистете, подредете си нещата така, както искате, както ви е приятно и функционално. Преминаваме на нова навивка на развитие, която ще изисква от вас повече отговорности и зачитане мнението на околните. До 5-и на обед ще трябва да се справите с проблеми, спънки и ограничения на работното място и у дома. Този ден ви е даден за размисъл и подреждане на приоритетите. Не бързайте да правите важни служебни и лични ходове преди да сте преценили всички плюсове и минуси от действията си.Работа-4Пари-5Любов-5Късмет-5Здраве-4 Един хармоничен и благ ден, в който ще изпаднат от класацията хората проявяващи злоба, агресия и завист. Оставете за друг път служебната амбиция. Ще ви се отрази добре малко уединение от общия шум наоколо. Ден за почистване, за преглед на наличностите, за подредба на приоритетите и нещата, с които предстои да работите и да се занимавате в бъдеще. Луната започва да намалява, а това е добър момент за пречистване и изхвърляне на всичко ненужно, за да се направи място за новото, което още тази вечер ще дойде.Работа-5Пари-5Любов-5Късмет-4Здраве-5 Не бързайте със служебната активност, ако не искате да си навлечете неприятности или да ви стоварят чуждите грижи и недовършена работа. Родените в третата декада да бъдат внимателни с техника и транспорт и по възможност до обед да действат в уединение и желание за ненамеса в работата на другите. С напредването на деня излизате от зациклянето и още тази вечер може да получите изгодно предложение. Печели този, който може и знае да чака. Не е ден за лов, но вие може да уловите шанса на неочаквано място.Работа-5Пари-4Любов-5Късмет-4Здраве-4 Започнете деня с прочистващи и разчитващи процедури у дома или на работното място. Не е ден за старт на нови инициатниви, за активна работа и поставяне на ултиматуми. Работете в уединение и не споделяйте плановете си. Ще усещате натиск и ще срещате стената на неразбирането. Днес всеки се е затворил и капсуловал в черупката на личния си интерес и нужди. Трудно ще съберете единомишленици. Вечерта може да получите вест, и покана помагащи да се ориентирате в ситуацията. До петък планирайте, но не бързайте с делата.Работа-4Пари-5Любов-5Късмет-4Здраве-5 Съветът на деня е да не плувате срещу течението, да се оставите на спокойния поток на размишлението и отговорностите у дома. Сега е време за прочистване, пречистване и подредба на приоритетите. Не бързайте с амбицията да постигнете или уредите нещо на всяка цена. Може да се окаже, че посоката вече е сменена и подходът трябва да се коригира. Направете някои проучвания и се ориентирайте в ситуацията, в която се намирате. Не предизвиквайте и не подклаждайте скандали. Останете зад кадър до утре.Работа-5Пари-5Любов-5Късмет-4Здраве-5 Личната ви година е шестица. Очаквйте придобивки и нова любов. Настъпват генерални промени в начина ви на работа и живот. Предстои ви неравностойно обвързване в посока на чувствата, но това не значи, че няма да ви донесе щастие. Ще получавате по заслуги. Пригответе се повече да давате и да се грижите за близки и любими.Родените днес имат дарбата да омиротворяват, да напасват, да разделят дори и неделимото, така че всички да са доволни. Постарайте се да дадете добро образование на този малък дипломат.Заченатите днес ще обичат природата и животните. Ще пътуват и опознават света от различна гледна точка. Много хора ще търсят подкрепа и утеха при тях. Възможна е дарба за лечителство.\n\n\n                    ", "date": "2018.01.03", "title": "Хороскоп за 3 януари, сряда"}
{"url": "http://www.monitor.bg/a/view/1934-%D0%9C%D0%97-%D1%81%D1%8A%D0%B2%D0%B5%D1%82%D0%B2%D0%B0-%D0%98%D0%B7%D0%B1%D1%8F%D0%B3%D0%B2%D0%B0%D0%B9%D1%82%D0%B5-%D1%81%D0%B0%D0%BC%D0%BE%D0%BB%D0%B5%D1%87%D0%B5%D0%BD%D0%B8%D0%B5-%D0%B8-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82/", "text": "\n                    Грипът е заразно заболяване, което се наблюдава всяка година през есенно-зимния период. Причинява се от няколко вируса - А, В и С, които не могат да се различат симптоматично.Характерно е внезапното начало с втрисане, висока температура, общо неразположение, болки в мускулите и ставите. Периодът от заразяването до появата на първите симптоми е средно 2 до 5 дни.Заразяването става по въздушно-капков път – чрез кихане и кашляне, но вирусите са устойчиви във външната среда и могат да преживеят няколко часа върху повърхности и запрашена среда. Вирусите се предават от болни на здрави хора основно чрез секрета, който се отделя от носа и устата при кихане и кашляне. Честото измиване на ръцете и доброто проветряване намалява възможността за заразяване от околните предмети и повърхности.Наблюдават се пневмонии, синуити, отити, миокардити и др. Най-уязвими за развитието на усложнения са малките деца и възрастните с хронични заболявания. Често това са вторични бактериални инфекции.Ваксинирането със сезонна противогрипна ваксина е най-ефективният метод за предпазване от грипна инфекция. Противовирусните препарати се използват за лечение с цел намаляване продължителността на боледуване и риска от усложнения. Те са най-ефективни ако се приемат в първите 24 до 48 часа от появата на симптомите.Използването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат.Избягвайте близък контакт с болни лица. Избягвайте местата с много хора и масовите мероприятия.Ако сте болен, стойте на безопасно разстояние от другите, за да ги предпазите от заболяване. Избягвайте използването на обществения транспорт при възможност.Използвайте хирургическа маска, ако имате такава възможност.При заболяване останете вкъщи, не ходете на работа или училище и не излизайте по други причини.Измивайте редовно ръцете си със сапун и вода, особено след кихане и кашлица.Покривайте устата и носа си с ръка или кърпичка за еднократна употреба при кашлица и кихане. След употреба изхвърляйте носните кърпички в кофата за битов отпадък.При липса на условия за миене на ръцете използвайте влажни хигиенни кърпички за ръце.Почиствайте твърдите повърхности като дръжки на врати, телефони, дистанционни управления и други често с обикновен почистващ препарат.При липса на усложнения грипът се лекува в домашни условия с медикаменти, които облекчават симптомите и достатъчно количество течности.Не прибягвайте до самолечение. Потърсете медицинска помощ при първите симптоми за грипните заболявания.  \n\n\n                    ", "date": "2018.01.03", "title": "МЗ съветва: Избягвайте самолечение и градския транспорт "}
{"url": "http://www.monitor.bg/a/view/23459-%D0%91%D1%80%D0%B8%D0%B0%D1%82%D0%BE%D1%80%D0%B5-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%B5-%D1%81-%D0%BC%D0%BB%D0%B0%D0%B4%D0%B0%D1%82%D0%B0-%D1%81%D0%B8-%D0%B6%D0%B5%D0%BD%D0%B0/", "text": "Грегорачи се нанесе със сина им в луксозен мезонет в Рим\n                    Бившият шеф на отбора на „Рено“ от Формула 1 Флавио Бриаторе се разведе с 30 години по-младата си съпруга Елизабета Грегорачи. Двамата вече са подписали всички документи, а адвокат по делото е била известната миланска адвокатка Анамария Бернардини, която има голяма репутация в бракоразводните дела.Първоначално информацията за развода на 67-годишния Бриаторе и бившата моделка беше публикувана в списание „Оджи” и отречена, но впоследствие и двете страни потвърдиха раздялата с уточнението, че всичко е минало в приятелски тон. Грегорачи ще получи солидна издръжка от милионера, както и луксозен мезонет в Рим, където се приюти заедно със седемгодишния им син Натън Фалко.Бракът между Бриаторе и Грегорачи продължи близо 10 години. Двамата се венчаха през май 2008 г., а две години по-късно се роди синът им.Лично френският кардинал Пол Пупар води церемонията в базиликата \"Санто Спирито ин Сасия\", която е в близост до Ватикана. Сред 350-те гости на събитието бяха босът на Формула 1 Бърни Екълстоун, премиерът на Италия Силвио Берлускони и бившият министър-председател на Испания Хосе Мария Аснар, дизайнерът Лучано Бенетон, селекционерът на Англия Фабио Капело, вицепрезидентът на „Милан“ Адриано Галиани, бившият шеф на „Ферари“ Жан Тод, както и извелият Италия до световната титла на Мондиал 2006 Марчело Липи.Бриаторе и Грегорачи все пак изкараха заедно два пъти повече, че и отгоре от предишния брак на бизнесмена. През 1983 г. той се жени за Марси Склобом, с която се развежда след едва 4 години.Дълго време Флавио поддържа имидж на плейбой. Знае се, че е излизал с повечето от най-красивите жени в света – от Наоми Кембъл до Хайди Клум. От последната дори има дъщеря Лени, родена през 2004 г., която беше осиновена от бившия съпруг на германския супермодел Сийл през 2009-а. \n\n\n                    ", "date": "2018.01.03", "title": "Бриаторе се разведе с младата си жена"}
{"url": "http://www.monitor.bg/a/view/74144-%D0%91%D0%B8%D0%B2%D1%88%D0%B8-%D0%B3%D1%80%D0%B0%D1%86%D0%B8%D0%B8-%D1%81%D0%B5-%D0%BE%D1%82%D0%B4%D0%B0%D0%B4%D0%BE%D1%85%D0%B0-%D0%BD%D0%B0-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D1%8F/", "text": "\n                    Бившата гимнастичка Цветелина Найденова, която година след приключване на спортната си кариера се върна в залата, но вече като треньор, се похвали, че е на топло в Тайланд.Носителката на бронзов медал с ансамбъла от олимпийските игри в Рио де Жанейро пусна свои снимки в „Инстаграм” от остров Пукет, където е на почивка с приятели.Друго от „златните момичета” - Ренета Камберова, пък се радва на екзотиката на остров Бали. Заедно с половинката си - специалистът по архитектура Благой Гоцев, тя реши да избяга от студа в Европа и замина за Индонезия.Там двамата се наслаждават на местната флора и фауна, както и на културните забележителности. Те вече посетиха Гората на маймуните в Убуд - природен резерват и храмов комплекс, който е една от най-известните атракции на Бали.Рени бе очарована от възможността да даде на орангутанче да пие вода от шише, а също така и да се качи върху слон.\n\n\n                    ", "date": "2018.01.03", "title": "Бивши грации се отдадоха на пътешествия"}
{"url": "http://www.monitor.bg/a/view/40483-%D0%9C%D0%B0%D0%B9%D0%BA-%D0%A2%D0%B0%D0%B9%D1%81%D1%8A%D0%BD-%D0%BF%D1%80%D0%B0%D0%B2%D0%B8-%D1%84%D0%B5%D1%80%D0%BC%D0%B0-%D0%B7%D0%B0-%D0%BA%D0%B0%D0%BD%D0%B0%D0%B1%D0%B8%D1%81/", "text": "\n                    Боксовата легенда Майк Тайсън официално влезе в бизнеса с марихуана. Боксьорът се възползва от легализирането на \"тревата\" в Калифорния, за да открие собствено ранчо, наричайки го \"училището за отглеждане на марихуана на Майк Тайсън\".Фермата няма да е просто разсадник, а ще има и изследователски център с екип от учени, който трябва да доказва ползите от употребата на канабиса.Ранчото е в пустинята и в близост до бивша база на военновъздушните сили, като целта на Тайсън и партньорите му е да върнат хората в района, създавайки работни места.\n\n\n                    ", "date": "2018.01.03", "title": "Майк Тайсън прави ферма за канабис"}
{"url": "http://www.monitor.bg/a/view/63077-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D0%B8%D0%B7%D0%B1%D0%B8%D1%80%D0%B0-%D0%BC%D0%B5%D0%B6%D0%B4%D1%83-%D1%88%D0%B5%D1%81%D1%82%D0%B8%D0%BC%D0%B0-%D0%B7%D0%B0-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BD%D0%B0-%D0%9A%D0%BE%D1%83%D1%82%D0%B8%D0%BD%D1%8C%D0%BE/", "text": "Сделката чупи трансферния рекорд на Острова\n                    Мениджърът на „Ливърпул“ Юрген Клоп ще избира между петима играчи за заместник на звездата Филипе Коутиньо. Както е ясно, бразилският халф е на часове от грандиозен трансфер в „Барселона“, а мърсисайдци ще получат рекордните за клуба 150 милиона евро.Според британската преса „Ливърпул“ настоява да получи накуп 100 милиона евро, които още през януари ще бъдат инвестирани в нов играч. Потенциалните имена са шест - Мануел Лансини (Уест Хем), Томас Лемар (Монако), Юлиан Дракслер (ПСЖ), Желсон Мартинс (Спортинг), Набил Фекир (Лион) и Леон Горецка (Шалке). Именно последният пък е фаворит на Клоп, който познава добре качествата му от Бундеслигата. За подписа на Горецка обаче „Ливърпул“ ще трябва да спори с германския колос „Байерн“ (Мюнхен). Смята се обаче, че офертата от Англия ще бъде далеч по-сериозна и халфът ще поеме към „Анфилд“.Сделката за Коутиньо ще бъде рекордна и в историята на английския футбол. До момента на върха бе привличането на Пол Погба в „Манчестър „Юнайтед“ за 90 милиона паунда през лятото на 2017-а.Междувременно готвеният трансфер бе потвърден и от лелята на Коутиньо – Инес Мария. Тя пусна снимка от новогодишното тържество на своя племенник, придружена с текст „За последно част от „Ливърпул“. Само преди дни бразилският халф на „Барселона“ Паулиньо пък разкри, че Коутиньо го е помолил да му търси подходяща къща в каталунската столица. От „Ливърпул“ запазват мълчание по въпроса, но неофициално признаха, че преговорите са пред финализиране.\n\n\n                    ", "date": "2018.01.03", "title": "„Ливърпул“ избира между шестима за заместник на Коутиньо"}
{"url": "http://www.monitor.bg/a/view/57792-%D0%96%D0%BE%D0%B7%D0%B5-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D0%BF%D1%80%D0%B0%D1%82%D0%B8-%D0%BE%D1%84%D0%B5%D1%80%D1%82%D0%B0-%D0%B7%D0%B0-%D0%9C%D0%BE%D1%83%D1%80%D0%B0/", "text": "\n                    „Манчестър Юнайтед“ направи официална оферта за крилото на „Пари Сен Жермен“ Лукас Моура. Бразилецът още не е започвал като титуляр през този сезон, като има едва шест мача като резерва. Парижани са готови да се разделят с Моура, но искат в договора за преотстъпване да бъде включена опция за закупуване през лятото за сума от порядъка на 40 милиона паунда. „Юнайтед“ искаше Моура още през 2012 година, но тогава ПСЖ спечели битката за него. 25-годишният бразилец има 212 мача и 44 гола за парижани. През миналия сезон той бе основен играч на тима, след като реализира 19 попадения в 52 срещи във всички турнири. Качествата му пък са високо ценени от мениджъра на „Червените дяволи“ Жозе Моуриньо. В своя медийна изява преди седмици Специалния заяви, че „Моура е играч, който всеки треньор би желал да има в състава си“. Според френските медии самият футболист също е изявил желание да играе през пролетта на „Олд Трафорд“ и сделката най-вероятно ще бъде финализирана скоростно. Ако трансферът стане факт обаче, Моура няма да може да играе за „Манчестър Юнайтед“ в Шампионската лига, тъй като вече има записани минути с екипа на ПСЖ в груповата фаза.\n\n\n                    ", "date": "2018.01.03", "title": "Жозе Моуриньо прати оферта за Моура"}
{"url": "http://www.monitor.bg/a/view/54142-%D0%9F%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%BC%D1%83-%D1%81%D1%82%D0%B0%D0%B2%D0%B0-%D1%82%D1%80%D0%B5%D0%BD%D1%8C%D0%BE%D1%80-%D0%B2-%D0%9A%D0%B5%D1%80%D0%B0%D0%BB%D0%B0/", "text": "\n                    Повече от любопитно име ще наследи Рене Мюлестийн като треньор на „Керала Бластърс“. Начело на индийския клуб, в който играе българската звезда Димитър Бербатов, ще застане бившият национален вратар на Англия Дейвид Джеймс. Той вече бе забелязан по време на тренировката на \"жълтата армия\", след като кандидатурата му е била одобрена от ръководството. 47-годишният страж, който в дългогодишната си кариера във Висшата лига е играл за „Ливърпул“, „Астън Вила“, „Уест Хем“, „Манчестър Сити“ и „Портсмут“, е наясно с обстановката не само в Индия, но и в „Керала Бластърс“, след като през 2014-а за кратко бе играещ треньор на тима.Димитър Бербатов и новият му треньор пък се познават повече от отлично от сблъсъците помежду си във Висшата лига. Нещо повече - през май миналата година двамата бяха част от звездния сблъсък между фондациите на българина и португалската суперзвезда Луиш Фиго на стадион “Васил Левски”.\n\n\n                    ", "date": "2018.01.03", "title": "Приятел на Бербатов му става треньор в „Керала“"}
{"url": "http://www.monitor.bg/a/view/80465-%D0%9D%D0%B0%D0%BF%D0%BE%D0%BB%D0%B8-%D0%B0%D1%83%D1%82-%D0%B7%D0%B0-%D0%BA%D1%83%D0%BF%D0%B0%D1%82%D0%B0-%D1%81%D0%BB%D0%B5%D0%B4-%D0%B8%D0%B7%D0%B4%D1%8A%D0%BD%D0%BA%D0%B0/", "text": "\n                    Лидерът в шампионата „Наполи“ се издъни в турнира за Купата на Италия и отпадна на 1/4-финал след 1:2 у дома от „Аталанта“. Тимоти Кастан вкара първия гол в срещата в 50-ата минута, след което неаполитанците упражниха натиск с двойна смяна и появата на Дрис Мертенс и Лоренцо Инсиние. Това обаче не доведе до желание резултат и „Аталанта“ вкара втори гол, дело на Алехандро Гомес в 81-вата минута. Дрис Мертенс все пак върна интригата в 85-ата минута за 1:2, но неаполитанците не стигнаха до нищо повече в мача и отпаднаха от битката за трофея.На полуфиналите „Аталанта“ ще срещне победителя от торинското дерби между „Ювентус“ и „Торино“, което се игра снощи. На полуфинал вече са „Милан“ и „Лацио“, които излизат помежду си в два мача на 31 януари и 28 февруари. Между битките за купата пък „росонерите“ ще изиграят и два мача с „Лудогорец“ от 1/16-финалите на Лига Европа – на 15 и 22 февруари.\n \n\n\n                    ", "date": "2018.01.03", "title": "„Наполи“ аут за купата след издънка"}
{"url": "http://www.monitor.bg/a/view/87024-%D0%A2%D0%B8%D0%BC%D1%8A%D1%82-%D0%BD%D0%B0-%D0%93%D1%8A%D0%BB%D1%8A%D0%B1%D0%B8%D0%BD%D0%BE%D0%B2-%D1%89%D0%B5-%D0%BF%D0%BB%D0%B0%D1%89%D0%B0-%D0%BD%D0%B0%D0%B5%D0%BC-%D0%BD%D0%B0-%D0%B2%D1%80%D0%B0%D0%B3%D0%B0/", "text": "\n                    „Сампдория“ става едноличен собственик на стадион „Луиджи Ферарис“ в Генуа. Според Repubblica Genova градската управа се е съгласила да продаде съоръжението на „моряците“ за 10 милиона евро. Собственикът на „Сампдория“ Масимо Фереро е искал в сделката да участва и босът на „Дженоа“ Енрико Прециози, но от „грифоните“ не са откликнали. Това не означава, че „Дженоа“ няма да продължи да играе на „Луиджи Ферарис“, но ще трябва да плаща наем на най-големия си съперник в италианския футбол. За настоящия тим на българския национал Андрей Гълъбинов има възможност за построяване на собствен стадион. До такава стъпка обаче може да се стигне само при условие, че се намери купувач за „Дженоа“. Новината определено не бе приета добре от ултрасите, които заплашиха с протести. Лошото финансово състояние на клуба обаче на практика връзва ръцете на тифозите.\n\n\n                    ", "date": "2018.01.03", "title": "Тимът на Гълъбинов ще плаща наем на врага"}
{"url": "http://www.monitor.bg/a/view/23226-%D0%92%D1%82%D0%BE%D1%80%D0%BE%D0%B4%D0%B8%D0%B2%D0%B8%D0%B7%D0%B8%D0%BE%D0%BD%D0%B5%D0%BD-%D0%BA%D0%BB%D1%83%D0%B1-%D0%BD%D0%B0%D0%B4%D1%86%D0%B0%D0%BA%D0%B0-%D0%A0%D0%B5%D0%B0%D0%BB-%D0%9C%D0%B0%D0%B4%D1%80%D0%B8%D0%B4-%D0%B7%D0%B0-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB/", "text": "\n                    Гласеният за „Реал“ (Мадрид) талант от „Валенсия“ Рафа Мир в крайна сметка няма да се озове на “Сантяго Бернабеу”, съобщи Super Deporte. За него е дошла по-изгодна оферта от втородивизионния английски „Улвърхемптън“ и той е избрал нея, като официалното обявяване на сделката е въпрос на време. Тази вечер Мир трябва да лети към Острова за медицински тестове и подпис. 20-годишният нападател отказа да поднови изтичащия си договор с “Валенсия“ и това веднага привлече интереса на световния шампион. Очакваше се Мир да потегли към Мадрид още сега, но предложението от „вълците“ е променило плановете. Офертата на клуба от Чемпиъншип е била за 2 млн. евро - повече от предлаганите от „Реал“ 1.5 милиона евро. Отделно англичаните са се съгласили да дават и по-висока заплата на Мир от евентуалната му на “Бернабеу”, твърди „Марка“. Освен това “вълците” са изкушили играча с обещанието, че той ще бъде част от първия отбор, докато планът на Зинедин Зидан беше да го прати в дубъла, което се е оказало решаващо.\n\n\n                    ", "date": "2018.01.03", "title": "Втородивизионен клуб надцака „Реал“ (Мадрид) за нападател"}
{"url": "http://www.monitor.bg/a/view/76715-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80-%D0%A1%D0%B8%D1%82%D0%B8-%D0%BB%D0%B5%D1%82%D0%B8-%D0%BA%D1%8A%D0%BC-%D1%82%D0%B8%D1%82%D0%BB%D0%B0%D1%82%D0%B0-%D1%81-%D0%BD%D0%B0%D0%B9%D0%B1%D1%8A%D1%80%D0%B7%D0%B8%D1%8F-%D0%B3%D0%BE%D0%BB-%D0%B7%D0%B0-%D1%81%D0%B5%D0%B7%D0%BE%D0%BD%D0%B0/", "text": "Агуеро: Избирам Шампионска лига пред трофея в Англия\n                    „Манчестър Сити“ бързо се завърна към победния ход в Англия и направи нова голяма крачка към титлата. „Гражданите“ удариха с 3:1 „Уотфорд“ на стадион „Етихад“, след като в миналия кръг стъпиха накриво с 0:0 срещу „Кристъл Палас“. Двубоят ще остане в историята с най-бързото попадение за сезона, дело на Рахим Стърлинг в 38-ата секунда. За \"гражданите\" се разписаха още Серхио Агуеро в 63-ата минута, а преминалият и през „Лудогорец“ Кристиан Кабаселе си наниза автогол в 13-ата минута. Почетно попадение за гостите вкара Андре Грей в 82-ата минута. С успеха „Сити“ събра 62 точки и има отново 15 повече от втория „Манчестър Юнайтед“.След двубоя мениджърът на „гражданите“ Джосеп Гуардиола отличи персонално полузащитника Кевин де Бройне. Белгийският национал се контузи в края на мача срещу „Кристъл Палас“ на 31 декември и беше изнесен на носилка. Травмата му обаче не се оказа сериозна и той започна като титуляр срещу „Уотфорд“. „Предложихме му да почива за този мач, но той настоя да играе въпреки болката. Това ми каза много неща за него. Той иска да спечели Висшата лига и ние ще взимаме пример от него”, каза Гуардиола. Той се спря и на травмата на Габриел Жезус, който обаче ще отсъства от терените между 4 и 6 седмици. Испанецът не спести и критиките си за натоварения календар около празниците. “Убиваме футболистите си, като ги караме да играят 11 месеца поред. Разбирам, че в Англия “шоуто трябва да продължи”, но този график не е нормален. Някой трябва да помисли за тях и да ги защити, а федерацията не го прави. Наясно съм обаче, че празничният календар няма да бъде променен“, допълни испанският спец.След мача пък голаджията Серхио Агуеро бе принуден да направи тежък избор. Той бе попитан от репортер кое предпочита – да спечели титлата в Англия или Шампионската лига. Агуеро пробва да се измъкне с отговор „И двете“, но все пак после призна, че Шампионската лига е далеч по-важна. \"Всички в клуба жадуват именно такъв успех. Съдбата на титлата в Англия също не е решена, но ние сме в добра позиция да постигнем успех“, допълни аржентинският нападател.\n\n\n                    ", "date": "2018.01.03", "title": "„Манчестър Сити“ лети към титлата с най-бързия гол за сезона"}
{"url": "http://www.monitor.bg/a/view/26385-%D0%90%D0%BD%D0%B4%D1%80%D0%B5%D0%B5%D0%B2-%D1%81%D0%BA%D0%BE%D1%87%D0%B8-%D1%81-25-%D0%BC%D0%B5%D1%81%D1%82%D0%B0-%D0%B2-%D1%80%D0%B0%D0%BD%D0%B3%D0%BB%D0%B8%D1%81%D1%82%D0%B0%D1%82%D0%B0/", "text": "\n                    Адриан Андреев се изкачи с 25 места до №23 в световната тенис ранглиста на ITF Juniors до 18 год. Великолепното представяне на българина в последните месеци на миналата година му осигури място в основната схема на Откритото първенство на Австралия при юношите.Още един наш тенисист Леонид Шейнгезихт е в топ 50 на ранглистата. Той се изкачи с 39 места до №49.Симон-Антъни Иванов бележи прогрес с 96 места и вече е №203. Още двама българи попадат в първите 1000 в света при юношите. Това са Ивайло Керемедчиев (716-и) и Вениамин Нив (888-и).При девойките Гергана Топалова се изкачи с пет места до №33 в световната ранглиста. Тя също ще бъде част от основната схема на Откритото първенство на Австралия. Даниела Димитрова, която е само на 15 г. се изкачи до №308 при 18-годишните. Елена Тренчева (866-а) и Мелади Тодорова (880-а) също попадат в първите 1000 в света при девойките.След края на юношеската надпревара на „Уимбълдън“ през лятото, първите 22-ма в ранглистата на двата пола до 18 г. ще се класират за младежките олимпийски игри в Буенос Айрес.В по-долната възраст (до 16 г.) Антъни Генов се изкачи до второ място в световната ранглиста. През изминалата година той игра финал на „Мастърс“ турнира в Реджо Калабрия (Ит). В новото класиране Антъни има 1160 точки.\n\n\n                    ", "date": "2018.01.03", "title": "Андреев скочи с 25 места в ранглистата"}
{"url": "http://www.monitor.bg/a/view/41243-%D0%A1%D0%B0%D1%88%D0%B0-%D0%97%D0%B2%D0%B5%D1%80%D0%B5%D0%B2-%D0%B8-%D0%9A%D0%B5%D1%80%D0%B1%D0%B5%D1%80-%D0%B3%D1%80%D0%BE%D0%BC%D1%8F%D1%82-%D1%82%D0%B8%D0%BC%D0%B0-%D0%BD%D0%B0-%D0%9A%D0%B0%D0%BD%D0%B0%D0%B4%D0%B0/", "text": "\n                    Отборът на Германия спечели по категоричен начин срещата си от втория кръг на тенис турнира за смесени двойки \"Хопман къп\" (неофициално световно първенство) в Пърт (Авл). Александър Зверев и Ангелик Кербер спечелиха мача с дуета на Канада с 3-0 победи, без да дадат и един сет на съперниците си при свой втори успех на турнира.Зверев спечели с 6:4, 6:2 срещу Вашек Поспишил за час и 20 минути игра. Саша, №4 в света на сингъл, наниза девет аса за победата. Той постигна три пробива в мача, като не даде на съперника си да стигне до брейк пойнт.Бившата №1 в света Ангелик Кербер пък се справи с Южени Бушер с 6:1, 6:3 само за 59 минути. На смесени двойки Зверев и Кербер надделяха над Поспишил и Бушар с 4:3(2), 4:3(2).Давид Гофен и Елизе Мертенс също записаха 3-0 за Белгия срещу представящите Австралия Дария Гаврилова и Танасис Кокинас.\n\n\n                    ", "date": "2018.01.03", "title": "Саша Зверев и Кербер громят тима на Канада"}
{"url": "http://www.monitor.bg/a/view/30535-%D0%93%D1%80%D0%B8%D1%88%D0%BE-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB%D0%B8%D1%81%D1%82-%D0%BD%D0%B0-%D0%B4%D0%B2%D0%BE%D0%B9%D0%BA%D0%B8-%D0%B2-%D0%91%D1%80%D0%B8%D0%B7%D0%B1%D0%B5%D0%B9%D0%BD/", "text": "Тийнейджър отстрани Раонич във втория кръг на сингъл\n                    Григор Димитров и Райън Харисън от САЩ се класираха за полуфинала при мъжките двойки на тенис турнира в Бризбейн (Авл) с общ награден фонд $528 910. Двамата записаха втора победа, при която отстраниха австралийския тандем Ник Кириос/Мат Рийд със 7:6(2), 7:6(2) за 1 час и 27 минути игра.Димитров и Харисън пробиха за 2:0 в първия сет, но допуснаха бърз рибрейк. Това бяха и единствените пробиви в срещата. В тайбрека на двете части те вземаха солиден аванс и печелеха сравнително лесно.Преди мача на двойки Ник Кириос успя да спечели трудно срещата си на сингъл срещу сънародника си Матю Ебден със 7:6(3), 6:7(5), 6:2, въпреки че получи болезнена контузия на крака. Следващият съперник на поставения под №3 в схемата Кириос е Александър Долгополов (Укр), спрял с 6:1, 6:2 Хорацио Зебалос (Арж).Следващите съперници на Димитров и Харисън на двойки са водачите в схемата Хенри Континен (Фин) и Джон Пийърс (Авл). Те надиграха във втория кръг Ебден и съперника на първата ни ракета на сингъл Джон Милман с 6:4, 6:3.Преди мача с Кириос и Рийд партньорът на най-добрия ни тенисист Харисън пък направи култово изказване. „Григор е невероятен играч, без значение дали играе сингъл, двойки или тройки, каза той. - Каквото и да играе, той е невероятен.“В мачовете на сингъл 18-годишният австралиец Алекс де Минар поднесе изненадата, като отстрани един от потенциалните конкуренти на Димитров - Милош Раонич (Кан), №4 в схемата, след 6:4, 6:4.Джон Милман, известен с това, че успява да изтормози водачите в схемата, какъвто е Григор Димитров сега, пък обяви, че не се притеснява от именития си български съперник, който ще защитава своята титла на този турнир. Милман, който е 128-и в света и играе с уайлд кард, вкара мача си срещу Анди Мъри през 2013 г. в трети сет, макар че загуби с 1:6, 7:5, 3:6, а през 2015-а водеше със сет и пробив и срещу Федерер, когато падна с 6:4, 4:6, 3:6. „За мен стана малко като традиция да играя с водача в основната схема във втория кръг, каза Милнър. - Надявам се да мога да играя освободено срещу Григор. Нямам какво да губя и ще направим добро шоу. Той е страхотен играч и условията тук му харесват.\" Мачът е утре около 13.00 часа наше време.\n\n\n                    ", "date": "2018.01.03", "title": "Гришо полуфиналист на двойки в Бризбейн"}
{"url": "http://www.monitor.bg/a/view/39532-%D0%9B%D0%B5%D0%B2%D1%81%D0%BA%D0%B8-%D1%81%D0%B5-%D0%BF%D0%BE%D0%B4%D1%81%D0%B8%D0%BB%D0%B8-%D1%81-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB/", "text": "Разпределителят Ван Харлеем дебютира срещу \"Добруджа 07\"\n                    Мъжкият волейболен отбор на \"Левски\" започна годината с внушителен трансфер. До края на сезона екипът на \"сините\" ще носи холандският национал Даан ван Харлеем. 28-годишният разпределител направи няколко тренировки с тима и се очаква да бъде картотекиран за Суперлигата. Ван Хаарлем ще направи официален дебют за „Левски” при гостуването на \"Добруджа 07\" за Купата на България. Мачът е на 8 януари от 18.30 ч. в зала „Добротица” в Добрич. Победителят ще се класира за финалите в Монтана от 12 до 14 януари.Ръководството на \"Левски\" очаква до важния мач да бъде картотекирано и другото чуждестранно попълнение – руснакът Евгений Баннов. Той вече изигра два мача за отбора, но в европейските турнири.\"Идването ми в \"Левски София\" беше най-доброто решение за мен, това е голям клуб, спечелил доста титли в България, сподели в интервю за сайта на \"сините\" Ван Харлеем. - Миналата година мъжкият отбор не се е представил толкова добре, но дано с моето идване нещата да се променят. След като получих предложението, се позамислих малко. Не за друго, а защото е далече от дома ми. За мен обаче е важно да играя, тъй като догодина има световно първенство и се надявам отново да бъда част от националния отбор. Тук ще тренирам добре и ще участвам в мачове срещу равностойни отбори, което винаги е важно.\"Даан ван Харлеем призна, че не е играл срещу България като национал, но се надява да го направи на световното през 2018 г., на което страната ни е домакин заедно с Италия.\n\n\n                    ", "date": "2018.01.03", "title": "\"Левски\" се подсили с холандски национал"}
{"url": "http://www.monitor.bg/a/view/51968-%D0%94%D0%B6%D0%BE%D1%88%D1%83%D0%B0-%D1%81%D1%80%D0%B5%D1%89%D1%83-%D0%9F%D0%B0%D1%80%D0%BA%D1%8A%D1%80-%D0%BD%D0%B0-31-%D0%BC%D0%B0%D1%80%D1%82-%D0%B2-%D0%9A%D0%B0%D1%80%D0%B4%D0%B8%D1%84/", "text": "\n                    \n                                        Световният шампион по бокс в тежка категория във версиите IBF, IBO и WBA Антъни Джошуа (Вбр) ще се бие срещу носителя на титлата на WBO Джоузеф Паркър (Нова Зеландия) на 31 март в Кардиф. Това уточниха щабовете на двамата професионални боксьори след дълги преговори. Още по-дълги пък ще са те за прецизиране на всички детайли около боя за четирите шампионски пояса. В договора има и клауза за реванш при победа на новозеландеца.Джошуа (20 мача, 20 победи с нокаут) има гарантирани 65-70% от приходите от двубоя или около 20 милиона евро, без значение от резултата в мача. Паркър (24 мача, 24 победи, 18 с нокаут) ще заработи 30-35 процента или около 10 милиона евро.Победителят от мача ще се срещне по-късно през годината със световния шампион на WBC Дионтей Уайлдър (САЩ), който ще направи доброволна защита на титлата си на 3 март срещу кубинеца Луис Ортис в Ню Йорк.\n                    \n                                    ", "date": "2018.01.03", "title": "Джошуа срещу Паркър на 31 март в Кардиф"}
{"url": "http://www.monitor.bg/a/view/41736-%D0%9F%D0%BE%D1%87%D0%B8%D0%B2%D0%BD%D0%B8%D1%82%D0%B5-%D0%B4%D0%BD%D0%B8-%D0%BD%D0%B0%D0%BF%D1%8A%D0%BB%D0%BD%D0%B8%D1%85%D0%B0-%D0%BF%D1%81%D0%B8%D1%85%D0%B8%D0%B0%D1%82%D1%80%D0%B8%D1%8F%D1%82%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Многото почивни дни покрай Коледните и Новогодишните празници препълниха пловдивската психиатрия с пациенти. 140-те легла в така наречените „остри отделения” са напълно запълнени с пловдивчани с шизофренни психози и депресивни разстройства. Най-много пациенти е имало в първия работен ден на Новата година, когато пред кабинетите е имало опашки. Според специалистите почивните дни покрай празници обострят психичните заболявания на хората, които в повечето случаи се чувстват самотни.\n\nНа ден през приемно-диагностичния блок преминават поне по 10 души с тези заболявания, като част от тях се хоспитализират, тъй като при тях е необходима активна терапия. Останалите се насочват към домашно лечение, обясни началникът на блока д-р Теодора Арабаджиева. 20 606 души в Пловдив и региона се водят на учет в местната психиатрия. Според лекарите бройката на болните се е увеличила в последните години. \n                    ", "date": "2018.01.03", "title": "Почивните дни напълниха психиатрията в Пловдив"}
{"url": "http://www.monitor.bg/a/view/25853-%D0%92%D1%81%D1%8F%D0%BA%D0%BE-%D0%B2%D1%82%D0%BE%D1%80%D0%BE-%D1%85%D0%B0%D0%BF%D1%87%D0%B5-%D1%81%D0%B5-%D0%B8%D0%B7%D0%BD%D0%B0%D1%81%D1%8F-%D0%BE%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Близо 60% от лекарствата, внесени от страни от Европейския съюз, се изнасят обратно под формата на паралелен експорт, съобщи Ваня Добрева, председател на Асоциация „Хипофиза“. Това означава, че всяко второ хапче е обект на експорт.\n\nОсвен това през последните две години 2/3 от фирмите не са декларирали намерения за износ в Изпълнителната агенция по лекарствата, каза още Добрева позовавайки се на справки от институциите.\n\n„От здравна каса поискахме информация за 15 медикамента, които според информацията, която получихме, са най-често изнасяни. Това, което те подадоха е, че има случаи, в които броят опаковки по активни протоколи са повече от броя платени опаковки, както и обратното - платени са опаковки от касата, за които насреща не стоят протоколи“, заяви тя.\n\nСпоред изчисления на пациентските организации 1,5 милиарда е размерът на паралелния износ на лекарства.\n\nД-р Стойчо Кацаров – председател на Центъра за защита правата в здравеопазването посочи, че проблемът не е в износа на медикаменти, а в това, че хора остават нелекувани.\n\n„Пълна какафония е с тези лекарства - разлики от десет пъти между изписани протоколи и платени лекарства, което според нас практически няма как да стане. Виждахме разлики от платени опаковки инсулин - единия месец 300 опаковки, другия месец 30 опаковки - как да го обясним това нещо. Тези 130 пациента не са си били инсулина ли? Те нямаше да са живи, ако не са го направили това нещо“, коментира д-р Кацаров.\n\nОт центъра, който е неправителствената организация обобщиха, че интересът на пациентите не е защитен оптимално заради пропуски в координацията между различните контролиращи институции.\n\n \n                    ", "date": "2018.01.03", "title": "Всяко второ хапче се изнася от България"}
{"url": "http://www.monitor.bg/a/view/30614-%D0%9F%D1%80%D0%B0%D0%B2%D0%B8%D0%BB%D0%BD%D0%BE%D1%82%D0%BE-%D0%B7%D0%B0%D1%85%D1%80%D0%B0%D0%BD%D0%B2%D0%B0%D0%BD%D0%B5-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D1%83%D1%81%D0%BF%D0%B5%D1%85%D0%B0/", "text": "\n                    Правилното захранване след разтоварващ режим гарантира успеха. Като начало се препоръчват крем супите, но без картофена, както и зеленчуковите. Те не бива да са много солени. Едва на третия ден може да бъде включена пилешката супа.\n\nВ никакъв случай не посягайте към сладкишите. Въглехидратите в тях ще се натрупат на депо много бързо, тъй като организмът е стресиран от режима и при най-малко количество на нездравословна храна, трупа запаси, които след това се разграждат изключително трудно.\n\nКонсумирайте месо с мярка, но в никакъв случай пържено. Най-добре се приемат от организма пилешкото, телешкото и заешкото, както и рибата. Хапвайте ги варени, печени и задушени с малко сол, но всякога със свежа салата.\n                    ", "date": "2018.01.03", "title": "Правилното захранване гарантира успеха "}
{"url": "http://www.monitor.bg/a/view/49367-%D0%A0%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%9D%D1%8E%D0%B9%D0%BE%D1%80%D0%BA%D1%81%D0%BA%D0%B8%D1%8F-%D0%B1%D0%B0%D0%BB%D0%B5%D1%82-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0/", "text": "\n                    Ръководителят на Нюйоркския балет Питър Мартинс подаде оставка от поста си, след като бе обвинен в сексуален тормоз. Сигналът бе подаден анонимно в началото на декември, от когато стартира и разследването по случая. Досега Мартинс, който заема длъжността си в продължение на повече от 30 години, беше в принудителен отпуск до достигането на финални заключения по случая. Вместо това обаче той обяви решението си да се пенсионира с писмо до борда на директорите. „Отрекох и ще продължа да отричам, че съм участвал в подобни сценарии на сексуално посегателство. Обвиненията нанесоха болезнени щети върху мен и моето семейство. По този начин се надявам да сложим край на този разпад“, отбелязва 71-годишният Мартинс в изявлението си.\n\nПредседателят на борда на директорите на балета Чарлз Шарф отдаде почит на Мартинс за работата му, но въпреки това уточни, че разследването няма да бъде прекратено. „Приемаме обвиненията изключително сериозно и очакваме разследването да протече безпристрастно и ще приключи скоро“, обясни той.\n\nТова не е първият случай на обвинения срещу Мартинс, макар доскоро те да бяха единствено за физическо и вербално насилие. Още през 1993 г. танцьорът Джефри Едуардс подава сигнал срещу ръководителя на балета, но до реални последствия така и не се стига. Общо петима артисти са подавали оплакване срещу Мартинс през годините. Сред тях се откроява и 12-годишно дете, учило при него. По думите му Мартинс го държал в „смъртоносна хватка“ по време на репетиция.\n                    ", "date": "2018.01.03", "title": "Ръководителят на Нюйоркския балет подаде оставка"}
{"url": "http://www.monitor.bg/a/view/57902-%D0%A0%D0%BE%D1%83%D0%B7-%D0%9C%D0%B0%D0%BA%D0%B3%D0%B0%D1%83%D1%8A%D0%BD-%D0%BE%D0%BF%D0%B8%D1%81%D0%B2%D0%B0-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D1%81-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%B2-%D0%BA%D0%BD%D0%B8%D0%B3%D0%B0-%D0%B8-%D1%81%D0%B5%D1%80%D0%B8%D0%B0%D0%BB/", "text": "\n                    Американската актриса Роуз Макгауън ще разкрие подробности от сблъсъка си със скандалния продуцент Харви Уайнстийн в документалната поредица „Гражданката Роуз“, чийто първи епизод ще бъде излъчен по E! на 30 януари. Сериалът ще проследи подготвката на издаването на автобиографичната книга на звездата от „Чародейките“ Brave, чиято премиера отново е заложена за края на месеца.\n\nОстаналите четири епизода от документалната поредица, сред чиито изпълнителни продуценти е и Макгауън, ще бъдат излъчени през пролетта.\n\nАктрисата бе сред първите, които проговориха за сексуалния тормоз, наложен им от Уайнстийн. Тя намеси в казуса и колегата си Бен Афлек. По думи на Макгауън, носителят на „Оскар“ от години е бил наясно с деянията на продуцента, но не е направил нищо по въпроса. С документалната си поредица пък тя се надява да \"подсили\" посланието си за храброст и оцеляване, както и да покаже, че с помощта на изкуството и радостта от живота хората могат да намерят изцеление от злото.\n                    ", "date": "2018.01.03", "title": "Роуз Макгауън описва сблъсъка с Уайнстийн в книга и сериал"}
{"url": "http://www.monitor.bg/a/view/80708-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D0%BE%D1%82%D0%B3%D0%BB%D0%B5%D0%B6%D0%B4%D0%B0-%D0%BA%D1%80%D0%B0%D0%B2%D0%B8/", "text": "\n                    Силиконката Джулиана Гани си отглежда цяло стадо крави, но не добитък, а под формата на плюшени животинки. Русокосата изкусителка и съпругът й - фитнес-инструкторът Станимир Ташев, колекционират играчките и украсяват дома си с тях. Точно заради това, Мис Силикон 2013 кацна в любовното гнездо на „ВИП брадър“ с малка краваичка в ръце и не се раздели с нея по време на целия си престой. Изкуствени пеперуди също са неизменна част от интериора на двойката.Междувременно Гани промени решението си да отпразнува любовта си със Станимир на голяма церемония. „Ако почувствам в някакъв момент, че искам, ще направя и втора сватба”, заяви пред bTV тя. Двамата си казаха заветното „да“ през август на скромно тържество в родния й Пловдив. За булчинската си рокля Джулиана заложи на изрязано деколте, с което по традиция подчерта третия си чифт гърди. Красавицата е категорична, че не бърза да се сдобие с наследник, защото това би повлияло негативно на кариерата й.\n\n\n                    ", "date": "2018.01.03", "title": "Джулиана Гани отглежда крави "}
{"url": "http://www.monitor.bg/a/view/35648-%D0%A4%D0%B5%D0%BD%D0%BE%D0%B2%D0%B5-%D0%B8%D0%B7%D0%B1%D0%B8%D1%80%D0%B0%D1%82-%D0%BF%D0%B5%D1%81%D0%BD%D0%B8%D1%82%D0%B5-%D0%B7%D0%B0-%D1%88%D0%BE%D1%83%D1%82%D0%BE-%D0%BD%D0%B0-%D0%93%D1%80%D0%B0%D1%84%D0%B0-%D0%B2-%D0%9D%D0%94%D0%9A/", "text": "\n                    След историческия концерт в „Арена Армеец“ миналия април Влади Ампов-Графа се готви за нов мащабен звуков десант - този път в зала 1 на НДК. Датата е 27 ноември, а новината бе обявена съвсем дискретно завчера със събитие във Фейсбук. В него Влади стимулира феновете си да подредят желания от тях плейлист. „Сондирам мнения, важно ми е хората да кажат кои техни любими парчета искат да чуят. В сетлиста за НДК ще влязат много нови песни, ще има доста интересни визуални решения и като цяло атмосферата ще е много по-арт. Както и в „Арена Армеец“, така и тук няма да разсейваме публиката с балет и излишни фойерверки.“, сподели за „Монитор“ Влади.\n\nНа сцената той ще бъде подкрепен от обичайните заподозрени - Борислав Бояджиев – DJ Borche (барабани), Мирослав Иванов (китара), Васето Крумов (китара), Александър Обретенов (бас), Краси Тодоров (пиано), Венци Трифонов (саксофон и арменски дудук) и вокално трио „ЛаТиДа“. Проверка на „Монитор“ показва, че ден след обявяването на ивента само в социалните мрежи и без абсолютно никаква гръмка реклама билетите са започнали да се топят като лански сняг. В мрежата на eventim.bg пропуските се продават на цена от 30 до 60 лв.\n\nСъвсем скоро Графа ще пусне нов сингъл с международно участие и авторитетната визия тип „Кръстникът“ от постера на концерта има пряка връзка с парчето. Пазарен факт до пролетта ще стане и концерта от „Арена Армеец“ на DVD и CD.\n\n \n\n \n                    ", "date": "2018.01.03", "title": "Фенове избират песните за шоуто на Графа в НДК "}
{"url": "http://www.monitor.bg/a/view/32533-%D0%A5%D0%B0%D0%B9%D0%B4%D0%B5-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82/", "text": "Бърз преглед на вносните артисти, които си заслужава да чуем на живо през 2018-та\n                     Новата година обещава по-тих тропот от бастунчета на музикални ветерани, кратък, но настоятелен звън от токовете на някои класици, и вятърът на промяната в струните на цигулари със статута на рок звезди като Дейвид Гарет. Обявените само към момента концерти са повече от интригуващи, а 2018-та на ниво културен календар тепърва ще се разгръща. „Монитор“ направи бърз преглед на световните звезди, които с визитата си у нас ще разбутат съвсем заслужено както семейните ни бюджети, така и скуката в матрицата на ежедневието.„Повярвайте ми, не навсякъде е така. Имате невероятна енергия. С вас говорим на един език.“ – това бе една от прощалните реплики, които Роджър Уотърс изрече на фона на разбития декор на Стената на стадион „Васил Левски“ преди четири години. Идейният двигател на Pink Floyd се завръща, за да събори нова поредица от емоционални бариери у феновете. Този път мястото на срещата е „Арена Армеец“, датата е 4 май, а билети на цена от 70 до 180 лв се продават в eventim.bg и ticketpro.bg.Артистът, чиито лайфове са символ за съвършената симбиоза между философски послания, визуални ефекти и прогресив рок от класа, ще представи у нас траковете от новия си албум Is This The Life We Really Want. Столицата ни е част от европейския лег на турнето Us + Them („Ние плюс тях“), чиито старт е в началото на 2018 г. Своеобразен кръстник на турнето е песента Us And Them, която е част от издадения през 1974 г. и продаден в мултимилионен тираж албум на Pink Floyd The Dark Side of the Moon.   Кой не е чакал Desert Rose за бис, кой не знае що е то „елей-елей“ във вокалния речник на Стинг, и кой не е раздирал гласни струни на припева с лека чупка в ханша заради ориенталския елемент? Негово поп величество мистър Гордън Съмнър включи София в световната промообиколка за албума 57th & 9th и „Арена Армеец“ се оказа най-доброто място за афтърпарти на първия учебен ден за стотици родители и поотрасналите им деца. През юни бившият учител по литература с олющен бас ще ни докара до нов душевен оргазъм, и то два пъти – на 19-ти и 20-ти юни в Пловдив. Имайки в предвид магичния заряд на локацията – Античният театър, шоуто със сигурност ще бъде преживяване, за което ще се говори с месеци. Добрата новина е, че в сетлиста на гениалния артист влизат точно три песни от 57th & 9th, сред които най-якaта безспорно е посветената на Принс и Дейвид Боуи „50, 000“. Всичко останало, от едно заглавие до следващо, ще бъде учебник за сътворението на мейнстрийм класики с душа – от шедьоври на The Police като Every Little Thing She Does Is Magic, So Lonely и Message In A Bottle, до солови отрочета на мистър Съмнър като Fields of Gold и Shape Of My Heart. Поради лимитирания капацитет на Античния организаторите са пуснали в продажба само 3000 билета. Те са на цени от 110 до 190 лв. Тази група е велика. Нищо, че от 30 години слушаме едни и същи бас линии за гръбнак, а солата на Стив Харис моментално предизвикват подскоци на едно краче. Човек и добре да живее рано или късно попада на концерт на Iron Maiden и обикновено си тръгва щастлив. Лично аз реших да скоча в клишето на детските си години и ги гледах за пръв път едва на последния им лайв тук в „Арена Армеец“. Освен факта, че дойдоха с Best Of-сетлист, няма какво да се каже за Брус Дикинсън и компания. Те са просто институция и ще ви накарат да скочите в ластичните си джинси независимо от жегата на 22 юли в Пловдив. Концертът им идва като ексклузивна дата към фестивала Hills of Rock, а билетите са на цена от 70 лв. Очаквайте на сцената в района на Гребния канал цирк (в най-добрия смисъл), защото турнето Legacy of the Beast е вдъхновено от едноименната мобилна игра и комикс на Maiden.  Да гледаш Kraftwerk на живо е сюрреалистично преживяване с леки „Туин Пийкс“ елементи. На сцената имаш четирима мъже в черно, чиито синтезаторчета са като естествено продължение на ръцете им и всеки звук, изтръгнат от тях, напомня ожесточено разпяване на роботи. Визиите са 90 % от шоуто на германците, но не те ни карат да се чувстваме като заложници на Джуджето в Червената стая на агент Купър – онази, в която демоните и страховете ни се материализират, за да ни върнат препрограмирани с известни бъгове в действителността. Усещането за близки срещи с третия вид идва от статичността на музикантите, които въобще не общуват помежду си и генерират мелодии за полет в космоса с прецизността на хирург. Kraftwerk ни вкарват в нещо средно между машина на времето и компютърна игра а скоростта, с която ще разпънат своя 3D Autoban в столичната зала „Универсиада“ ще определим на 28 февруари. Билети за шоуто  се продават в мрежата на eventim.bg на цена от 69 лв до 99 лв.\n  Жената, която поддържа връзките си с България живи чрез редица силни приятелства и мащабни благотворителни кампании, ще ни просълзи за последно със своето „Облаче ле бяло“ на 19 април в Двореца на културата и спорта в морската ни столица. Два дни по-късно Силви Вартан ще се поклони за бис и в зала 1 на НДК.  Историята на блондинката, в чиито вени тече и арменска и италианска кръв, е добре позната на две поколения фенове и тя я обезсмърти в книгата си „Мама...“. Представянето на томчето в столичния клуб „Перото“ точно преди година звездата започна с откровението: \"Винаги с вълнение се връщам в България, защото корените ми са от тук. Първият престой за мен беше много вълнуващ, когато с брат ми се върнахме тук през 1990 г и създадохме фондацията си в помощ на българските деца и болници. Аз ви имам в сърцето!\".В момента Вартан се радва на изключителен успех като театрална актриса във Франция,а  последният й албум „Париж, София, Лос Анджелис“ отново прославя българщината в гените й.   С харизмата на рок звезда и виртуозността на класически музикант, Дейвид Гарет е еднакъв бонус за всички сетива като сценично присъствие. Наричат го цигуларят на Дявола заради страстта и лекотата, с която смесва жанровете, но и с просто око се забелязва, че той е греховно секси за артист, влюбен в Пиацола и Чейковски. Гарет идва с мащабна кросоувър продукция на 6 юни в „Арена Армеец“, а сетлиста му ще е подчинен на най-доброто от албумите Explosive и Rock Revolution. Първата част от турнето имаше феноменален успех с продадените рекордни 300 000 билета и дава всички предпоставки за дори още по-триумфална втора част, която ще мине през Аржентина, Бразилия, Полша, Прибалтика, Израел, Румъния и, разбира се, България.\n Три месеца преди да отвори бутилка с кайсиева в „Арена Армеец“ Горан Брегович наистина има повод за наздравица – албумът му „Три писма от Сараево“ се нареди сред най-добрите десет в света, оглавявайки класации в Европа и САЩ. В новия си проект Брегович представя културните различия в 11 композиции за класическа, клезмер и ориенталска цигулка. С обединяване на музикалните традиции на християни, евреи и мюсюлмани, “Три писма от Сараево” изпраща послание за любов и етническа толерантност, а всеки закупил билет за шоуто на 13 април ще получи диск с лайв версия на проекта още при влизане в залата. Кръстникът на балканските ритми идва у нас с неизбежния си „Оркестър за сватби и погребения“ и симфоничен оркестър. Билети на цени от 35 до 55 лв се продават в eventim.bg. \n Слушаш Growing Wings на Лара Фабиан и си даваш сметка защо тази жена е част от елитната група на артисти като Патрисия Каас, които не изневеряват на същността си в името на захаросания комерс. Едва ли ще чуете това красиво, почти медитативно парче в наситения с призиви от типа на „разклати я малко тая базука“ роден радиоефир, но пък белгийската прелест ще ви го изпее на живо на 27 март в НДК. Парчето с инди рок гръбнак е част от Camouflage, който е записан по трасето междуСтокхолм, Ел Ей и Брюксел изцяло на английски език. Във финалния траклист влизат 12 песни, които носят характерния за звездата вокален нерв в комбинация с електропоп елементи и класически оркестрални аранжименти. Билети за шоуто на Фабиан в София се продават в eventim.bg на цена от 59 до 159 лв., като всеки закупил пропуск ще получи Camouflage като подарък лично от екипа на певицата. \n\n\n                    ", "date": "2018.01.03", "title": "Хайде на концерт!"}
{"url": "http://www.monitor.bg/a/view/27302-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D1%81%D0%B5-%D1%81%D0%BD%D0%B8%D0%BC%D0%B0-%D1%81-%D0%94%D0%B6%D1%83%D0%BB%D0%B8%D0%B0%D0%BD-%D0%9C%D1%83%D1%80/", "text": "\n                    Българската актриса Мариета Мелроуз получи шанса да размени съвети и творчески опит на снимачната площадка с Джулиан Мур. Бургазлийката, чиято фамилия по паспорт е Илиева, се разписа с участие във филма „Глория“, за който главната роля е поверена на носителката на „Оскар“. Нашето момиче и холивудската звезда имат само една обща сцена, но намират време за разговори по време на репетиции. „Това, което ми направи впечатление е, че нямаше никаква йерархия, всички бяха приятелски настроени. Тя даже се беше подготвила – знаеше ми името. Говорихме си, че съм от България и живея в Ел Ей, а тя в Ню Йорк“, разказа пред bTV Мелроуз.Мариета, която е завършила Кралската академия за театрално изкуство, стига и до финалния кръг на кастинг за главната роля в сериал с Даниел Радклиф, добил популярност като най-известния магьосник Хари Потър.В „Глория“ се включват още Шон Остин („Странни неща“), Джон Търтъро и Майкъл Сжера. Още не е ясна датата на премиерата на продукцията. Сюжетът проследява премеждията на героинята на Мур, която е жена в търсене на любовта, надхвърлила 50-те. На режисьорския стол сяда чилиецът Себастиан Лелио, чийто филм „Фантастична жена“ ще се бори за „Оскар“ тази година.  \n\n\n                    ", "date": "2018.01.03", "title": "Българка се снима с Джулиан Мур "}
{"url": "http://www.monitor.bg/a/view/10086-%D0%92%D0%B8%D0%BA%D1%82%D0%BE%D1%80-%D0%91%D0%BE%D0%B6%D0%B8%D0%BD%D0%BE%D0%B2-%D0%BF%D0%BE%D1%81%D0%B2%D0%B5%D1%82%D0%B8-%D0%92%D1%8A%D0%B7%D0%B2%D0%B8%D1%88%D0%B5%D0%BD%D0%B8%D0%B5-%D0%BD%D0%B0-%D0%BC%D0%B0%D0%B9%D0%BA%D0%B0-%D1%81%D0%B8/", "text": "\n                    Българският режисьор Виктор Божинов посвети дебютния си игрален филм „Възвишение“ на своята майка, която загуби битката си с рака преди години. „Срещнах се с Милен Русков, запознахме се на премиерата на спектакъла \"Възвишение\" на Иван Добчев в Пловдив. Разбрахме се да се видим да говорим в детайли в София. Обаче като се прибрах, ме очакваше удар в личен план. Майка ми беше диагностицирана с рак на белия дроб. Аз потънах. Буквално не се обадих повече на Милен. Трябваше да премина през тежка битка, която продължи 7 месеца и в крайна сметка беше загубена. Човек като мине през такова нещо, по някакъв начин се срива. Тогава в мен проработи идеята, че за да излезе човек от такава ситуация, трябва да започне нещо изключително трудно, с нещо, което да му помогне да се измъкне от цялата тази работа“, призна Божинов пред Impressio.\n\nТой е категоричен, че именно връзката с майка му е и причина да включи майката на Гичо като единствен женски персонаж във филма си, а ролята в крайна сметка отива при съпругата на Божинов – Параскева Джукелова.\n\nСлед като направи премиерата си през ноември, „Възвишение“ събра над 1 милион лева приходи от боксофиса. Сюжетът се завърта около задачата, която Димитър Общи (Филип Аврамов) дава на Гичо (Александър Алексиев) и Асенчо (Стоян Дойчев) – да предадат лично писмо до Дякона. Лентата е вдъхновена от едноименния роман на Милен Русков, а реализацията й отнема на режисьора повече от две години. „Ние се превърнахме в една истинска чета. Успяхме да усетим духа на историята, което превърна участието ни във филма в много повече от актьорска игра“, категоричен е Аврамов по повод ролята си във „Възвишение“.\n\nВъпреки че признава, че екранизирането на последния роман на Русков „Чамкория“ ще е по-скъп и сложен откъм логистика процес, Божинов вече е запретнал ръкави и по този проект. „Дай, Боже, за българското кино да се създадат такива условия, че да можем да създаваме филми като \"Чамкория\". Да се възстановят 20-те години на миналия век на екрана е изключително скъпо. В момента мисля по въпроса. Намерения имаме към романа и като екип, но в момента осмисляме как точно да се случи“, признава още режисьорът.\n                    ", "date": "2018.01.03", "title": "Виктор Божинов посвети „Възвишение“ на майка си"}
{"url": "http://www.monitor.bg/a/view/41575-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D1%80%D0%B5%D1%88%D0%B8-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D0%A1%D0%B5%D1%83%D0%BB/", "text": "\n                    Севернокорейският лидер Ким Чен Ун издаде заповед отдавна затворената гранична \"гореща линия\" с Южна Корея да бъде отворена отново в сряда в 15,30 ч. местно време (06,30 ч. по Гринуич) за разговори, съобщи държавната телевизия на КНДР, цитирана от Ройтерс. Каналът за комуникация цели установяването на официален диалог за изпращането на севернокорейска делегация на зимните олимпийски игри в Южна Корея идния месец.В отговор Южна Корея заяви, че в сряда са установени предварителни контакти със Северна Корея по възстановената презгранична комуникационна линия, предаде Асошиейтед прес.\nЮжнокорейското министерство на националното обединение каза, че Сеул и Пхенян са установили връзка по комуникационния канал в граничното село Панминчжон. Служители най-напред проверяват дали комуникационните линии работят добре.В новогодишното обръщение Ким Чен Ун подаде маслинова клонка към Юга, като заяви, че е готов на диалог. Часове по-късно Сеул се съгласи и предложи преговори на 9 януари именно в граничното селище Панминчжон, за да обсъдят участието на Севера в Олимпийските игри, както и други въпроси от взаимен интерес за подобряване на двустранните отношения.По повод затоплянето на отношенията между двете страни американският в. „Ню Йорк таймс“ коментира, че новогодишното изявление на севернокорейския лидер, когато той предложи преговори с Юга, но същевременно се похвали с бутон за ядрено оръжие крие хитра нова стратегия за започване на преки преговори с Южна Корея, с надеждата да раздели Вашингтон и Сеул, които са съюзници от седем десетилетия.Говорейки за бутона, американският президент Доналд Тръмп се присмя на изявлението от 1 януари на Ким. Той се подигра, като заяви, че има по-голям ядрен бутон от неговия. \"Севернокорейският лидер Ким Чен Ун каза, че ядреният бутон е постоянно на бюрото му. Информирайте го, че аз също имам ядрен бутон, но той е много по-голям и по-мощен от неговия, и моят Бутон работи!\", написа американският президент в Twitter.Междувременно Тръмп обеща да присъди през следващата седмица награди за фалшиви новини. \"Ще обявя награди за \"Най-непочтените и корумпирани медии на годината\" в понеделник в 5 ч. (12 ч. българско време)\", написа държавният глава на САЩ, който често определя като фалшиви новини публикациите, които са критични към неговото правителство. Тръмп добавя, че наградите ще се присъждат за \"Непочтеност\" и за \"Калпаво отразяване\" в различни категории от медиите с фалшиви новини.Тръмп не пропусна и темата с Близкия изток. Той заяви, че ще спре американската финансова помощ за палестинската автономна власт. \"Плащаме на палестинците стотици милиони долари и не получаваме нито признателност, нито уважение. Те дори не искат да преговарят за твърде закъснелия мирен договор с Израел\", написа Тръмп в Twitter. \"Ние изтеглихме от масата Ерусалим - най-тежката част от преговорите, и затова Израел ще трябва да се отплати с повече. Но тъй като палестинците не искат да преговарят за мир, защо изобщо да им правим в бъдеще такива масирани плащания?\", продължи да туитва президентът на САЩ.АП напомня, че той отдавна изразяваше готовност да посредничи за мир в Близкия изток, за да се постигне \"окончателна сделка\".Тръмп разгневи мнозина в Близкия изток, когато обяви миналата година, че САЩ признават Ерусалим за столица на Израел и ще преместят там посолството си. С тази серия от туитове президентът негласно призна, че решението му за Ерусалим проваля плановете на неговото правителство да възобнови мирния процес между израелци и палестинци.\n                    ", "date": "2018.01.03", "title": "Ким Чен Ун отваря канал за диалог със Сеул"}
{"url": "http://www.monitor.bg/a/view/16414-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%B7%D0%B0%D0%BB%D0%B0%D0%B3%D0%B0-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0-%D0%B5%D1%81%D1%82%D1%80%D0%B0%D0%B4%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    Партията \"Форца Италия\" и нейният лидер, бившият премиер Силвио Берлускони, смятат да издигнат кандидатурите на певците Тото Кутуньо и Ал Бано на предстоящите парламентарни избори, писа в. „Месаджеро“.Двамата хитови изпълнителни ще бъдат включени в списъците на кандидатите в избирателните секции в чужбина, където на 4 март ще бъдат определени 18 депутати от близо 1000 членове на двете камари на италианския парламент.Кариерата на Тото Кутунььо започва през 1970 г., когато работи като композитор, включително и за Адриано Челентано, Далида, Мирей Матийо, Джони Холидей и Жо Дасен. Той е бил член на групата Албатрос, с която участва два пъти на фестивала в Сан Ремо. През 1978 г. става солов изпълнител. Две години по-късно печели първа награда на фестивала в Сан Ремо с песента „Solo Noi“. През 1983 г. издава албумът L'Italiano, с включената песен „L'Italiano“, която става най-големият негов международен хит. С песента „Insieme: 1992“ през 1990 година печели конкурса на Евровизия. Отново на фестивала в Сан Ремо през 2005 година се класира за шести път на второ място.Колегата му Ал Бано през ноември обяви, че краят на музикалната му кариера ще настъпи на 31 декември 2018 г. Той става известен като дует с бившата си съпруга Ромина Пауър. През 1967 г. постига първия си голям успех с песента Nel sole. На 26 юли 1970 г. се жени за Ромина Пауър, дъщеря на известния артист Тайрон Пауър. През 1976 г. те участват под името Ал Бано и Ромина Пауър в конкурса Евровизия с песента We'll Live It All Again. На 16 октомври 2001 г. е определен за посланик на добра воля на Организацията по прехрана и земеделие (ФАО) към ООН.През декември Берлускони обяви, че смята да издигне на парламентарните избори през пролетта като обща кандидатура за премиер на ръководената от него десница тази на бившия главнокомандващ на корпуса на карабинерите генерал Леонардо Галители. „Той е много способен човек и е чужд на политиката“ – подчерта в телевизионно интервю Берлускони. Експремиерът не изключи възможността и самият той да застане начело на изпълнителната власт, ако заформената от него дясноцентристка коалиция спечели предстоящия вот. Стига обаче Съдът в Страсбург по правата на човека да уважи неговата молба за отмяна на наложената му от италианския закон забрана да бъде избиран за депутат заради неотдавнашната ефективна присъда срещу него за данъчни нарушения. \n                    ", "date": "2018.01.03", "title": "Берлускони залага на италианска естрада в парламента "}
{"url": "http://www.monitor.bg/a/view/48674-%D0%9A%D0%BE%D0%BD%D1%82%D1%80%D0%B0%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-%D0%B2-%D0%98%D1%80%D0%B0%D0%BD/", "text": "\n                    Десетки хиляди демонстранти, подкрепящи режима, се събраха днес в различни ирански градове, за да осъдят \"размириците\", избухнали в страната през последните дни. Това показват кадри, излъчени в пряк ефир от държавната телевизия, предадоха \"Франс прес\".\n\nВдигнали плакати, заклеймяващи \"размирниците\", демонстрантите скандираха лозунги в прослава на върховния лидер - аятолах Али Хаменей, а също така \"Смърт на Америка\", \"Смърт на Израел\" и \"Смърт на Монафег\", както властите наричат иранската групировка \"Муджахидините на народа\" (\"Муджахидин халк\"), организация, която иска режимът от 1979 г. да бъде свален.\n\n\"Кръвта във вените ни е подарък за нашия лидер\" и \"Няма да оставим лидера сам\", скандираха други, а трети искаха смърт за подстрекателите, предаде \"Ройтерс\".\n\n \n\nТелевизията показа кадри от масови демонстрации в градове като Ахваз на югозапад, Арак в Централен Иран, Илам в западната част от страната, Горган на север и западния Керманшах. През последните дни в Иран се състояха протести срещу икономическите трудности и властта. Общо 21 души бяха убити в сблъсъци от началото на протестите на 28 декември в Машхад.\nПрезидентът Хасан Рохани нарече протестиращите \"незначително малцинство\" и добави, че народът ще им даде отпор. Той допълни, че властта при нужда ще мобилизира милиони хора, за да се справят с безредиците.\n\nДемонстрациите продължават тази сутрин след спокойна нощ в Техеран, където през трите предходни нощи имаше малки демонстрации, съобщиха медии и организатори.\n\n\"Не са публикувани никакви данни за сблъсъци или арести в Техеран\", съобщи късно снощи агенция ИЛНА, близка до реформаторите. По улиците имаше и по-малко полицаи, констатираха журналисти от АФП. Но в град Ленджан, провинция Исфахан, двама души стреляха с пушка срещу полицейски пост пред участък и банкова сграда и избягаха, съобщи на сайта си държавната телевизия.\n\nВластите съобщиха, че от събота в Техеран са арестувани 450 души и още стотици в провинцията.\n                    ", "date": "2018.01.03", "title": "Контрапротести в подкрепа на властта в Иран"}
{"url": "http://www.monitor.bg/a/view/5710-%D0%9B%D0%BE%D1%88%D0%BE-%D0%B2%D1%80%D0%B5%D0%BC%D0%B5-%D0%B2-%D0%BB%D0%B8%D1%86%D0%B5%D1%82%D0%BE-%D0%BD%D0%B0-%D0%95%D0%BB%D0%B5%D0%B0%D0%BD%D0%BE%D1%80-%D0%BC%D0%BE%D1%80%D0%B8-%D0%97%D0%B0%D0%BF%D0%B0%D0%B4%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "Един загинал и 9 ранени от бурята във Франция\n                    Един човек загина и 10 бяха ранени при преминаването на бурята Елинор през Франция. Айфеловата кула бе затворена за посетители заради силните ветрове, които връхлетяха френската столица, съобщи компанията, която е оператор на най-известната забележителност в Париж, предаде АФП.\nЗападната, северната част на Франция, както и парижкият район бяха засегнати от бурята Елинор, която предизвика многобройни прекъсвания на електрозахранването и нарушения във въздушния транспорт. По обед в сряда тя се насочи към източната част на страната.\nЕлинор е четвъртата буря, която връхлита Франция от началото на декември, след Ана Бруно и Кармен, припомня АФП. Без ток останаха около 200 000 домакинства в Северна Франция, включително 30 000 в парижкия район, съобщи френската електроснабдителна компания Enedis.\nВетровете на бурята Елинор достигна скорост от 140 километра в час. В социалните медии се появиха снимки на потрошени автомобили, преобърнати скелета и изкоренени дървета. Около 2000 души са ангажирани с възстановяването на доставките на тока в 49 френски департамента.\nВетрове със скорост до 117 километра в час засегнаха най-голямото парижко летище \"Шарл де Гол\". Летищните власти посочиха, че графика на полетите е нарушен, като има леки закъснения заради предпазните мерки, които се взимат, за да се качат безопасно пътниците на самолетите.\nНа 1 януари снежната буря \"Кармен\", бушувала в Западна Франция, остави временно без електричество около 40 000 домакинства в областта Бретан, припомня Ройтерс.Елинор не пожали и Великобритания. Силната буря с пориви на вятъра от около 160 км/ч връхлетя през нощта Великобритания и Ирландия.\nТя бе съпроводена от силни дъждове, градушка и мълнии, десетки хиляди домакинства в Ирландия и Великобритания останаха без ток, заради преобърнали се автомобили бяха затворени мостове и шосета. Изключително високи приливни вълни предизвикаха частично срутване на пристанищна стена в графство Корнуол, Югозападна Великобритания.\nБурята премина и над Белгия и причини материални щети. Скоростта на вятъра там е достигала 110 км/ч. Според местни хора това е била най-силната буря, която помнят. Съобщава се за изкоренени дървета и за клони, паднали върху автомобили, за множество наводнени приземни помещения и отнесени покриви, за селища без ток.Въздушното движение на летище Схипхол в Амстердам също беше спряно. Много полети бяха отменени или отложени. Говорител на аерогарата заяви, че тази сутрин авиокомпаниите са отменили 176 от предвидените общо 1200 пристигащи и заминаващи полети. Очаква се този брой да нарасне, тъй през деня бурята ще се усили и ще има пориви на вятъра до 120 км/ч. \n\n\n                    ", "date": "2018.01.03", "title": "Лошо време \"в лицето\" на Елинор мори Западна Европа"}
{"url": "http://www.monitor.bg/a/view/11661-%D0%9D%D0%B5%D1%80%D0%B0%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BC%D0%B5%D0%B6%D0%B4%D1%83-%D0%BF%D0%BE%D0%BB%D0%BE%D0%B2%D0%B5%D1%82%D0%B5-%D0%B2-%D0%B7%D0%B0%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0%D0%BA%D0%B0%D0%B7%D1%83%D0%B5%D0%BC%D0%BE-%D0%B2-%D0%98%D1%81%D0%BB%D0%B0%D0%BD%D0%B4%D0%B8%D1%8F/", "text": "\n                    Исландия стана първата страна в света, в която е незаконно да се плаща по-малко на жените, отколкото на мъжете, за една и съща работа, съобщи в.\"Метро\".\n\nНовият закон за равното заплащане при половете влезе в сила на 1 януари.\n\nСпоред новите разпоредби компаниите с над 25 служители ще трябва да получат правителствен сертификат, с който да се доказва, че отговарят на изискването за равноправно заплащане на половете.\n\nАко компаниите не могат да го докажат, са заплашени от сериозни глоби.\n\nЗаконът бе обявен на 8 март миналата година по повод Международния ден на жената и е част от усилията на Исландия да премахне разликата в заплащането на мъжете и жените до 2022 година.\n\nНаселението на Исландия наброява 323 000 души. Страната е на първо място по равенство на половете през последните девет години според Световния икономически форум.\n                    ", "date": "2018.01.03", "title": "Неравенството между половете в заплащането - наказуемо в Исландия"}
{"url": "http://www.monitor.bg/a/view/40292-%D0%A5%D1%80%D0%B8%D1%81%D1%82%D0%B8%D1%8F%D0%BD%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%8F%D1%82-%D1%81%D1%8A%D1%8E%D0%B7-%D0%B8%D1%81%D0%BA%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D0%BD%D0%B5-%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Баварските съюзници на германската канцлерка Ангела Меркел заявиха, че непълнолетните кандидати за убежище би трябвало да бъдат подлагани на медицински проверки за установяване на възрастта, предаде Ройтерс.\nХристиянсоциалният съюз (ХСС) призова в проекторезолюция непълнолетните кандидати за убежище да бъдат подлагани на задължителни проверки, когато има съмнение за тяхната възраст.\nЕкспертът на ХСС по вътрешната политика Щефан Майер каза, че медицинските проверки в други страни на Европейския съюз като Швеция и Австрия са установили, че значителна част от предоставената от кандидатите за убежище информация е невярна.\nТой заяви, че \"много привилегии като доста по-комплексни грижи и забрана за депортиране са свързани със статута на непълнолетните\".\nГерманската медицинска асоциация каза, че проверката за установяване на възрастта може да бъде неетична и неточна. \"Изследването е трудно, скъпо и доста несигурно\", каза ръководителят на асоциацията Франк Улрих Монтгомъри. При проверката, която може да включва изследване на зъбите и костите на китките с рентген, хората са излагани на радиация. При нормални обстоятелства това е недопустимо без медицински показания, освен при разследване на престъпления, заяви той.\nДебатите за установяване на възрастта на непълнолетни кандидати за убежище без придружител се засилиха миналата седмица след смъртта на 15-годишно германско момиче, намушкано с нож. Полицията посочи като заподозрян бившия приятел на момичето, който е афганистански мигрант. Момчето казва, че е на 15, но бащата на момичето смята, че афганистанецът е по-голям.\nПрез последните три години в Германия са регистрирани почти 70 000 непълнолетни кандидати за убежище без придружител. Критици на правителствената политика твърдят, че някои от тях може да не са непълнолетни, а да представят неверни данни за възрастта си, за да получават допълнителни помощи и защита от депортиране.\n                    ", "date": "2018.01.03", "title": "Християнсоциалният съюз иска определяне на възрастта на бежанците в Германия "}
{"url": "http://www.monitor.bg/a/view/34951-%D0%94%D0%B5%D1%81%D0%B5%D1%82%D0%BA%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%9F%D0%B5%D1%80%D1%83/", "text": "\n                    Най-малко 48 са жертвите от автобусната катастрофа в Перу вчера, предаде Асошиейтед прес, като се позова на полицията.\n57 души пътували към столицата Лима в автобус, който бил ударен от трактор и пропаднал в урва, движейки се по опасен участък от магистрала, наречен \"Дяволската дъга\". Там пътят е тесен, със стръмни завои и често покрит с мъгла. Автобусът се преобърнал и паднал на покрива си върху тясна плажна ивица до Тихия океан, до която няма път.\n\"Много е тъжно, че в нашата страна стана такава голяма катастрофа\", заяви президентът Педро Пабло Кучински.\nСпасители продължили и през нощта да търсят оцелели в трудно достъпния район на около 70 км от Лима. Пожарникари и полицаи успели да транспортират петима тежко ранени в близка болница. Повечето пътници в автобуса се връщали в Лима след като отпразнували Нова година извън столицата.\nМинистърът на транспорта Бруно Гиуфра каза, че по първоначални данни и двете превозни средства са се движели с голяма скорост, когато са се ударили\nПо пътищата на Перу често стават катастрофи, посочва АП. През 2016 г. те са взели 2600 жертви.\n                    ", "date": "2018.01.03", "title": "Десетки загинаха при автобусна катастрофа в Перу "}
{"url": "http://www.monitor.bg/a/view/88703-%D0%9C%D0%BE%D0%BD%D1%82%D0%B8%D1%80%D0%B0%D1%82-%D0%B7%D0%B0%D0%B3%D1%80%D0%B0%D0%B6%D0%B4%D0%B5%D0%BD%D0%B8%D1%8F-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B2-%D0%9D%D1%8E-%D0%99%D0%BE%D1%80%D0%BA/", "text": "\n                    Стотици нови постоянни заграждения ще бъдат монтирани на Таймс скуеър и на други места в Ню Йорк, за да не може пешеходци да бъдат нападани с автомобили, предаде Асошиейтед прес.\nОбщината ще похарчи 50 милиона долара за различни мерки за защита, включително монтиране на 1500 метални заграждения на ключови места в града, съобщи кметът Бил де Блазио.\n\"През 2017 г. нюйоркчани станаха свидетели на ужасяващата способност на хора, които искат да ни наранят - в метрото, на велосипедните алеи или на Таймс скуеър\", каза кметът. \"Знаем, че трябва да положим още повече усилия за да опазим хората. Затова потърсихме най-добрите начини да обезопасим нашите улици и обществени пространства и съставихме план за действие. Хората трябва да могат да се движат навсякъде безопасно\", каза Де Блазио.\nАП напомня, че през май мъж, който според полицията е бил дрогиран, блъскаше с автомобил хора в разстояние на близо три пресечки и уби млада жена. Накрая автомобилът бе спрян от метално заграждение.\nПо дължината на тротоара на Седмо авеню бяха поставени временно бетонни блокове, докато общинските служители предложат по-добро решение.\nНа Хелоуин последовател на Ислямска държава нападна с камион хора по натоварена велосипедна алея до Световния търговски център и уби 8 души. Край велоалеята също бяха поставени временни заграждения, добавя АП.\n                    ", "date": "2018.01.03", "title": "Монтират заграждения срещу терористи в Ню Йорк"}
{"url": "http://www.monitor.bg/a/view/64266-%D0%95%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8-%D0%9C%D0%B0%D0%BA%D1%80%D0%BE%D0%BD-%D0%B2-%D0%BF%D0%B5%D1%82%D1%8A%D0%BA/", "text": "\n                    В програмата на визитата на турския президент Реджеп Тайип Ердоган във Франция на 5 януари се предвижда и подписване на споразумение за сътрудничество с френско-италианския консорциум Юросам, пише в.\"Хабертюрк\". Изданието посочва, че това ще даде възможност на Турция да осъществява сътрудничество с Юросам за разработване в бъдеще на национална система за противоракетна отбрана. Вестникът отбелязва, че Турция ще задоволи спешните си нужди от системи за противоракетна отбрана с покупката на ракетни комплекси С-400 от Русия. Юросам от своя страна ще разработва още по-усъвършенстван вариант на използваните сега ракети Аster 30 - системи за ракетна отбрана \"Aster-30 Block 1 NT\", които да влязат в действие след 2023 г. Предвижда се и Турция да участва в тези разработки и по този начин да се сдобие с ракетни системи, с които да задоволи нуждите си през 30-те години на настоящия век. Тези системи ще могат да бъдат интегрирани във военната структура на НАТО.\nВестникът посочва, че по време на официалното посещение във Франция в петък Ердоган ще разговаря с френсикя си колега Еманюел Макрон. Очаква се в центъра на разговорите да бъдат регионални въпроси, сред които темите за Ерусалим, Сирия, Ирак и борбата срещу тероризма, както и отношенията Турция-ЕС.\nТурските вестници отделят място на първите си страници на протестите от последните дни в Иран. В публикация по темата в.\"Акшам\" пише, че след САЩ и Израел, на сцената на протестите в Иран, отнели живота на 30 души, се е намесил и иранският клон на терористичната организация ПКК (Кюрдска работническа партия) - Пейжак. Организацията е призовала за продължаване на протестните действия до промяна на управлението. Вестникът цитира изявление на организацията, в което се казва, че за постигането на коренна промяна всички действия са законни. Изданието посочва, че в протестните действия са започнали да играят активна роля и кюрдските партии в западната част на Иран. Същевременно вестникът отбелязва, че турският външен министър Мевлют Чавушоглу е обсъдил развитията в телефонен разговор вчера с иранския си колега Мохамад Джавад Зариф. Вестникът цитира също декларация на турското външно министерство, в която се отправя призив за избягване на подстрекаващи външни намеси.\n                    ", "date": "2018.01.03", "title": "Ердоган при Макрон в петък "}
{"url": "http://www.monitor.bg/a/view/81851-%D0%9C%D0%B0%D1%82%D0%B5%D0%BC%D0%B0%D1%82%D0%B8%D0%BA-%D0%BE%D1%82-%D0%9B%D0%B0-%D0%A1%D0%B0%D0%BF%D0%B8%D0%B5%D0%BD%D1%86%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%8C%D0%BE%D1%80/", "text": "\n                    Професорът по математика в римския университет \"Ла Сапиенца\" Руджеро Фреди се оказал популярен герой от гей порно филми, който бил разконспириран от неговите студенти.\nВ продукциите с ниско художествено съдържание Фреди фигурирал под артистични псевдоним Карлос Мази. Всичко започнало с невинно селфи, което Руджеро сам пуснал в мрежата. С него той се представил гол до кръста като напомпан с мускули мачо. Но някой от неговите студенти, който не бил безразличен към гей порното, след известно време се сетил, че го е гледал в съвсем друго амплоа. Новината бързо се разпространила сред студентите и те започнали да търсят неговите стари XXX филми.\nПреди да стане професор, Фреди с охота се снимал в порно продукции с мъже. За да спечели повече пари от участията си, той заминал за САЩ. В Сан Франциско Руджеро се снимал в два порно филма, в които играл главната роля. Когато се завърнал отново в Италия през 2013 година, той получил магистърска степен по математика.\nПреподавателят не се срамувал от своето минало. От порно участията си той спечелил доста пари, а и снимачния процес намирал за много увлекателен. Сега се гордеел и с двете си професии,тъй като \"те отразявали същността на неговата личност\".\n                    ", "date": "2018.01.03", "title": "Математик от Ла Сапиенца се оказа порноактьор"}
{"url": "http://www.monitor.bg/a/view/48637-%D0%A0%D1%83%D1%81%D0%BA%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D1%81%D0%B5-%D0%B5-%D1%80%D0%B0%D0%B7%D0%B1%D0%B8%D0%BB-%D0%BD%D0%B0%D0%B2%D1%80%D1%8A%D1%85-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D0%A1%D0%B8%D1%80%D0%B8%D1%8F/", "text": "\n                    Руски военен хеликоптер Ми-24 се е разбил в Сирия на 31 декември при аварийно кацане поради техническа неизправност, а двамата пилоти са загинали, според руските информационни агенции, които цитират съобщение на министерството на отбраната, предадоха Ройтерс и Асошиейтед прес.\nСпоред министерството хеликоптерът е летял към град Хама, когато е катастрофирал в неделя, опитвайки се да извърши извънредно кацане на 15 км от летището. На борда е имало и механик, който е ранен и е бил спешно откаран в руската военновъздушна база в Хмеймим, където му е оказана необходимата медицинска помощ.\nОт министерството добавят, че срещу хеликоптера не е стреляно.\n                    ", "date": "2018.01.03", "title": "Руски хеликоптер се е разбил навръх нова година в Сирия"}
{"url": "http://www.monitor.bg/a/view/84883-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%B3%D0%BE%D1%82%D0%BE%D0%B2-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BC%D0%B0%D1%81%D0%BA%D0%B8%D1%80%D0%B0%D0%BD/", "text": "\n                    Избягалият в Белгия бивш каталунски лидер Карлес Пучдемон обмисля различни нестандартни начини да се върне в Испания, за да поеме поста си на регионален лидер съгласно резултатите от проведените в края на годината местни избори в автономната област, съобщи испанският в \"А Бе Се\". Вестникът се позовава на обкръжението на политика.\nВземайки предвид действащата заповед за арест на Пучдемон на територията на Испания, политикът размишлява по какъв начин може да се появи в кралството, твърди вестникът. Той е разглеждал възможността да проникне в страната, скрит в багажника на лека кола или маскиран под чуждо име. Имал и такива идеи, като например да мине по планински пътеки или скрит на плавателен съд.\nПучдемон разчита на помощта на някои хора от каталунската полиция, които, както той се надява, няма да му забранят да влезе в регионалния парламент в дена на гласуването на кандидатурата за нов лидер на автономията. Той разчита на това, че ако бъде утвърден на този пост, испанските власти няма да се осмелят да го задържат и да го оставят в ареста, а ако все пак се решат на такива мерки - че Европа няма да ги подкрепи, отбелязва мадридският вестник.\n                    ", "date": "2018.01.03", "title": "Пучдемон готов да се върне в Каталуния маскиран "}
{"url": "http://www.monitor.bg/a/view/41245-%D0%9F%D0%BE%D0%BB%D1%88%D0%B0-%D0%B8-%D0%A3%D0%BD%D0%B3%D0%B0%D1%80%D0%B8%D1%8F-%D0%B8%D1%81%D0%BA%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%B2%D0%BB%D0%B8%D1%8F%D0%BD%D0%B8%D0%B5-%D0%B2-%D0%95%D0%A1/", "text": "\n                    Унгария и Полша искат гласът им да се чува силно при определянето на бъдещето на Европа и твърдо отхвърлят системата на мигрантските квоти в ЕС, каза унгарският премиер Виктор Орбан, цитиран от Ройтерс.\n\"Ние искаме гласът ни да се чува силно, тъй като страните от Централна Европа имат визия за бъдещето на Европа\", подчерта унгарският министър-председател на съвместна пресконференция с гостуващия в столицата Будапеща негов полски колега Матуеш Моравецки.\n\"Миграционната политика на ЕС се провали. Трябва да продължим и занапред да охраняваме границите. Нелегалната миграция трябва да бъде пресечена. Не трябва да приемаме мигранти тук, а да доставяме помощта там, където тя е необходима\", подчерта Орбан.\nМоравецки изрази съгласие с този подход. \"Само суверенни държави могат да решават кого да приемат и кого - не\", посочи новият полски премиер и добави, че \"страните от Централна Европа правят много за успокояване на напрежението по източната граница на ЕС\", като приемат мигранти от Украйна. \"Ние разбираме европейската солидарност и сме готови да оказваме помощ по места\", заяви Моравецки.\nУнгарският и полският премиер обсъдиха и въпроси от сферата на икономическото сътрудничество и развитието на региона.\n\"Страните от Централна Европа и нейните икономически модели функционират добре. Сега това е най-бързо развиващият се регион в ЕС\", посочи Орбан. \"За Полша и Унгария, за цяла Централна Европа е важно развиването на инфраструктурните връзки по направление север-юг\", каза унгарският премиер и добави, че с полския си колега са обсъдили и обединяването на енергийната инфраструктура.\nМиналия месец Орбан, отдавнашен съюзник на Полша в Европейския съюз, даде да се разбере, че Унгария ще блокира всякакви опити за отнемане на правото на гласуване на Полша в Съвета на ЕС, припомня Ройтерс. Това стана, след като Европейската комисия заплаши Полша с такава наказателна мярка заради спорните съдебни реформи.\n                    ", "date": "2018.01.03", "title": "Полша и Унгария искат повече влияние в ЕС "}
{"url": "http://www.monitor.bg/a/view/15245-%D0%97%D0%B0-%D0%B4%D0%BE%D0%BC%D0%B0%D1%82%D0%B8%D1%82%D0%B5-%D0%B8-%D0%BA%D0%BE%D0%BB%D1%86%D0%B8%D1%82%D0%B5/", "text": "\n                    Ние доматите не ги ядем с колците, е казал народът. Очевидно притиснатият от магистратите олигархичен кръг е решил да използва номерът с протестите като щит срещу справедливото възмездие. И да се опита да провали започналото европредседателство на страната ни. Първо на прицел взеха отварянето на възможност за строежа на втори лифт в Банско, междувременно излишно се вдигна пушилка около уволнена директорка на детска градина, а днес изроптаха срещу решението на правителството да предложи на Народното събрание да ратифицира конвенция в полза на уж “третия пол”.\n\nЕ, нека малко посмалят - не Пирин, а чуждите сребърници за “Национален парк “Пирин” защитават. Изобщо не ги е грижа за планината, а още по-малко за хората, които са поставени в неравностойно положение и нямат шанс да и се порадват. Колкото до уволнената шефка, има достатъчно факти, които има кой да прегледа и да даде на съда да реши. Емоциите са излишни, а сянката на едни и същи кукловоди наднича зад инициираните протести. Съмнителен е и балонът “трети пол” - конвенцията съвсем ясно посочва целта: да се спре насилието над жени. Само че това никак не изнася на иначе самопровъзгласилите се за правозащитници. Единствено търсят как да произведат скандал. Но такъв няма. Всеки, който внимателно прочете съдържанието на конвенцията, ще се убеди в това. Не е чудно обаче, че отново се използва двоен аршин от мнимите защитници на човешките права. Зад тях стоят добре познатите на всички НПО-та, които хвърлят последните сламки на давещите се подсъдими магнати.\n                    ", "date": "2018.01.03", "title": "За доматите и колците"}
{"url": "http://www.monitor.bg/a/view/18032-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D1%80%D1%83%D0%BC%D1%8A%D0%BD%D0%B5%D1%86-%D0%BF%D1%80%D0%BE%D0%B4%D0%B0%D0%BB-%D0%B7%D0%BB%D0%B0%D1%82%D0%BD%D0%B8-%D0%BF%D1%80%D1%8A%D1%81%D1%82%D0%B5%D0%BD%D0%B8-%D0%BC%D0%B5%D0%BD%D1%82%D0%B5-%D0%B7%D0%B0-150-%D0%BB%D0%B5%D0%B2%D0%B0/", "text": "\n                    43-годишен румънец ще търка наровете в български арест, след като бе закопчан на ГКПП „Дунав мост” за измама. Чужденецът преметнал 23-годишен българин на пътя Пловдив – Хасково със златни пръстени менте, за които взел 150 лева.\n\nСлучката се разиграла на разклона преди първомайското село Бяла река около 15 часа на 29 декември м.г. Младият българин пътувал с колата си по шосето, когато видял двама мъже и жена да махат за помощ покрай спрян в аварийната лента лек автомобил „Фолксваген” с германска регистрация. 23-годишният веднага спрял и бил заговорен от единия от непознатите мъже на развален български. Румънецът се ожалил, че му било свършило горивото, ама нямал и левове, за да зареди резервоара. Казал на младежа, че има два златни пръстена и че ще му ги продаде срещу 150 лева. 23-годишният се съгласил и купил пръстените. По-късно обаче отишъл при бижутер, който бил категоричен, че пръстените не са златни. Измаменият българин отишъл в районното управление на полицията в Първомай и подал жалба, че е измамен.\n\nОт полицията изпратили снимки от камерите за видеонаблюдение в община Първомай в Съвместния контактен център за полицейско и митническо сътрудничество на Дунав мост. Румънската полиция оказала съдействие на колегите си в България и самоличността на 43-годишния извършител и на двамата му съучастници – мъж на 52 години и жена на 42 години, скоро лъснала. Тримата били обявени за издирване и на влизане в Румъния били задържани. С постановление на районната прокуратура в Пловдив на извършителя на измамата – румънеца на 43 години, било повдигнато обвинение и бил оставен в ареста за нови 72 часа.\n                    ", "date": "2018.01.03", "title": "Закопчаха румънец, продал златни пръстени менте за 150 лева"}
{"url": "http://www.monitor.bg/a/view/3863-%D0%A1%D1%8A%D0%B4%D1%8F%D1%82-%D0%BF%D0%BE-%D0%B1%D1%8A%D1%80%D0%B7%D0%BE%D1%82%D0%BE-25%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D0%BE%D1%82%D1%80%D0%BE%D1%88%D0%B8%D0%BB-%D1%80%D0%B5%D0%B9%D1%81-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    25-годишен агресивен пловдивчанин отива на съд по обвинение, че е потрошил автобус от междуградския транспорт в Пловдив, съобщиха от полицията в града. Екшънът между младия мъж и шофьора на рейса станал на 2 януари на улица „Васил Левски” в Пловдив.Обаждането за кавгата било получено на 112 и гласяло, че шофьор на лек автомобил “Фолксваген” ударил силно с юмрук и счупил стъкло на врата на междуградски автобус. Явилите се на сигнала служители на Трето РУ установили самоличността на извършителя – 25-годишен пловдивчанин. По предварителни данни, действията му били провокирани при възникнал спор с 46-годишния шофьор на автобуса за отнето предимство.\n\n\n                    ", "date": "2018.01.03", "title": "Съдят 25-годишен бабаит, потрошил рейс в Пловдив"}
{"url": "http://www.monitor.bg/a/view/21730-%D0%9D%D0%B0%D0%BC%D0%B5%D1%80%D0%B5%D0%BD%D0%B0%D1%82%D0%B0-%D0%B2-%D0%93%D1%8A%D1%80%D1%86%D0%B8%D1%8F-%D0%BC%D1%8A%D1%80%D1%82%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D0%B1%D1%8F%D0%B2%D0%B5%D0%BD%D0%B0-%D0%B7%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5-%D0%BE%D1%89%D0%B5-%D0%BF%D1%80%D0%B5%D0%B7-%D1%8E%D0%BD%D0%B8/", "text": "\n                    Още на 8 юни 2017 година откритата мъртва в Гърция 23-годишна сливналийка Лилия Ботушева е била обявена за общоевропейско издирване, сигналът е бил подаден на немските власти от баща й Христо и брат й Мартин, които от години живеят в Ерфрут.\n\n„Ако някой знае нещо или познава някой, който нещо може да знае, моля съобщете в най-близката полицейска служба.“, са написали двамата мъже в специално създадената на 22 юни за издирването на студентката затворена група във Фейсбук. Там са приети 334 членове,които са споделяли всевъзможна информация за изчезналото момиче.Сред тях е и фактът, че Лилия имала татуировка на котка върху дясната си ръка и носела колие с изображение на пентаграм. /Същото колие е било намерено край трупа й По думите на бащата на 8 август немски полицай е провел разговор по телефон, чийто номер бил регистриран на името на Лилия. От другата страна съобщили, че тя е добре, но сама е пожелала да се откъсне от досегашната си среда. След този разговор издирването официално е било прекратено.Тялото на Лилия и приятелят й, 30-годишен германец е било открито от собственик на къща, наета от тях на 26 декемеври на остров Кефалония в Гърция.Според съдебните лекари, които са направили аутопсията смъртта на двамата е в резултат на множество прободни рани.Българката е била открита мъртва в хола на жилището, а германецът е бил във ваната със забит в гърдите нож.Според гръцките електронни издания става въпрос за двойно самоубийство под влияние на сатанинска секта.Приятели на семейство Ботушеви от Сливен са изумени от случилото и не могат да приемат първоначалната версия за самоубийството. Според тях Лилия е била с отличен успех докато учела в родния си град, таткото е бивш армейски офицер, възпитаник е на военното училище „Васил Левски“ във Велико Търново.Нейни приятели във Фейсбук пък твърдят, че колието с пентаграма бил спомен от преди няколко години, когато Лилия се запалила по металгрупите и почти не пропускала възможността да ги слуша на живо.\n                    ", "date": "2018.01.03", "title": "Намерената в Гърция мъртва българка обявена за издирване още през юни"}
{"url": "http://www.monitor.bg/a/view/7997-%D0%9E%D0%B1%D0%B2%D0%B8%D0%BD%D1%8F%D0%B5%D0%BC-%D0%B7%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%BF%D0%BE-%D0%BF%D1%80%D0%BE%D1%84%D0%B5%D1%81%D0%BE%D1%80-%D0%BE%D1%81%D1%82%D0%B0%D0%BD%D0%B0-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    Задържан по обвинение в стрелба срещу преподавател от старозагорския Тракийски университет 59-годишен мъж остава в ареста до започването на делото , реши състав на старозагорския окръжен съд.\n\nСпоред съдиите няма данни за влошено допълнително здравословно състояние на арестувания през октомври 2016 г. Валентин Иванов, мъжът бил настанен в здравното заведение на затвора и бил под непрекъснато лекарско наблюдение. Иванов беше спипан след жалба от 9 март  2016 г., подадена от преподавателя по коневъдство проф. Георги Бързев , който станал обект на опит за убийство.По думите на университетския учен маскираният и въоръжен с пистолет нападател го причакал в двора на вилата му в местността Върти прах“ край Стара Загора. Изстреляни били три куршума, след което оръжието засякло и нападателят го ударил с дръжката на пистолета си по главата. Нападението било свързано с взаимоотношения между професора и служителка на клуб за конен спорт, който взел под наем базата на университета в старозагорския квартал „Кольо Ганчев“.Нападателят работел като пазач в базата и имал отношения със същата дама.\n\nЗапознати с хода на досъдебното производство уточняват, че до момента задържаният мъж отказва да признае вината си. Оръжието засякло защото било обвито с найлонова торба с цел да не се разпръскват гилзите, обясняват балистици.  Ход по същество на делото ще бъде даден на 25 януари, срещу Валентин Иванов е повдигнато обвинение в опит за убийство , останало недовършено по независещи от него причини.\n                    ", "date": "2018.01.03", "title": "Обвиняем за стрелба по професор остана в ареста"}
{"url": "http://www.monitor.bg/a/view/82265-%D0%9F%D0%B5%D1%82%D0%B8%D0%BC%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D0%BA%D0%BE%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-%D0%B2-%D0%A1%D0%BB%D0%B8%D0%B2%D0%B5%D0%BD/", "text": "\n                     \n\nПетима жители на Сливен, сред които и две момичета на 17 и 24 години са задържани за по 72 часа след сигнал за силно звучаща музика след полунощ на 2 януари в апартамент , намиращ се в квартал „Република“.\n\nПри посещение на място униформените открили в дрехите на домакина, 33-годишен мъж и гостите му 3 хартиени пликчета с дози метаамфетамин. В едно от помещенията те се натъкнали на модерно обзаведена минилаборатория за производство на синтетична дрога.Иззети са прекурсори, предмети и вещества,използвани за получаването на наркотика.Арестуваните нямат криминални прояви , 17-годишната е ученичка, а приятелката й-студентка.Работата по случая продължава. Образувано е досъдебно производство.\n                    ", "date": "2018.01.03", "title": "Петима зад решетките заради нарколаборатория в Сливен     "}
{"url": "http://www.monitor.bg/a/view/60219-%D0%9A%D1%83%D0%BA%D0%B0%D1%82%D0%B0-%D0%B1%D0%B0%D0%B2%D0%B8-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BF%D1%80%D0%BE%D0%BA%D1%83%D1%80%D0%BE%D1%80%D0%B0-%D0%94%D0%B8%D0%BC%D0%B8%D1%82%D1%8A%D1%80-%D0%97%D0%B0%D1%85%D0%B0%D1%80%D0%B8%D0%B5%D0%B2/", "text": "\n                    Соченият за престъпен бос Камен Балбузанов – Куката поиска от спецсъда да го пусне от ареста и с това забави старта на делото срещу него, бившия плевенски прокурор Димитър Захариев и още шестима за изнудване чрез заплахи и принуда.  Вместо да проведе разпоредително заседание, съдът разгледа молбата му за промяна на мярката за неотклонение. Куката поиска да излезе на свобода с аргументите, че е в ареста повече от 8 месеца, а и имал камъни в бъбреците и трябвало да се оперира.   \nОбвинителният акт срещу Балбузанов, Захариев и останалите беше внесен в съда на 22 декември м.г. и веднага след това Куката подал молба за промяна на мярката. „Моля съда поне за домашен арест с гривна. Считам, че не съм възпрепятствал по никакъв начин разследването, никога не съм се крил. Съдействал съм и ще съдействам. Най-тежката присъда е да не съм със семейството си. Искам един справедлив процес. По никакъв  начин няма да въздействам срещу свидетели. Няма да се укрия“,каза пред съда Балбузанов. Прокурорът по делото заяви, че по никакъв начин не е разколебано обоснованото предположение за неговото участие в престъпленията. Разследването разполага с показанията на свидетели, че Куката е бил тартор на организирана престъпна група, която изнудвала търговци да използват услугите на конкретна охранителна фирма, а магистратът Захариев помагал на бандата. Според прокуратурата задържането на Куката е в границите на разумния срок, на свобода той може да се укрие, в периода 1997-2008 г. е осъждан многократно за тежки престъпления, в момента е подсъдим и по друго дело, а здравословното му състояние не налага да бъде пуснат от ареста. Съдът не промени мярката на Куката с мотивите, че продължава да съществува обосновано предположение и подозрение, че е извършил 6-те престъпления, в които е обвинен, както и че на свобода има опасност да извърши престъпление. Съдът  заяви, че в момента няма спешна нужда от настаняването на Балбузанов в болница, позовавайки се на медицинска експертиза. Определението може да бъде обжалвано пред апелативния спецсъд.\n                    ", "date": "2018.01.03", "title": "Куката бави делото срещу прокурора Димитър Захариев"}
{"url": "http://www.monitor.bg/a/view/44912-%D0%9A%D1%8A%D1%80%D0%B2%D0%B0%D0%B2%D0%B8-%D0%B1%D0%BE%D0%B5%D0%B2%D0%B5-%D1%81-%D0%BF%D0%B8%D1%82%D0%B1%D1%83%D0%BB%D0%B8-%D0%B2-%D0%94%D0%BE%D0%B1%D1%80%D0%B8%D1%87/", "text": "Организирал ги Рафа, който работи в автомивка в града\n                    Полицията и прокуратурата проверяват Радослав П., който организира системно кървави кучешки боеве, научи „Монитор”. Отлежданите от него питбули разкъсвали улични кучета. Сигналът е подаден от група във „Фейсбук“, която показва и клипчета с издевателства над четириногите, пуснати от самия Радослав.Според информацията в групата „“ Радослав сам се хвалил, че организира боеве и според него това е бизнес.и после кучетата на Радослав, с прякор Рафа, се обучават върху уличните песове. В крайна сметка уличните четириноги биват оставяни да умрат в страшни мъки.Рафа организира кучешки боеве със залагания, като използвал отглежданите специално за това питбули. Защитниците на четириногите в социалните мрежи припомнят, че това е престъпление по член 325, ал.1, т.2 от НК.Радослав работи в автомивката до ЛИДЛ в Добрич и вече си е изтрил „Фейсбук“ профила. Според източници на „Монитор” за гаврата му с кучетата се е разбрало случайно. Рафа си продал мобилния телефон, но забравил да изтрие изродските клипчета с животните иТова е втори подобен скандален случай, с който се занимава прокуратурата в Добрич. Преди няколко месеца Росен Захариев - собственик на развъдник за кучета в с. Стефаново, Добричко, бе уличен, че измъчвал и пребивал животните в развъдника си. Обучавал ги да разкъсват други животни и да се бият помежду си, като заснемал видеоклипове и правил снимки на зверствата, след което ги публикувал в социалните мрежи. Росен отглеждал около 40 питбула.\n\n\n                    ", "date": "2018.01.03", "title": "Кървави боеве с питбули в Добрич"}
{"url": "http://www.monitor.bg/a/view/81383-%D0%94%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B7%D0%B0%D1%82%D0%B2%D0%B0%D1%80%D1%8F%D1%82-%D0%BF%D0%BB%D0%B0%D0%B6-%D0%B8-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    Плаж в септемврийското село Варвара, собственост на ЕТ“Вили 2000“, ще бъде затворен от Териториалната дирекция на Националната агенция по приходите. Това става ясно от обнародван списък на обектите, които подлежат на запечатване на територията на цялата страна. Данъчни нарушения са открити и в бензиностанция в с. Црънча, собственост на „Европа транс“, а също така ще бъдат затворени и две сергии, които са били разположени на пътя Карабунар – Септември и са собственост на Спас Мисирков и Здравка Георгиева. В Стрелча ще бъде затворен магазин за хранителни стоки, собственост на „Торнадо – КК“ и намиращ се на централната улица на града. От   началото на годината в интернет страницата на НАП са  достъпни списъци на подлежащите на запечатване търговски обекти и тяхното местонахождение. В специално създадена рубрика може да се извърши справка за всеки обект, в които органите по приходи на НАП са установили  данъчни нарушения, за които се налага принудителната административна мярка „Запечатване на обект“. Мярката може да бъде наложена за срок до 30 дни независимо от предвидените в закона глоби или имуществени санкции. Проверки на данъчните органи през изминалата година отчетоха опити на търговци да заобикалят запечатването на обект като административна мярка. Това ставаше чрез прехвърляне на стопанисването на обекта в рамките на ден на друго юридическо лице, включително преназначаване на персонала, прехвърляне на касовите апарати, преподписване на договори с наемодатели и доставчици.\n\n \n                    ", "date": "2018.01.03", "title": "Данъчните затварят плаж и бензиностанция в Пазарджишко"}
{"url": "http://www.monitor.bg/a/view/40373-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%BD%D0%BE%D0%B2-%D0%B7%D0%B0%D0%B2%D0%BE%D0%B4-%D0%B2-%D0%9F%D0%B5%D1%89%D0%B5%D1%80%D0%B0/", "text": "\n                    Правителството одобри на днешното си заседание проект за изграждане на нов завод на „Биовет“ АД в Пещера.\n\nКабинетът подписа меморандум за разбирателство между правителството и „Биовет” АД за изпълнение на инвестиционен проект. Той предвижда изграждането на завод за производство на лекарствени вещества за хуманната медицина и фуражни добавки върху терен на инвеститора, съобщават от пресслужбата на Министерския съвет.\n\nОбщият размер на инвестицията e 293 млн. лв. Очаква се производството да започне през март 2020 г. Над 90% от произвежданите продукти ще се реализират на световните пазари. С осъществяването на проекта ще бъдат създадени и 100 нови работни места.\n\nИнвеститорът ще ползва насърчителни мерки, свързани със сроковете и предоставяне на административно обслужване от съответните администрации, както и придобиване на ограничени вещни права върху имоти по реда на Закона за насърчаване на инвестициите.\n\nНа извънредно Общо събрание на акционерите, проведено на 29 декември, бе одобрен договор за финансиране между „Биовет“ и Европейската инвестиционна банка (ЕИБ) на стойност 100 млн. евро (близо 200 млн. лв.). Заемът ще бъде взет именно за финансирането на построяването на новите производствени мощности в Пещера и Разград.\n                    ", "date": "2018.01.03", "title": "Кабинетът подкрепи проект за нов завод в Пещера"}
{"url": "http://www.monitor.bg/a/view/30783-%D0%9E%D1%81%D0%BD%D0%BE%D0%B2%D0%BD%D0%B8%D1%8F%D1%82-%D0%B8%D0%BD%D0%B4%D0%B5%D0%BA%D1%81-%D0%BD%D0%B0-%D0%91%D0%A4%D0%91-%D1%81%D0%B5-%D0%BF%D0%BE%D0%B2%D0%B8%D1%88%D0%B8-%D1%81-15-%D0%BD%D0%B0-%D1%81%D1%82%D0%BE/", "text": "\n                    През 2017 г. основният индекс на Българската фондова борса (БФБ – София) се повиши с 15,52 процента до 677,45 пункта, показват данните на борсата.\nПрез изминалата година капитализацията на борсата се вдигна с 143,95 процента до 23 620 968 144 лв. и достига 24,08 процента от брутния вътрешен продукт (БВП), съобщава БТА.\n\nВ края на 2016 г. общата цена на акциите на компаниите, качени за търговия на борсата, беше 9 682 518 005 лв. или 10,29% от брутния вътрешен продукт на страната.\nПрез изминалата година в 79 629 сделки на регулирания пазара бяха продадени книжа за 705 850 935 лв. Среднодневно на борсата бяха сключвани 321 сделки за 2 846 173 лв., показват данните на търговията.\n\nДесет от общо 15 компании от основния индекс на БФБ-София намаляват броя на своите акционери между 10 май и 29 декември, показват изчисленията на икономическият сайт investor.bg на база на статистиката на Централен депозитар.\n\nЦентрален депозитар започна да обявява данните за броя на акционерите в българските публични компании от 10 май 2017 г. Така за първи път се дава яснота колко са акционерите в борсовите дружества. Оттогава до последния борсов ден за миналата година прегледът показва, че тенденцията е към понижение в броя на акционерите.\n                    ", "date": "2018.01.03", "title": "Основният индекс на БФБ се повиши с 15 на сто"}
{"url": "http://www.monitor.bg/a/view/31070-%D0%98%D0%B7%D1%87%D0%B8%D1%81%D0%BB%D1%8F%D0%B2%D0%B0%D1%82-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BF%D0%BE-%D1%84%D0%BE%D1%80%D0%BC%D1%83%D0%BB%D0%B0/", "text": "\n                    Минималната заплата у нас ще се определя по нова формула, като задължително ще се отчитат критерии като инфлация, динамика на брутния вътрешен продукт и др. Това става ясно от законопроект за ратифициране на Конвенция № 131 на Международната организация на труда, която кабинетът предлага за одобрение на НС.В момента в законодателството ни не съществува изрична правна уредба, която да изброява критериите, на базата на които кабинетът определя конкретния размер на минималната заплата. Идеята е вече периодично да се актуализира в съответствие с измененията в разходите за живот и другите икономически условия.Съгласно документа минималната заплата ще се договаря и преразглежда периодично след консултации с представителните организации на работодателите и работниците. При определянето й ще се отчитат важни социално-икономически критерии като инфлацията, производителността на труда, заетостта, динамиката на брутния вътрешен продукт, нуждите на работниците и техните семейства. В мотивите е записано, че така ще гарантира предвидимост в ръста на минималната заплата.По-рано през деня пък социалният министър Бисер Петков припомни, че за следващата година се предвижда да отпадне таванът на пенсиите за новите пенсионери и увеличаване на старите пенсии.Увеличението с 50 лв. на минималната заплата ще позволи на хората да покриват основни разходи, обясни той пред бТВ. \n\n\n                    ", "date": "2018.01.03", "title": "Изчисляват минималната заплата по формула"}
{"url": "http://www.monitor.bg/a/view/71083-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B8%D1%81%D0%BA%D0%B0-%D0%B1%D1%8A%D1%80%D0%B7%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%B3%D0%B0%D0%B7%D0%B0-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0/", "text": "\n                    Премиерът Бойко Борисов поиска бързо решение за казуса с добива на газ в Добруджа. Министър-председателят е провел среща с кмета на Генерал Тошево Валентин Димитров, на която двамата са обсъдили резултатите от провелия се референдум в общината по въпроса, съобщиха от \"Дондуков\" 1. Премиерът разпоредил на министрите на околната среда и водите Нено Димов, на енергетиката Теменужка Петкова и на земеделието, храните и горите Румен Порожанов в „спешен порядък да намерят решение на въпроса“.В средата на декември Генерал Тошево гласува против добива на газ. Резултатите тогава показаха, че 96,91% от всички гласували са против добива на газ и полезни изкопаеми в Житницата на България. Решението за провеждане на референдума бе взето от Общинския съвет на 1 ноември след масови протести на местното население срещу намеренията на свързания с известния като Газовия барон олигарх Сашо Дончев инвеститор „Русгеоком БГ” за 35-годишна концесия и добив на природен газ от находище „Спасово”, което обхваща 18 села в региона. \n\n\n                    ", "date": "2018.01.03", "title": "Борисов поиска бързо решение за газа в Добруджа"}
{"url": "http://www.monitor.bg/a/view/24628-%D0%9E%D1%82-%D1%81%D1%8A%D0%BE%D0%B1%D1%80%D0%B0%D0%B6%D0%B5%D0%BD%D0%B8%D1%8F-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82/", "text": "\n                    До 20 здравеняци ще имат възможност да скочат в Дунав край Русе на Богоявление, за да хванат кръста. Ограничението се налага от съображения за сигурност, съобщават от общината.\n\nЗаписването ще стане в деня на ритуала – 6 януари, от 10,30 часа. Медицински екип ще прегледа мераклиите да хванат кръста. Те трябва да са навършили задължително 18 години и да носят лична карта.\n\nНачалото на литийното шествие е в 11,00 часа пред катедралния храм „Света Троица”, а церемонията по хвърлянето на кръста ще започне в 11,30 часа при понтона под хотел „Рига”.\n\nБогоявленският водосвет ще бъде извършен от Русенския митрополит Наум. По традиция победителят ще получи от кмета Пламен Стоилов хавлия и парична награда.\n                    ", "date": "2018.01.03", "title": "Само 20 здравеняци скачат в  Дунав край Русе на Богоявление"}
{"url": "http://www.monitor.bg/a/view/81975-%D0%91%D0%BB%D0%BE%D0%BA-%D1%81%D0%B5-%D0%BD%D0%B0%D0%B2%D0%BE%D0%B4%D0%BD%D0%B8-%D1%81%D0%BB%D0%B5%D0%B4-%D1%81%D0%B0%D0%BD%D0%B8%D1%80%D0%B0%D0%BD%D0%B5/", "text": "\n                    \n\n\n                    ", "date": "2018.01.03", "title": "Блок се наводни след саниране"}
{"url": "http://www.monitor.bg/a/view/30712-%D0%97%D0%B0%D0%BF%D0%BE%D1%80%D0%B8%D1%80%D0%B0%D1%85%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%91%D0%B0%D0%BB%D1%87%D0%B8%D0%BA/", "text": "\n                    Община Балчик е със запорирани сметки заради дълг към община Добрич, натрупан от такси за депониране на смет на депото в Стожер. Запорът е за 600 000 лева – главницата, а общата стойност на дълга е над 800 000 лева.\n\nПарите се дължат на община Добрич, която е бенефициент и водеща община в проекта за депото. В Балчик има изградена претоварна станция, а община Балчик събира отпадъците от Шабла и Каварна. Боклукът от трите общини се събира в претоварната станция и оттам се извозва към Стожер. От своя страна, Каварна и Шабла дължат пари на Балчик също за смет, съответно 386 000 лв. и 42 000 лв.\n\n„Запорът ни е за 600 000 лева. Предложих на кмета на Добрич Йордан Йорданов разсрочено плащане за срок от пет месеца – тоест, да се издължим до края на месец май. Той отказа и поиска издължаване за три месеца. На всичкото отгоре, според запора, община Балчик трябва да преведе през януари 550 000 лева, което е невъзможно”, коментира кметът на Белия град Николай Ангелов и допълни, че в момента обжалват решението на съда.\n\nТой бе категоричен, че срок за издължаване на тези пари няма и в момента никой не ги иска. Ангелов обвини колегата си Йорданов, че е прибегнал към репресивна мярка. „Попитайте кмета на Добрич да обясни защо трябва да се търси принудително погасяване на задълженията, след като ние сме трети общини и община Балчик не е търговско дружество, за да събираме вересиите на който и да е друг”, подчерта Николай Ангелов. Той информира още, че по проекта за депото общината е заплатила финансова корекция за претоварната станция в размер на 300 хил.лв.\n\nВсеки месец община Добрич изплаща от хазната си по около 150 хиляди лева вноски по санкцията, наложена по проекта за депото, плюс дълга на Балчик. Задълженията на Балчик са от 2016 г.\n                    ", "date": "2018.01.03", "title": "Запорираха сметките на общината в Балчик"}
{"url": "http://www.monitor.bg/a/view/14058-%D0%9D%D0%B8%D0%BA%D0%BE%D0%B9-%D0%BD%D0%B5-%D0%BF%D0%BE%D0%B6%D0%B5%D0%BB%D0%B0-%D0%B4%D0%B0-%D0%B1%D1%80%D0%BE%D0%B8-9-500-%D0%BB%D0%B2-%D0%B7%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B0%D1%82%D0%B0-%D0%9A%D0%BE%D0%BC%D0%B5%D1%82%D0%B05/", "text": "\n                    Поради липсата на кандидати търгът за закупуване на култовата Комета-5, разположена край плавателния канал във варненския квартал „Аспарухово“ се провали, съобщиха от Областна управа – Варна.\n\nТъргът се пороведе преди обед, но на него не се явиха кандидати, които да броят исканата начална цена от 9 500 лв. Според областният управител на Варна, Стоян Пасев единственият кандидат, който си е закупил тръжна документация, не я е подал в срок. Така на практика корабчето се оказа без нови собственици и ще продължи да стои на старото си място. Според Пасев, само наемането на кран и транспорта на развалината, която няма и двигател до фирма за скрап, ще струва повече от обявенените 9 500 лв. Корабчето от Татово време, което било подарено на ОК на ДКМС-Варна в миналото е използвано като лодка за разходка, но по-късно е закотвено на брега, като атрактивно заведение. От години обаче тъне в мизерия и напоследък се използва само като подслон за бездомници. Комета-5 се води частна държавна собственост, съгласно заповед на министъра на финансите от 15 декември 1997 г. Решението за продажбата на закотвения плавателен съд е на Комисията за разпореждане с имоти и вещи – държавна собственост от 17 август 2017 г. До идеята за продажбата на корабчето се стигнало след множество сигнали на граждани, че то се използва за подслон на клошари и два пъти на борда му е възниквал пожар. Съгласно справка в Областна администрация – Варна, плавателният съд е зачислен там със стойност 1 946 лв. Въпреки незавидното състояние на последната варненска комета, Пасев е на мнение, че култовото водно возило от социализма трябва да остане за поколенията и да бъде поддържано и стопанисвано като ценна реликва. Затова се обмисля вариант, вместо да се организира втори търг, да се създаде инициативен комитет за спасяването на кометата и тя да бъде запазена като атракция при бъдещото обновяване на Аспаруховия парк.\n                    ", "date": "2018.01.03", "title": "Никой не пожела да брои 9 500 лв. за легендарната Комета-5"}
