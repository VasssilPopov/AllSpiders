{"url": "https://www.monitor.bg/bg/a/view/5000-fejka-sreshtu-peevski-tehnologi-ja-na-lyjata-157365", "text": "Нито ден, без да се избълва фалшива новина, дезинформация или откровена лъжа за Делян Пеевски. Тази мантра на олигархичните кръгове у нас се следва безропотно и усърдно от пионките във Фабриката за фалшиви новини на задкулисието. Така, благодарение на неуморните им усилия да очернят депутата и издател на „Телеграф медиа“, в публичното пространство само за последните 3 години са се нароили над 5000 фейка за Пеевски. Освен това от пропагандата на олигархията не са пожалени и социалните медии. Истинско цунами от фалшиви новини залива социалните мрежи през сайтове на подсъдими олигарси. Основен герой в тях отново е вечният враг на задкулисието - Делян Пеевски. В рамките на само няколко дни Фабриката за фалшиви новини, дирижирана от Иво Прокопиев, Цветан Василев, Огнян Донев и Сашо Дончев, буквално избълва цяла вълна от фалшиви новини. Технологията на този фейк терор е проста, но зависи от десетките болтчета, които денонощно се трудят като част от машината за лъжи.  Най-показателен пример за това е сайтът на Агент “Академик” от ДС Огнян Стефанов - “Фрогнюз”. Ченгето от мракобесната Държавна сигурност от години е на хранилка при банкера-беглец Цветан Василев и се изживява като него пресцентър. Освен това обаче има цел да пълни виртуалното пространство с откровени лъжи за Делян Пеевски. Може би се чудите как бутиковото сайтче, което се чете само от най-близки приятели и роднини на банкера-беглец, има толкова силно влияние в интернет търсачките и успява да се позиционира като първо издание много често там. За целта е разпъната сложна мрежа от пионки. Първи в нея са т.нар. онлайн говорители. Такива са пропадналата журналистка Соня Колтуклиева, друг агент от ДС - Илиян Василев, и НПО-то на банкера-беглец - БОЕЦ. Те със задружни усилия пускат всеки ден минимум по един пост срещу Пеевски, пълен с лъжи. Тъй като той се публикува във Фейсбук, веднага от там се препечатва във “Фрогнюз”, обичайно с линк към публикацията в социалната мрежа. Това е първият знак за онлайн търсачките, че се е появила нова дописка и те моментално я индексират. Самият “Фрогнюз” обаче не се радва на особена популярност в мрежата и затова има нужда от допълнителна помощ, за да “изгрява първи” в Гугъл. За целта се задействат десетки малки, кухи и анонимни сайтчета, които също препечатват постовете на платените говорители на Василев, като обаче посочват, че техен източник е “Фрогнюз”. По тази схема интернет за последната седмица буквално преля от фейкове и клевети срещу Пеевски.", "date": "2019.02.15", "title": "5000 фейка срещу Пеевски (ТЕХНОЛОГИЯ НА ЛЪЖАТА)"}
{"url": "https://www.monitor.bg/bg/a/view/senzacija-na-starta-shampionyt-zagubi-tochki-sreshtu-poslednija-157386", "text": "Шампионът „Лудогорец“ започна с грешка пролетния дял в Първа професионална лига. Момчетата на Антони Здравков завършиха 0:0 с последния в класирането „Верея“ на ст.\"Трейс Арена\" в Стара Загора в среща от 21-ия кръг на шампионата. Загубата на точки на шампионите ще позволи на преките преследвачи - ЦСКА (45 т.) и „Левски“ (41 т.), да скъсят дистанцията. В момента разликата между първия и втория е 7 точки, но „Лудогорец“ е с мач повече. „Орлите“ пропуснаха няколко много чисти шанса за гол, но в герой за домакините се превърна вратарят Генадий Генев. В средата на втората част попадение на Кешеру бе отменено поради засада. Извън групата за „Лудогорец“ остана Натанаел. На мястото на бразилеца започна Недялков, а в центъра на отбраната до Моци игра Форстър. В стартовия състав на „Верея“ нямаше нито един български футболист. Начело на тима е украинецът Олександър Савидов, но той все още няма лиценз и поради тази причина в тимовия лист за наставник е посочен Иван Вутов.", "date": "2019.02.15", "title": "Сензация на старта: Шампионът загуби точки срещу последния"}
{"url": "https://www.monitor.bg/bg/a/view/kristofersen-s-titlata-na-gigantskija-slalom-popov-vleze-v-top-30-157387", "text": "Норвежецът Хенрик Кристоферсен стана шампион в гигантския слалом на световното първенство по ски-алпийски дисциплини в Оре (Швеция). Той бе трети след първия манш, но след силна втора част от състезанието даде най-добро общо време - 2:20,24 минути. Втори, на 20 стотни зад победителя, се класира австриецът Марсел Хиршер, а бронзовото отличие грабна Алекси Пентюро (Франция), останал на 42 стотни зад шампиона. Пентюро бе водач след първия манш с 10 стотни аванс пред Хиршер и с 18 стотни преднина пред Кристоферсен. Най-добрият ни състезател Алберт Попов финишира на 29-о място, на 6,34 секунди от Кристоферсен. Попов бе 36-и след първия манш. Другият ни представител в днешното състезание - Йоан Тодоров, се класира на 35-а позиция, на 10,64 секунди от първото място. Тодоров бе 45-и след първия манш. За 24-годишния Кристоферсен това е първи медал от световно първенство. Норвежецът е сребърен медалист в тази дисциплина от олимпийските игри в Пьончан през миналата година. Той има и бронз в слалома от игрите в Сочи през 2014. За 29-годишния Хиршер това е първи медал в Оре и общо 10-и от световни първенства. 27-годишният Пентюро пък се окичи с втория си медал от шампионата в Оре, след като грабна златото в комбинацията.", "date": "2019.02.15", "title": "Кристоферсен с титлата на гигантския слалом, Попов влезе в топ 30"}
{"url": "https://www.monitor.bg/bg/a/view/slynchev-uikend-i-temperaturite-pylzjat-nagore-157389", "text": "През нощта облачността ще е разкъсана, в планинските райони - предимно значителна и на места там все още ще превалява сняг. Минималните температури ще бъдат между минус 5 и 0 градуса. В сутрешните часове на места в низините и котловините видимостта ще бъде намалена. Утре ще преобладава слънчево време. По-значителна ниска слоеста облачност ще се задържи над източните райони на страната, но по-късно през деня и там ще се разкъса и намалее. Ще духа слаб западен, в Източна България - до умерен, северозападен вятър. Дневните температури ще се повишат и максималните ще бъдат между 5 и 10 градуса. Над Черноморието облачността ще е значителна - ниска слоеста, но ще е без валежи. След обяд облачността ще се разкъсва и намалява. Ще духа умерен вятър от запад-северозапад, който до края на деня ще стихне. Максималните температури ще бъдат 6-8 градуса. Температурата на морската вода ще бъде 6-7 градуса. Вълнението на морето ще бъде 2-3 бала. До сутринта над планините облачността все още ще бъде значителна и на отделни места ще прехвърча сняг. През деня облачността ще намалее до предимно слънчево време. Ще духа умерен, по високите и открити части - до силен, североизточен вятър. Максималната температура на височина 1200 м ще бъде около 2 градуса, на 2000 м - около минус 4 градуса. В неделя и в понеделник ще бъде предимно слънчево. Ще духа слаб северозападен вятър. Минималните температури ще бъдат най-често около нулата; дневните ще се повишават още и в понеделник максималните ще бъдат между 10 и 15 градуса.", "date": "2019.02.15", "title": "Слънчев уикенд и температурите пълзят нагоре"}
{"url": "https://www.monitor.bg/bg/a/view/sedmichen-horoskop-za-16-22-fevruari-157388", "text": "Овен 21 март  20 април  През уикенда за вас е в сила рефренът „аз търся теб, ти търсиш друг, той пък търси друга”. Не се затваряйте в подобен омагьосан кръг. Затрупайте се с работа и с тренировки и ще излезете от емоционалните кризи. В тези дни работа и семейни дела са противопоставени. Може да заминете в командировка и така да излезете извън законите на системата, която ви действа негативно. Търсете свободата си и я дайте на тези, които също като вас имат нужда от отдих. В неделя съдбата завърта своето колело и в понеделник вече сте в много по-благоприятна и доминираща позиция. Планирайте за 18-и делови и партньорски срещи и съвместни участия. Свикайте колектива, проведете събрание или се явете на такова с необходимите идеи и предложения. Слънцето навлиза в Риби тази вечер, а вие навлизате в сатурнова дупка. Още на 19-и ще почувствате промяната, ще се сблъскате с недоброжелатели и хора решили да получат своето на всяка цена и с всички средства. Ден на огромните апетити и безкомпромисната политика. Бъдете внимателни и си защитете интереса. Пълнолунието може да напълни и вашата потребителска кошница. На 20-и природата се стреми да запази равновесието, а това е знак, че не бива да се взема страна в спор и по възможност всичко да се дели по равно. На 21-и чакайте покана и вест, за които ще почерпите, а на 22-и ще разберете кой и доколко държи на вас. За събота до обед планирайте срещи и посещения на роднини, на близки и приятели, които имат нужда от вашата помощ и защита. Следобед е време да се поглезите. Посетете център за разкрасяване, променете прическа и визия. За неделя до обед продължете с тази тактика, доставете си радост за сетивата, релаксирайте на приятни места с още по приятни и ненатоварващи ви хора. 18-и ще бъде преломен за личните ви връзки и инициативи. Слънцето ще навлезе в знака на хармоничните ви Риби, а Венера ще попадне в прегръдките на Сатурн в знака на Козирога. Тези аспекти ще помогнат да получите подкрепа от хора с власт и положение и да изиграете силните си козове в работата, която участвате. Очертават се неравностойни връзки, но с голяма полза и за двете страни. Разбира се, че ще се наложат и някои компромиси. Бъдете особено внимателни във вторник, когато атаката срещу вас и личния ви интерес ще бъде повсеместна. Може да се очакват хипертонични кризи за хората в напреднала възраст. Намалете темпото. На 20-и ще се събудите чудесна идея, с която може да направите пробив в нова посока. На 21-и подпишете нови договори, това е денят в който ще има за какво да почерпите. В петък всеки ще получи по заслуги. На едно място ще ви приемат с овации, но на друго ще ви обърнат гръб. Ще си дадете сметка какво печелите като губите и обратното. До обед в събота се дава милостиня и се прави това, за което някой те помоли. Включете се в дарителски проекти. Изкажете молбите си и ще получите подкрепа за личните си инициативи. следобед навлизаме в деня на пръстена и колелото. Някой планира сватба, друг тази вечер ще направи предложение и ще дочака такова. Сключените до неделя на обед договори и дадените обети трудно ще се развалят. На 18-и съберете личния състав, участвайте в събрания и колективни инициативи, на които ще се обсъждат съвместните дейности и работни програми. Тръбачът-съдба свири сбор и ни събира под знамената на личната ни активност. Това ще бъде ден на преход. От тази вечер Слънцето ще ви гледа в пречупващ аспект от знака на Рибите. Сложете край на губещи връзки. На 19-и се събуждат и провокират огромни апетити. Дано нямате дела или не ви предстоят преговори. Трудно ще получите отстъпки и съдействие. Всеки си гони целите, а длъжниците се преследват до дупка. Не взимайте заеми точно в този момент. На 20-и тенденцията е към умиротворение. Ще се правят компромиси, ще се дават отсрочки. На 21-и нека не ви напуска чувството за мярка. Внимавайте с алкохола, за да не ви спретнат компромат. 22-и сваля маските, дава нужните допълнителни информации, които ще ви сближат с един и раздалечат от друг. На 16-и не планирайте отсъствие от дома и не работете на чуждо. Не се препоръчва да замествате колега. Работата и семейните дела са противопоставени. Ще си имате проблеми ако се опитате да избягате от задълженията си. Правете това, за което партньорите и близките ви помолят и ще се радвате на мир и любов. В неделя сте на прага на неравностойна, но не и неблагоприятна връзка. Сключените бракове ще свързват богатото с бедното и красивото с умното, но с времето едното ще прелива в другото. От 18-и с навлизането на Слънцето в знака на хармоничните ви Риби навлизате в силен и творчески период. На 19-и може да се събудите с блестяща идея и да намерите изход от неприятно положение. Не споделяйте с никого хрумванията си преди да ги накарате да заработят за вас. Пълнолунието ще напълни потребителската ви кошница. На 20-и природата се стреми да запази хармонията. Постарайте се и вие да разберете чуждата гледна точка, да се споразумеете, а не да водите дела. На 21-и ще имате повод да почерпите, но всичко трябва да е с мярка, за да не се стигне до неприятни обрати. Може да се скарате с важни за бъдещето ви хора. 22-и е денят на ледените сърца. Не е време за изневери, не очаквайте да ви обичат повече хора извън семейния ви кръг. Тази вечер маските падат, лъсва голата истина. В събота ще получите лично и творческо вдъхновение близо до вода. Препоръчват се СПА процедури. Пожелайте си нещо и ще го имате. Ден на сърцето и сърдечните работи. Опитайте да стопите дистанцията с нужните ви хора. Направете желан подарък. До неделя на обед поне един ваш проблем ще се реши, а това ще отвори възможност да започнете нови лични и творчески инициативи от понеделник. От 18-и Слънцето вече няма да ви гледа в опозиция, а това ще даде шанс да направите връзка с хора способни да ви съдействат за важна сделка и работен проект. Уредете делови срещи и събрания, съберете екипа, с който работите, обсъдете новите задачи и набележете предстоящите приоритети. За родените в третата декада 19-и е ден на тежки битки. Никой на никого няма да направи компромис. Гонете си интереса до дупка. Очертават се компроматни войни. Апетитите са огромни. 20-и е ден на примирие, водените разговори ще позволят да се постигне компромис и да се решат нерешими до момента дела. В този ден крясъците разболяват, на никаква цена не си разваляйте спокойствието. На 21-и може да сключите перспективни договори и да влезете в нова среда. Ден на виното и камбаната. Ще ви се обаждат с новини и предложения, за които ще почерпите. Позволете си приятни и разтоварващи моменти. На 22-и се получава по заслуги. На 16-и направете желан подарък, а ако финансите ви не позволяват просто проявете състрадание и посетете някой, който се нуждае от стимул, добра дума и жест на обич. В неделя полезните вещества и мисли лесно се усвояват. Насочете се към полезните храни и преминете на диета. В дните около пълнолунието може да се отслабне повече от друг път. За неделя следобед и за понеделник до обед планирайте срещи с хора, с които смятате да работите съвместно. Препоръчват се екипни изяви. Може да се запишете в нова група по интереси или за тренировки. В понеделник до обед не отсъствайте от общото събрание, за да сте в час с променените шефски изисквания. Родените около 5-15 септември да внимават в играта на чувствата. Вероятни са неравностойни любовни връзки, които ще ви дадат много, но в последствие и много ще ви взимат. 18-и преразпределя роли и територии на влияние. Късно тази вечер Слънцето навлиза в знака на опозицията ви Рибите. В живота ви ще се появи силен противопоставящ се на амбициите ви фактор. Още на 19-и ще се почувствате ограбени и ощетени откъм права и територии на влияние. Не споделяйте идеите си в суров вид. Някой ще се възползва. 20-и носи омиротворяване. Не се карайте с никого. На 21-и може да получите изгодно предложение и да сключете перфектния договор. На 22-и срещате неразбиращи и ледени сърца. Очертава се тежък и рисков уикенд, особено за рeшилите да се измъкнат от семейните отговорности или да направят крачка към изневери. Не е момента да тръгвате в командировка. От значение за връзките ви е всеки жест. Работата и семейните задължения са в конфликт. Скандалите ще ви разболеят. Родените около 5-10 октомври да не правят прибързан избор в любовта. На 18-и Венера и Сатурн са в опасна прегръдка в знака на нехармоничния ви Козирог. Никак не е изключена връзка по месторабота, която може да ви докара само проблеми. 19-и е вдъхновен ден за хората на изкуството, за художниците, за артистичните и музикални творци. Може да ви хрумне шедьовър. Веднага го отразете, нарисувайте и запишете, защото до вечерта вдъхновението ви ще се изпари. В този ден властват големите апетити. Някой ще се опита да се възползва от дарбите и талантите ви. Защитете творбите и работата си юридически. На 20-и направете компромис, ако водите преговори. Всеки ще направи своята стъпка и отстъпка. На 21-и чакайте изгодни предложения. Може да подпишете нови договори и да преподпишете старите при по-добри условия. Влезте в нова пазарна ниша. В живота ви ще се появи нов партньор или мениджър. Вечерта Луната навлиза във вашия знак. Очертават се промени и пътувания. На 22-и се получава по заслуги, сърбате каквото сте си надробили. Очертава се прекрасен уикенд. Започнете още в събота сутрин с жестове на внимание и чакайте такива. Даряваме си радост и любов. Към обед навлизаме в деня на пръстена и колелото. Чудесно е да се сгодите, да се ожените, да се решите да паднете на колене или да вдигнете падналия пред вас с едно желано „да”. Ако пропуснете сега знайте, че най-щастливите дни за брак, които ще бъдат покровителствани от висшата любов са 20-21-и. За месец март такива щастливи дни за брак са 22-23-и. Ще ви се отрази и като стимулиращ ефект фактът, че от 18-и вечерта Слънцето вече ще ви гледа в брилянтен аспект от знака на Рибите. И понеже много хубаво не е на хубаво навлизащата в Лъв Луна ще ви постави пред тежки отговорности на 18-19-и. Ще се намери някой с по-големи пълномощия  от вас или такъв, от когото зависите и ще ви наложи забрани за действия в желаната от вас посока. 19-и е може би най-агресивният и рисков ден, поради огромните апетити и амбиции, които се развихрят. В тези дни атаката е най-добрата защита. Бъдете внимателни. Моментът не са благоприятен за хирургически интервенции в областта на сърдечносъдовата система. Следете кръвното. Не се напрягайте прекалено. 20-и носи така нужното ни умиротворение и баланс в отношенията. На 21-и получавате изгодни предложения. Подпишете нови договори. 22-и помага да разконспирирате враг. Хубаво е в събота сутринта да вземете вана, да се съсредоточите близо до вода или във водата. Ще прочистите мислите си и ще получите вдъхновение за решаване на поставените задачи. Всеки жест е от значение, обадете се на тези, които имат нужда от вас, от внимание и закрила. Противопоказно е да се товари сърцето. Наблегнете на фрешовете. От обед до неделя на обед ще изживеете магически моменти, които ще помогнат да решите отдавна назрелите проблеми. Ден на колелото, което е било отдолу ще започне да се изкачва нагоре. Ще станат актуални личните ви предложения и още в понеделник може да се надявате на шефското одобрение. Неразбирането ще идва от колектива, в който работите, а не толкова от ръководството. Трябва да имате очи и уши навсякъде където нещо важно за вас се обсъжда. На 19-и на всички нива се отварят огромни апетити, никой на никого няма да даде предимство. Вероятно е обединение на група хора срещи вас, така че не оставайте по-назад и сформирайте свой екип за бързо реагиране в случай на компроматна атака. Постарайте се да реализирате хрумванията си от 19-и. 20-и носи помирение. На 21-и може да ви предложат обвързващ договор. Не бива да губите чувството си за мярка. Не пийте, ако предстоят важни преговори. Вечерта сте на точното място, а в петък чакайте награда за положените в миналото усилия. Може да се провали пътуването гласено за уикенда. Луната ви гледа в опозиция от знака на Рака, който отговаря за дома, семейството и подсигуряващите живота ни фактори. Проблемите на близък може да променят плановете ви. Проявете разбиране, обгрижете нуждаещите се от грижи. В събота следобед намирате време и за себе си. Полезните продукти лесно се усвояват. До неделя на обед е добре да посетите лечебен и оздравителен център, да направите някои процедури и рехабилитации. В ранния следобед на 17-и не поемайте големи рискове и внимавайте при пътувания. Вечерта ще бъде спокойна, но в понеделник предстоят промени, които може да ви донесат важно обвързване. На 18-и Венера е в точен съвпад със Сатурн във вашия знак, а това положение стимулира неравностойните любовни връзки. Правите компромис в името на една важна цел. Ден на любовта по сметка. 19-и идва с чудесно вдъхновение, със стимул за работа и с желание да се правят рационализации. Един от дните, в които ще се правят творчески открития. Внимавайте, не споделяйте хрумванията си. Вечерта може да приемете изгодни предложение и в следващите два дни да сключите перспективни договори. 20-21-и са чудесни дни за обвързване не само в бизнеса, но и в любовта. Време е за годежи и сватби. 22-и ви среща с ледени сърца или сами показвате неразбиране към нуждите на другите. Съботният ден започва с благотворителни инициативи от вас към другите и обратното. Жестовете на внимание ще затвърдят приятелските и роднински връзки. Обадете се на тези, които са ви на сърце или дълго не сте виждали. Следобед предстоят рокади и разместване в плановете ви. Побързайте със задачите, които представляват ваш личен интерес и приоритет. Вечерта ще е рискова за родените в първите дни на зодията. Внимавайте при пътувания, приберете се навреме. На 18-19-и Луната ще ви гледа в опозиция от знака на Лъва. Не се заяждайте с шефовете и с хората, от които зависите. Слънцето напуска вашия знак на 18-и късно вечерта. На 19-и може да се окажете в доста неприятна и рискова ситуация, особено ако сте се предоверили на неподходящите хора. В този ден властват хищническите интереси. Не се препоръчва да водите преговори, а подписаните договори ще ви заробят с неизгодни и неравностойни клаузи. Родените в третата декада да не ритат срещу ръжена. На 20-и предстои умиротворение, духовете се успокояват, но някой остава да ближе рани и прикрито да недоволства. 21-и ви дава предимства, възможност да постигнете максималното и да подпишете изгоден договор. Ще получите покана и вест, за които ще почерпите. 22-и е ден на преобразяването, от последни може да станете първи и да изплувате от кризата.  В събота може да получите подарък и благословия, от които се нуждаете и сами да ги дадете на някой друг. До обед се движим в деня на сърцето. Проявете разбиране към нуждите на околните и вас ще разберат. След това до неделя на обед ще ви носи късмет всяко обвързване с договор, брак или честна дума. Използвайте свободното си време за релаксиращи процедури и посещения в центрове за рехабилитация. Идете на фризьор и козметик. 18-и ще бъде преломен ден за Рибите. Стоите пред водопад от промени, които ще се отразят не само на вас, но и на живота и контактите ви с околните. В 22 ч. 09 мин. по Гринуич Слънцето навлиза в знака на Рибите. Стягайте се да черпите. В този ден е и точният съвпад на Венера и Сатурн. Любовта среща старият сладострастник с младото и хубавото, но всеки ще плаща в бъдеще своята цена. 19-и е може би най-вдъхновеният ви ден за месеца. Съвпадът на Меркурий и Нептун в знака на Рибите носи просветление на ума, събужда ви с неочаквано вдъхновение и откровение, което може да претворите в песен, сюжет за филм, роман или прекрасна картина. Непременно реализирайте хрумванията си от 19-и. С творбите си ще пробиете на пазара, ще спечелите слава и известност. На 20- 21-и Луната ще ви гледа в опозиция. Свършете си работата, няма начин за повече отстъпки. На 22-и маските падат, виждате реалността.", "date": "2019.02.15", "title": "Седмичен хороскоп за 16-22 февруари"}
{"url": "https://www.monitor.bg/bg/a/view/poletyt-na-ochite-zakysnjava-snimka-157385", "text": "Полетът, с който връщат несебърския наркобос Димитър Желязков у нас, кацна в България с 30 минути закъснение. Това показва справка в системата на летище \"София\", където трябва да се приземи самолетът. Желязков, по- известен с прякора си Митьо Очите, беше екстрадиран тази вечер с полет от Истанбул. Той беше конвоиран от трима служители на Съдебна охрана. Желязков беше задържан в Турция преди близо половин година, заедно с общинския съветник от БСП Бенчо Бенчев и бившия депутат от ДПС Несрин Узун. Обвинен е в участие в организирана престъпна група за рекет, изнудвания и палежи по морето, припомня Нова телевизия. От прокуратурата обявиха, че разследването е почти приключило и ще поискат постоянно задържане под стража на Димитър Желязков.", "date": "2019.02.15", "title": "Очите кацна в София с 30 мин. закъснение (ОБНОВЕНА)"}
{"url": "https://www.monitor.bg:443/bg/a/view/matematikata-i-fizikata-stavat-profilirani-v-ezikovite-paralelki-157375", "text": "Математиката, информатиката, информационните технологии, природните науки ще бъдат възприемани като трети и четвърти профилиран предмет в паралелките на езиковите гимназии. Това обясни просветният министър Красимир Вълчев във връзка с преструктурирането на предстоящия план-прием след седми клас. „Езиковите гимназии няма да откриват профили в областта на stem направленията, а някои паралелки ще ги възприемат като трети и четвърти профилиран предмет“, заяви министърът. Той даде за пример, че това могат да бъдат информационни технологии и математика, които са силно свързани с интензивното изучаване на езика, математиката и природните науки или химия и физика. По този начин освен знания по езика децата ще имат имат и такива в областите, в които се очаква най-голям недостиг на пазара на труда. Той уточни, че тази практика и досега е прилагана в някои гимназии, но вече ще обхваща повече. Образователният министър посочи статистика, според която учениците, които продължават развитието си в чужбина, най-често са от езикови гимназии. Вълчев обясни, че са 30% всички заминаващи за чуждестранни университети, докато при математическите гимназии само 10% от възпитаниците напускат страната ни. Най-малък е процентът при професионалните гимназии – 3, посочи той. „За нас е важно да задържим добрите ученици и да ги насочим към секторите с очакван недостиг“, коментира още просветният министър. Вълчев обясни, че през последните десетилетия е имало политика за максимално фаворизиране на т.нар. езикови гимназии. Той посочи, че за един и същ период назад броят на учениците в гимназиален етап е намалял с 15 процента общо, но това се отнася по различен начин за различните училища. \"Броят на учениците, на паралелките, в професионалните гимназии, е намалял с 24 процента, в математическите - е намалял с 10 процента, а в езиковите гимназии се е запазил. Това са единствените защитени гимназии от намаляването на приема\", коментира министър Вълчев", "date": "2019.02.15", "title": "Математиката и физиката стават профилирани в езиковите паралелки"}
{"url": "https://www.monitor.bg:443/bg/a/view/bliznaci-pripadnaha-edin-sled-drug-do-burgaskija-syd-157368", "text": "Братя-близнаци колабираха един след друг в центъра на Бургас, най-вероятно след като са се \"почерпили\" с наркотици. Двамата припаднали посред бял ден на метри от съдебната палата и близо до дома им. Инцидентът е станал малко след 15.30 часа в петък. Колабиралите са младежи на 19-години, потвърдиха от МВР. Сигнал до полицията подала майката на братята. Жената се прибирала към дома си и докато минавала край съда видяла единия от синовете си. Била на метри от него, когато той се строполил пред очите й. При падането ударил главата си в тротоара и рукнала кръв. Майката се изплашила, че е тежко ранен и веднага позвънила в полицията и в Спешна помощ. Докато пристигне линейката, изневиделица се появил втория близнак, който също изгубил съзнание насред улицата. Двамата са откарани в безпомощно състояние в реанимацията на бургаската болница. Взета им е кръв за анализ, който да установи какво точно вещество са приели близнаците. Водещата версия на разследващите е, че те са се дрогирали и вероятно са употребили дизайнерски наркотик с неясно съдържание. Не е изключено да става въпрос за предозиране с пико или екстази, коментираха запознати със случая.  От бургаската болница  съобщиха, че на близнаците е оказана спешна помощ, те са на системи и два часа след като са колабирали, състоянието им е стабилизирано. Според медиците към момента няма опасност за живота им. От здравното заведение обаче отказаха да съобщят каква е причината за почти едновременния припадък. ", "date": "2019.02.15", "title": "Близнаци припаднаха един след друг до Бургаския съд "}
{"url": "https://www.monitor.bg:443/bg/a/view/visoki-ceni-kachiha-tyrseneto-na-zeleno-157372", "text": "Заради поскъпналите цени на жилищата през 2018-а някои купувачи са се отказали от намерението си да си купят готов апартамент и са се насочили към покупка „на зелено“. „Това пък означава, че се изместват във времето и вземането на ипотечен заем, тъй като банките финансират имоти, когато са готови поне на груб строеж. В същото време броят на отпуснатите ипотечни заеми за миналата година не може да догони обема от 2007 г., когато бе отбелязан пик“, заяви Поля Христова от \"Тенкомс\", по време на имотен форум в София. Участници във форума коментираха, че банките са започнали все повече да финансират 100% от цената на жилището, което в бъдеще може да им създаде проблем и те да се сдобият с имоти, които ще трябва да продават. „Стойността на отпусканите ипотечни и жилищни кредити расте с около 1 млрд. лв. годишно и те заемат около 12% от общия обем на заемите на банките“, посочи Маню Моравенов от Висшия институт по застраховане и финанси (ВУЗФ).", "date": "2019.02.15", "title": "Високи цени качиха търсенето „на зелено“"}
{"url": "https://www.monitor.bg:443/bg/a/view/viktor-kalev-i-neli-petkova-pusnaha-klip-kym-tuk-do-men-video-157366", "text": "Актьорът Виктор Калев и певицата Нели Петкова реализираха видео към дуетната си песен „Тук до мен“. На режисьорския стол за клипа към баладата, която бързо събра симпатиите на меломаните, седна Люси Иларионов. Парчето направи своята онлайн премиера навръх Нова година, но всъщност Петкова и Калев са я изпълнили пред стотици българи в Чикаго още миналия ноември. Продуцентш на проекта са самите изпълнители, а музиката е дело на Спас Лазаров, Деан Асенов и Петкова. За текста са отговорни Лора Димитрова и Йордан Ботев.", "date": "2019.02.15", "title": "Виктор Калев и Нели Петкова пуснаха клип към „Тук до мен“ (ВИДЕО)"}
{"url": "https://www.monitor.bg:443/bg/a/view/pravjat-biografichen-film-za-dejvid-boui-no-bez-muzikata-mu-157373", "text": "Актьорът и музикант Джони Флин ще изиграе ролята на Дейвид Боуи в бъдещ биографичен филм за певеца. Продукцията обаче не е получила нито одобрението на семейството на Боуи, нито ще съдържа неговата музика. Дънкан Джоунс, син на идола, които си отиде от този свят през януари 2016 г., заяви, че няма намерение да предостави правата за използване на музиката на Боуи във филма. Филмът ще се нарича Stardust и ще го снима режисьорът Гейбриъл Рейндж, носител на наградата „Еми“ за своята лента „Смъртта на президента“. Историята ще се фокусира върху определен период от живота на Дейвид Боуи: 1971 – годината на неговото пътешествие в САЩ, което ще стане вдъхновение за създаването на един от емблематичните сценични персонажи на певеца, Зиги Стардъст. Наследникът на Боуи Дънкан Джоунс написа по този повод в Туитър: „Не казвам, че този филм няма да бъде направен. Казвам само, че той няма да съдържа в саундтрака си музиката на моя баща и не предвиждам никакви промени в това отношение. Зрителят трябва да реши дали иска да гледа биографичен филм за него без музиката му и без подкрепата на неговото семейство. Снимките за продукцията трябва да започнат през юни. Освен името на Джони Флин за ролята на Боуи, бе обявено и това на актрисата Джина Малоун („Игрите на глада“) за ролята на Анджи, първата съпруга на певеца.", "date": "2019.02.15", "title": "Правят биографичен филм за Дейвид Боуи, но без музиката му"}
{"url": "https://www.monitor.bg:443/bg/a/view/10-oferti-za-13-2-km-ot-ot-am-struma-prez-kresnenskoto-defile-157371", "text": "В АПИ са постъпили 10 оферти за изграждането на участък от АМ \"Струма\" през Кресненското дефиле, съобщиха от пътното ведомство. Офертите са по обществената поръчка за избор на изпълнител за проектирането и строителството на 13,2 км от автомагистрала \"Струма\", в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе. Цялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно и проектът да завърши в срока на оперативната програма до 2023 г. Отворените днес оферти за лот 3.2.1 - от км 375+860 до км 389+100, и прилежащите пътни връзки. Лот 3.2.1 е с дължина 13,2 км. В участъка ще бъдат построени три тунела - \"Симитли\" /211 м/, \"Ракитна\" /1135 м/ и \"Стара Кресна\" /1052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и три надлези и подлези. Достъпът до трасето ще бъде осигурено чрез три пътни възела. Индикативната стойност на обществената поръчка за лот 3.2.1 е 444 796 305 лв. без ДДС. Офертите за лот 3.2.2 се приемат до 17,30 ч. на 18 февруари (понеделник) и ще бъдат отворени на следващия ден. Дължината на отсечката е 10,4 км. В лот 3.2.2 е включен и обходният път на Кресна, който е 5.5 км. При обхода на града ще бъде изградена и площадка за отдих, която ще бъде с електричество, вода и канализация. От нея ще има и връзка с населеното място Кресна. В лот 3.2.2 ще бъдат построени 4 тунела - \"Тисата\" /171 м/, \"Света Неделя\" /1.3 км/, тунел \"Кресна 1\" /358 м/ и \"Кресна 2\" /230 м/. Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукта с приблизителна дължина 5 км, както и девет надлези и подлези. Чрез пътен възел \"Кресна\" - при км 401+640, ще се осигурява достъпът в посока Кулата, София, път I-1. Индикативната стойност на обществената поръчка за лот 3.2.2 е 430 525 209 лв. без ДДС. Срокът за изпълнение на всяка от обществените поръчки е 1556 дни и включва времето за проектиране и строителство. Проектът се планира да се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г.", "date": "2019.02.15", "title": "10 оферти за 13,2 км от от АМ \"Струма\" през Кресненското дефиле"}
{"url": "https://www.monitor.bg:443/bg/a/view/radev-shte-misli-dali-da-naloji-veto-na-izbornija-kodeks-157381", "text": "\"Моите действия са ясни. Нека другите да се изговорят. Аз ще действам институционално. Ще изчакам законът с промените в Изборния кодекс да дойде в президентството. Ще се запозная детайлно с него и тогава ще преценя дали да предприема конкретни действия\". Това каза в Хасково президентът Румен Радев в отговор на въпрос дали ще наложи вето на приетите от Народното събрание поправки в Изборния кодекс. Президентът присъства на среща с бизнеса, организирана от Хасковската търговско-промишлена палата на която бяха и посланици и дипломати на близо 30 държави. \"Икономиката ни става заложник все повече на демографията заради миграцията и липса на квалифицирана работна ръка\", каза президентът пред представителите на бизнеса. Според него икономикатата ни страда и от тежката държавна регулация, какъвто е случаят с енергетиката. \"България трябва да бъде изключително внимателна, ако бъде взето решение за присъединяване към Еврозоната. Трябва да внимаваме да не пострадат доходите на хората и да не бъде платена тежка цена за едно неудачно управленско решение\", каза още Радев. \"Каквито и икономически, социални и данъчни модели да разработваме и прилагаме те няма да имат ефект, ако не се смени радикално политическата среда и стилът на управление в държавата. Особено що се отнася до харченето на публичния ресурс\", подчерта той.", "date": "2019.02.15", "title": "Радев ще мисли дали да наложи вето на Изборния кодекс"}
{"url": "https://www.monitor.bg:443/bg/a/view/samo-edno-ot-deset-jilishta-zastrahovano-157367", "text": "Само едно от десет жилища у нас има имуществена застраховка, стана ясно по време на форум в София. „Най-често със застраховка са имоти, купени с ипотека, защото банките задължават новите собственици да го направят“, поясни Николай Генчев от Uniqa. По думите му в страните от а в съседните на България страни от ЕС около 20%, но там имало задължителен елемент. „Излиза, че българинът обича повече колата си, отколкото дома си, защото с много по-малка сума може да застрахова и жилището си“, смята той. Според него може би малкият процент застраховани жилища се дължи и на недоверието към финансовия сектор. Полина Стойкова от Bulgarian properties смята, че при ваканционните имоти у нас делът на застраховането е около 50 на сто, като основната причина са сделките с чужденци. В по-голяма част от годината апартаментите им се дават под наем в курортите и за това те поясни тя. По данни на Маню Моравенов, преподавател във Висшия институт по застраховане и финанси (ВУЗФ), едва 14,5% от недвижимото имущество в България се застрахова и по всяка вероятност голяма част от този процент се дължи на задължителните застраховки, налагани от банките при отпускане на ипотеки. Въпреки това след автомобилните застраховки, сред които е и задължителната „Гражданска отговорност“, тези са с най-голям дял. По време на дискусията Георги Шопов, председател на Националната асоциация на строителните предприемачи, поиска всички предварителни договори за продажба да се вписват, за да няма дублирани продажби на имоти „на зелено“. Той повдигна и въпроса за специална застраховка на строежите на жилища в България, като по този начин които са още в начален етап на изграждане. Предприемачът посочи за пример Франция, където за целта има специална търговска застраховка и застрахователят при провал на проекта изплаща на измамените клиенти парите. Данчо Савов от „Столични имоти“ пък предложи регистърът на предварителните договори да бъде към Камарата на строителите.", "date": "2019.02.15", "title": "Само едно от десет жилища застраховано"}
{"url": "https://www.monitor.bg:443/bg/a/view/pri-sdelka-v-sredata-na-godinata-f-16-poema-ohranata-na-nebeto-ni-prez-2022-ra-157376", "text": "При успешни преговори и сделка със САЩ в средата на годината, каквито са и очакванията, родните ВВС ще могат да разчитат за охраната на небето над България на нови изтребители F-16 през 2022 година. Това стана ясно от коментар на вицепремиера и военен министър Красимир Каракачанов в Мюнхен, където участва в международната конференция по сигурността. По думите на МО шефа машините от последното поколение Block 70 най-вероятно ще бъдат доставени у нас около три години след евентуалното подписване на договор. каза Каракачанов и уточни, че предстои следващата седмица във вторник да бъде изпратено официално предложението. В Мюнхен Каракачанов разговарял с висши представители на компанията „Lockheed Martin“, която изрази готовност да произведе самолетите за България в новия си завод в Грийнвил, който ще поеме и поръчките за F-16 Block 70 на Словакия и Бахрейн. „Казах, че в нашия проект за инвестиционен разход са предвидени 24 месеца за доставка след подписване на договора. Парламентът ни е дал мандат да увеличим евентуално този срок. Моят въпрос беше какъв може да бъде срокът за доставка. Отговорът беше каза Каракачанов, цитиран от БНР. И добави: „Но трябва да има индустриално сътрудничество и то трябва да бъде такова, че дори и частичната поддръжка на самолетите, които желаем да придобием да може да става в България.", "date": "2019.02.15", "title": "При сделка в средата на годината: F-16 поема охраната на небето ни през 2022-ра"}
{"url": "https://www.monitor.bg:443/bg/a/view/ot-brekzit-njama-polza-i-za-velikobritanija-i-za-es-video-157377", "text": "Да не се бъркаме в работата на парламента, призова премиерът Бойко Борисов пред български журналисти в Мюнхен. Призивът му е във връзка с приемането на Изборния кодекс и заявката на омбудсмана Мая Манолова да даде закона на Конституционния съд. „Оставил съм парламентарната група да решава въпросите за Изборния кодекс. Аз съм се явявал на избори по всякакви кодекси, по всякакви закони. Нека не се бъркаме в работа на парламента“, заяви Борисов. Той коментира и атаките на червените срещу поправките в изборното законодателство. „Точно БСП ли говори за диктатура? Точно тези хора ли да говорят с това, което направиха с „Костинброд“. Защото всички помним. Много скоро беше кабинетът „Орешарски“. Тези хора мислят, че сме безпаметни като тях“, каза Борисов и допълни, че „страната ни седи много добре и всички ни хвалят, затова трябва да се стегнем и малко във вътрешен план“. Борисов коментира и преводите на пари от Венецуела към българска банка и отговори на въпроса защо научаваме от чужди посланици за нередности у нас. „Когато парите от Венецуела са били превеждани не е имало нищо незаконно по тоя ред, за да си хулим банковата система. Когато дойде сигнал аз лично извиках американския посланик да го уведомя какво работят службите. Не те са дошли. Извиках лично посланиците, за да не се пишат такива малоумщини“, разкри той. Премиерът обърна внимание и на случая „Гебрев“. По думите му през 2015г., когато службите са работили по този криминален случай и са разследвали за опит за убийство, „никой не е знаел за новичок, нито за руски агенти, нито за каквото и да било“. Пред журналисти Борисов разказа и за разговора си с главния преговарящ на ЕС за Брекзит Мишел Барние. \"Близко сме до ръба, не мога да давам подробности, ще чуем какво се иска в този последен кръг от преговори. Не виждам полза и за Великобритания, и за ЕС, не виждам каква е ползата, не виждам оптимизъм. Всички вървим с един оптимизъм, че нещо ще се случи в последния момент. Не можем да загубим общия пазар. Това е най-силното нещо, което има Европа, ако се остави отворена врата, не виждам как може да се контролира\", добави той. ", "date": "2019.02.15", "title": "Борисов призова от Мюнхен: Да не се бъркаме в работата на парламента (ВИДЕО) "}
{"url": "https://www.monitor.bg:443/bg/a/view/ministyr-angelkova-sys-zlaten-priz-za-utvyrjdavane-na-bylgarija-kato-destinacija-za-kachestven-turizym-157378", "text": "На церемония в рамките на Международното туристическо изложение „Ваканция&СПА експо“ министър Николина Ангелкова получи Златен приз на сп. „Туризъм и отдих“ за утвърждаване на България като целогодишна дестинация за качествен туризъм, съобщиха от ресорното ведомство. Това е високо признание за усилията на нашия екип за устойчиво развитие на туристическата ни индустрия в силно конкурентна среда и в условия на все по-високи международни критерии за добро обслужване, заяви при награждаването министър Ангелкова. Тя подчерта, че от създаването си като самостоятелна администрация министерството работи последователно и съвместно с бизнеса и общините и доказва, че туризмът заслужено е издигнат от правителството в приоритет и структуроопределящ икономически отрасъл с близо 12% от БВП на страната. За последните три години заедно с бранша и местната власт постигнахме рекордни резултати за цялата история на туристическата ни статистика. През 2018 г. за първи път преминахме границата от 9 млн. чуждестранни туристически визити и отчетохме над 9,2 млн. такива посещения. Туристическите посещения на чужденци у нас през миналата година са с 30,6% повече спрямо 2015-а, допълни тя. Министърът акцентира също, че с още по-висок темп се движи нарастването на приходите от международен туризъм. За периода януари-ноември 2018 г. те възлизат на 7,2 млрд. лв. по последни данни на БНБ, което е 6,6% ръст спрямо единадесетте месеца на 2017 г. Приходите за 11-месечието от международен туризъм у нас през 2018 г. са с 34,4% ръст спрямо същия период на 2015-та.", "date": "2019.02.15", "title": "Министър Ангелкова със Златен приз за утвърждаване на България като дестинация за качествен туризъм"}
{"url": "https://www.monitor.bg:443/bg/a/view/koltuklieva-i-kulezich-jurnalistika-s-ekstenshyni-i-botoks-157359", "text": "Те са родоначалнички на две нови направления в журналистиката – лифтингово и ботоксово. Опънали кожа, изгладили бръчки и гордо навирили нос, Люба Кулезич и Соня Колтуклиева са обслужващ персонал на банкера беглец Цветан Василев, а напоследък и основни говорители в кампанията му срещу депутата и издател на „Телеграф медиа“ Делян Пеевски. Първата задоволява Василев с поръчкови интервюта, втората е получила от него тлъст хонорар, който не е декларирала. Ако трябва да се посочи коя от двете медийни наложници е по-близка до ексбанкерското сърце, това е Кулезич. За разлика от ресорната си колежка, която отдавна е паднала на махленско ниво и рие дъното, Кулезич се държи на висота. „Журналистиката може да бъде не по-малко мръсна дейност от политиката, стига да я използваш като крайпътна свалка срещу заплащане. Но вече ми е късно да се пробвам в подобни магистрални упражнения”, изрича тя признание в тв ефира, минути преди да вземе поредното интервю със забегналия банкер. ТВ изявите на БГ Мадоф при Кулезич са програмни – въпросите са ясно разграничени, все едно сам си ги задава. Съпругата му Антоанета Василева също е благоразположена към медийната му половинка и не го ревнува от нея, както често се е случвало в други времена. За да няма издънки в медийното отразяване на семейството на Българския Мадоф, той дистанционно ръководи дръжките на микрофони, които отдадено лъскат имиджа му. Някои от тях даже пътуват до Белград за инструктаж. Колтуклиева обаче не може да се дореди до тази чест, защото вече е минало. Въпреки опитите да си заслужи отново благоволението на боса, даже Василев е наясно, че тя не му върши работа и не обръща внимание на мелодраматичните й Фейсбук излияния и фотошопираните снимки, с които се опитва да върне отминалата младост. Мадам Соня е язвителна и заядлива, но само с онези, които пречат на нейния благодетел. На тези, на които иска да се хареса, прави комплименти и се обяснява в любов с мяукащ гласец. Кулезич – братовчедка на олигарха Николай Банев, започна да кани посестримата си в телевизионното студио, превърнало се в поле за изяви на обвиняеми за източването на КТБ, а Колтуклиева й връща жеста, като се зъби в ефир толкова злостно, че на нейния фон Кулезич може да мине даже за симпатична. Седянката на две ъпгрейднали визията си журналистки няма големи претенции. Две дружки с повехнал морал, които си бъбрят разпалено. Но в потока от думи се провират лъжи, като тази, че медиите на Пеевски били взели близо 4 млн. лв. от КТБ под формата на реклама. А „Фрогнюз“ на агент „Академик“ на ДС Огнян Стефанов веднага прихваща фалшивата новина и я препраща по трасето. Колкото и да се опитва да отклони вниманието от вземаните на тъмно суми от КТБ, в съдебната зала, където Колтуклиева се появява в качеството на обвиняема за укриване на данъци, стана пределно ясно, че е взела на ръка три пъти по 30 хил. лв. Тези 90 хил. лв. всъщност са пари на вложителите в КТБ, раздадени с лека ръка от Цветан Василев. Друг душеприказчик на афериста, който отлично се вписва в тази женска компания, е Мирослав Иванов. Извън всяко съмнение е, че позициите на въпросния „журналист“, а може би блогър на повикване, съвпадат на 100 процента с тези на боса му Цветан Василев. Три медийни грации пък са гарата разпределителна на фалшивите новини. Първата дължи кариерата си на Костов, втората е отдадена съпруга на олигарх, третата пристана на друг олигарх, но приглася на втория. Стояна Георгиева, Галя Прокопиева и Светлана Джамджиева дават медийната си утроба под наем и пръскат челяд, която заживява собствен живот. Майките на фалшивите новини рядко се засичат на публични места, но изданията им работят в пълен синхрон и са гара-разпределителна за опорки, обслужващи задкулисните интереси. Общото между тях е, че никога не застават зад поръчковите материали с имената си. Имат си доверени подчинени, които ползват като тарани. Най-влиятелната от тях е Стояна Георгиева. Това й го признава и поддръжничката й – олигаршата Галя Прокопиева. „Капитал” редовно я включва в някаква измислена класация, озаглавена „100-те най-влиятелни жени в България“. Методологията, по която се определят българските жени с най-силно обществено влияние, сред които според „капиталци” фигурира и Майката на фалшивите новини, е съчинена от хората на Прокопиев и залага на четири водещи критерия: финансова отговорност (размер на личните и управлявани ресурси); публична територия (обхват на медийното влияние и достъп до неговите инструменти); устойчиво влияние (гаранции на професионалната сфера за трайно влияние) и лична перспектива (личностна възможност за бъдещ растеж). Както добре се вижда, Стояна Георгиева не покрива нито един от изброените критерии, но кръгът „Капитал” може да направи компромис. Разградският тарикат е творение на Фетхуллах Костов и вечно ще целува ръката на своя създател. Стояна пък е „богопомазана“ от кръга „Капитал“ като бивша Костова говорителка, но може като нищо и да се пенсионира като такава, защото никога не е преставала да работи за него. „Фалшивите новини са битка за умовете и сърцата на хората”, признава Стояна Георгиева на 13.11.2017 г. Тази битка не може да бъде спечелена от бутиковия й сайт „Медиапул”, но подчинените на Стояна дават своя дан на поточната линия за фейкове. Привлякла вниманието на Костов като младичка радиорепортерка, няколко десетилетия по-късно Стояна Георгиева ще се превърне в прислугваща на политическите и бизнес кръгове, създадени в драгалевската лаборатория. Работи две години и половина като шеф на правителствената пресслужба на Костов. Напуска в края на 1999 г., като блъфира, че занапред няма да има общо с него, но само няколко месеца след това по волята на Костов тя е инсталирана на ръководен пост в новоизлюпената частна национална телевизия бТВ. Напуска, за да реализира нов проект на господаря си Костов – електронен вестник с мисия да създава собствени новини и да стане основен информационен източник за сънародниците ни в чужбина. И днес сайтът на Костовата говорителка прави това – създава собствени „новини“, .без да се придържа към фактите, а понякога и грубо манипулативно. Неотдавна Стояна Георгиева претърпя тежка загуба – медийната й бухалка Полина Паунова се премести в радио „Свободна Европа”, но като се има предвид колко компактно работят изданията от Задругата, сайтът на Стояна ще продължи да разчита на нея и да я препечатва. А за естеството на радио „Свободна Европа” с шеф друг виден протестър – Иван Бедров, който пък символично се отцепи от „Клуб Z” на олигарха Огнян Донев, може да се съди по анонса, че работещите там „ще създават новини”. Старата песен на нов глас! Говорителката на Костов, ранен кадър на радио „Свободна Европа” в по-достойните му времена, и протестърът в оставка Бедров, задружно произвеждат новини. Най вече фалшиви. След като бе уличена, че в съучастие с кръга „Капитал“ е сформирала фабрика за манипулации, „Медиапул“ стартира кампания срещу фалшивите новини като направи сайт „Жълт байрак“, който генерира измислени скандални заглавия на случаен принцип. Стояна гордо се изпъчи и обясни, че по този начин иска да покаже на хората колко лесно се правят тези неща и как не бива да се лъжат, а да четат „Медиапул“. Кампанията беше широко отразена в другите медии, включително и национални телевизии, като кауза на „Медиапул“. Оказа се, обаче, че е продукт на една от най-уважаваните рекламни компании, чиито клиенти са сериозни фирми. Наред с мастити рекламодатели от услугите им, струващи сериозни хонорари, се е възползвала и Стояна Георгиева. В сайта си Saatchi & Saatchi рекламират проектите си, в това число и кампанията на „Медиапул“. Пряко под внушението на Стояна от рекламната компания разказват, че „Медиапул“ са ги наели, за да популяризират сайта им. „Много бързо стана ясно, че най-важната ни задача ще бъде наново да дефинираме ролята им в живота на хората. Започнахме работата си с връщане към основите на бранда, а там се сблъскахме със същината на проблема – качествата, определящи за същността на Mediapool, сякаш бяха неконкурентни“, пише в резюмето. Така стана ясно, че „Медиапул“ не само, че не се бори с фалшивите новини, но и плаща за рекламна компания да им осигури повече читатели, след като със собствено „новинарско производство“ не може да си ги осигури. Двете други медийни грации, споменати в началото, има за какво да завиждат на пожизнената говорителка на Костов. Тя гълта грантове като ламя, така че никой не може да й насмогне. За читаемостта на сайта може да се съди и по коментарите под произведените новини, които са между 4 и 8 , много рядко над 10. Неспособна да се самоиздържа от реклами, агенцията на Стояна Георгиева набляга на производството на изкуствен продукт. Фалшивите новини се котират добре и в присъдружните медии от кръга „Капитал” - традиционен начин за препиране на информация от иначе конкурентни издания. Своят принос на поточната линия на фалшивите новини дава и медийната слугиня на фармацевтичния бос Огнян Донев. защото политиката на тези издания е еднаква, но това би означавало да измести сподвижничката му и партньорка в живота Галя Прокопиева, която е по-нагоре в йерархията от нея като олигарша, така че Джамджиева се задоволи да е в антуража на олигарха Донев, с когото са си толкова близки, че го нарича на галено Оги, стана ясно от изтекла кореспонденция между двамата още през 2012 г. Въпреки привидното парцелиране на терена, трите медийни грации – Стояна Георгиева, Галя Прокопиева и Светлана Джамджиева, орат на една обща олигархична нива и живеят в мир и разбирателство. Авторите на списание „Клуб Z“ преспокойно могат да гастролират в българската секция на „Дойче веле“, в сайта на „Дневник“ или в „Капитал“. И обратното. Всяка от изброените медии си има отделен шеф и работодател, но на практика са едно цяло. Така трите медийни грации дружно обслужват интересите на своите повелители.", "date": "2019.02.15", "title": "Колтуклиева и Кулезич: журналистика с екстеншъни и ботокс"}
{"url": "https://www.monitor.bg:443/bg/a/view/sedmichen-monitoring-11-15-fevruari-157363", "text": "Родител 1 и Родител 2 викат Родител 3. Или как французите изтрещяха дотам, че се изджендъриха и документално. От много глава не боли, каза си Свети Валентин и подпука избата на Трифон Зарезан. А Таня Дончева се взе с Банева. Мавзолеят на Ленин пуска кепенци за два месеца заради профилактика. Тя щяла да бъде извършена от Руския научно-изследователски институт по лечебни и ароматни растения (ВИЛАР). Докато руснаците си ароматизират и аклиматизират мавзолея, на мястото на нашия се кани да възкръсне поредната арт инсталация. Срещу 81 100 лева на мястото на бившия мавзолей на Георги Димитров ще цъфне 12-метрова човешка фигура. Като й гледам проекта, може и Робокоп да е. На фона на клошарската артпродукция, наречена Бронзова къща, новата инсталация може и да мине за симпатична. Но ако всеки ще се упражнява на това място, по-добре да върнем мавзолея. Или най-добре да се предприеме профилактика на творческия съвет, който одобрява такива проекти.                                                      Оставям руснаците да включват и изключват копчета, за да регулират температурата на мавзолея. За мен лично значително по-интересна е новината, която долетя от университета Рокфелер в Ню Йорк, където са успели да „изключат“ апетита на комарите, така че да изгубят желание да си търсят храна. Пък ако изключат и апетита на данъчните и банкерите, ще им издигна паметник приживе.                                             Жените винаги са били ощетени на полов принцип. Поредното доказателство за това идва от университета в Грайфсвалд, Германия. Александер Лишке и неговият екип са проучили как противозачатъчните хапчета засягат способността да разпознаваме чувствата на другите. Оказало се, че пиещите ги жени тълкуват погрешно емоцията, изписана на човешко лице 10% по-често, отколкото тези, които не приемат такива средства. По този начин те бъркали емоции като враждебност, притеснение и т. н. Сега се проверява и до каква степен хапчето за бременност влияе на мозъка. А най-добре са онези, които го нямат. На тях им е лесно. Ураганен вятър довява зимата обратно, сигнализират метеоролозите. В очакване на виелици от ЧЕЗ издухаха януарските сметки и сдухаха всички, дето се отопляват на ток.                                              Има хора, дето винаги сменят посоката, според това накъде духа вятърът. За тях важи правилото: Когато задуха силен вятър, първи започват да климат празните кратуни.                                  Един бивол се похвалил, че има богата танцувална програма, изобилстваща от часове за щатски чарлстоун, бритиш хард рок, френски канкан и полка. Лесно му е на него, ще рипа. Ако трябваше да върши нещо реално, нямаше да му е до танци.                                     Синодът се обърка в обяснението трябва ли да се шамаросват децата или само да се галят с перце. Последно какво? Анонс за празника на Св. Валентин – многоженец от Мейн, сдобил се с прякора Купидон на хаоса, се озовал зад решетките, след като объркал втората с третата, а четвъртата с първата. Издънката се получила, когато решил да чуе Менделсон с петата. Ако някой си мисли, че 43-годишният Майкъл Мидълтън е на далавера, да се позамисли над въпроса с тъщите. Някои и с една не могат наглава да излязат, а с пет?                                                       Доходите на работещите у нас нарастват, внася нотка позитивизъм социалният министър Бисер Петков. От думите му става ясно, че обещанията за ръст на заплатите с 10% през следващата година не били предизборни. Като цяло обаче българинът е песимист и това си е. Когато разходите му растат с 50% и нагоре, а заплатата му мърда, колкото да не умре съвсем, няма повод да хвърчи в облаците. Старата вражда какво трябва да се празнува на 14 февруари – Трифон Зарезан или Свети Валентин, отново избуя в социалните мрежи. Образно казано, спорът е простичък. Или си подрязваш лозето, или се грижиш за интимната си прическа, за да не си капо и да останеш без празник. Или другояче казано – имаш лозе, пиеш вино. Нямаш лозе – удряш го на любов. Нищо не пречи двата празника да се слеят в едно. Французите направиха точно това – Трифон залюби Валентин официално.                                                       Докато родните форумджии си чешеха езиците, французите демонстрираха разкрепостеност и гласуваха поправки в закона „За училището на доверието“, според които в школските документи вече ще пише „Родител 1“ и „Родител 2“, вместо „майка“ и „баща“. Там, където са двама, са и трима. Нищо чудно след време да се появи и трета графа, защото във връзките, които визират френските законодатели, отношенията са сложни.                                                   Ситуацията във Франция ми напомня за един попски виц. Отец Миню е в болницата с остри болки в корема. През нощта буля Минка ражда дете, но спешно се налага да се отърве от него, че Боньо е на гурбет от година и половина и не върви да му сервира, че е станал баща в негово отсъствие. Минка реве и се тръшка: „Не го ща туй дете, махайте го бързо от мен и да си ходя“. За да реши проблема по най-лесния начин, акушерката Гица грабва вързопчето и го мушва между краката на отчето. Събужда се той на сутринта, болките са изчезнали, но нещо шава между краката му. - Квуй тую – пита Миню. - Каквото – такова – отговаря Минка.- Болеше те корема, бил си бременен, родил си. - Щом така е рекъл Господ, ще си го отгледам – примирява се Миню. Детето расте, става мъж за женене. Баща му иска да проведе сериозен разговор с него. Мисли, мисли, решава да кара направо: - Сине, голям си вече, трябва да ти призная нещо. Не съм ти баща, майка съм ти. Баща ти е игуменът. Таня Дончева удари кьоравото. Хем си прави предизборна реклама овреме, хем и с адвокатски хонорар ще се уреди. Медиите вече гърмят, че лидерът на Движение 21 е новият адвокат на Евгения Банева. Припомням, че милионершата е обвиняема за пране на пари. Освен това се гласи да се кандидатира отново за евродепутат. Вместо да плаща веднъж на инициативен комитет да я издигне, а втори път на Татяна Дончева да й адвокатства, Баневица може направо да се тури у нейната партия. При всяко положение ще й излезе по-евтино.                                                      От ВМРО също са хванали калкулатора. Предлагат от 300 до 1700 лева еднократни помощи за образованите родители в столицата. Даже са сметнали какво означава това. По 200 лв. за първо дете на родители със средно образование, по 500 лв. - за второ, 1300 за трето. На майките с бакалавърска степен им „дават“ 250 лева за първо дете, за второ - 600 лв., а за трето 1500 лв. Не стига туй, ами патриотите решават и проблема със софийското жителство. За да получат предлаганата от ВМРО-София еднократна помощ, родителите трябва да имат минимум средно образование и уседналост в столицата поне две години преди раждането на детето. Ако имат обаче само настоящ адрес, трябва да са регистрирани поне три години преди да забременеят и родят.                                                Много сложно взе да става. Веднъж сметки кога да забременееш, че да се уредиш в ясла, втори път – редиш адресните регистрации и списъците за първолаците, че да се класираш в желано училище, а сега овулацията трябва да се съобрази и с дипломата.                                                     От ВМРО подчертават, че целта на програмата, която е на принципа „Първо в София, после и в страната“, била да се стимулира раждаемостта сред отговорните родители в столицата. Сега остава да успеят да вържат отговорността с образованието, и може и да им се получат нещата. Но като знам колко безотговорни висшисти има, дето си останаха и без работа, и без деца, сметките на патриоти те нещо са криви.", "date": "2019.02.15", "title": "Седмичен мониtоринг (11 - 15 февруари)"}
{"url": "https://www.monitor.bg:443/bg/a/view/kradec-obra-banka-i-izbjaga-pesh-obzor-157362", "text": "Крадец обра банка и избяга пеш, а столичната полиция провери хиляди хора, докато го издирва. Нападението станало минути след 8,30 часа сутринта в петък в софийския квартал „Сухата река“. Тогава маскирания с плетена шапка с прорези само за очите мъже нахлул в клона, напръскал охраната със спрей, след което се насочил към касиерката. „Държеше пистолета с лявата ръка, а в дясната имаше спрей. Напръска ме с него и поиска всичките пари от касата, включително и валутата. След това избяга, тъй като и самият той не можеше да диша. Цялото помещение беше изпълнено с остра миризма“, обясни пострадалия охранител. но крадецът успял да избяга бързо с около 12 хил. лева от оборотните пари на банката. За радост никой не пострадал сериозно. Охранителната фирма пристигнала бързо на място, но от нападателя нямало и следа.  Обирът станал в същото време, в което полицейски шофове от цялата страна се събирали на национално съвещание в столицата. Веднага била разпоредена и спешна операция на СДВР, която започнала минути след нападението над клона. Целият наличен състав бил впрегнат да проверява весеки един подозрителен човек в София. Така били направени хиляди справки на хора, седящи по паркове, градинки и тротоари. „Дойдоха двама полицаи и ме накараха да извадя всичко от джобовете си. Почти ме съблекоха. Разпитваха ме какво правя, къде работя и защо седя на пейката. След като не откриха нищо подозрително, ми се извиниха и обясниха, че правят операция заради банковия обир. Било им разпоредено да правят масови проверки“, разказа един от многото проверени софиянци пред „Монитор“. Освен хилядите проверени столичани, униформените блокирали и всички пътни артерии на изходите на столицата, а колите били масово спирани за проверка и щателно тарашени. Униформените търсели освен банковия обирджия, така и дилъри или издирвани лица. Резултати от проверката се очаква да бъдат оповестени да в понеделник. До късните часове на петък от банковия обирджия нямаше и следа.", "date": "2019.02.15", "title": " Крадец обра банка и избяга пеш (ОБЗОР)"}
{"url": "https://www.monitor.bg:443/bg/a/view/borisov-pokani-premiera-na-libija-na-poseshtenie-u-naselenieto-157356", "text": "Премиерът Бойко Борисов покани либийския си колега Файез Сарадж на официално посещение у нас. Двамата проведоха среща по време на традиционната конференция за сигурността в Мюнхен, съобщиха от правителствената пресслужба. „Радвам се да те поздравя, знаеш колко много и важни са отношенията ни с Либия. Страхотни традиции и взаимоотношения. Сега се надявам да ни гостуваш в София и да възстановим предишните добри отношения“, обявил Борисов в началото на срещата. Сарадж също изтъкнал, че страната му, независимо от политическите обстоятелства, има желание да работи за възстановяване на добрите отношения с България. Двамата лидери изразили мнение, че размяната на посещения на високо равнище между страните несъмнено ще набележат конкретните стъпки за активизиране на двустранното сътрудничество във всички области от взаимен интерес. Като сфери с такова значение са отбелязали здравеопазването, образованието, търговията, бизнеса. Борисов посочил също, че като член на ЕС България споделя виждането колко съществено е сътрудничеството със страните от Северна Африка за намирането на устойчиво решение на проблемите, свързани с нелегалната миграция, екстремистката идеология и тероризма. Премиерите разговаряли и по темата за задържането на моторния танкер „Бадр/Бдин“. „Въпросът е с частноправен характер, въпреки това българското правителството се ангажира с него, за да не се отрази неблагоприятно на двустранните отношения. Готови сме да решим въпроса по начин, взаимно устройващ и двете страни“, посочил българският министър-председателят и добавил, че корабът се намира в пристанище Бургас и ще остане там до окончателното изясняване на ситуацията. „В България действа принципът на разделението на властите и всички досегашни действия на българската администрация са базирани на актове на съдебната власт. Либийската страна, чрез своите процесуални представители, има възможност да защити своите законни права и интереси пред независимия български съд“, казал още министър-председателят Борисов. По думите му адвокатите на либийската страна следва да представят всички релевантни документи пред съдебните власти за окончателно решаване на спорните моменти, а представителите на българската администрация ще се съобразят с влезлите в сила съдебни решения в съответствие с принципа за законност, от който се ръководят. По-късно Борисов проведе среща и с изпълнителния директор на Американския еврейски комитет Дейвид Харис. Двамата отбелязали отличните отношения, които поддържа България с еврейските организации в САЩ. Българският премиер посочил, че еврейските организации през годините са подкрепяли България по евроатлантическия й път. Той подчертал, че страната ни разчита американските еврейски организации да окажат съдействие за оползотворяването на потенциала за икономическо и търговско сътрудничество между България и САЩ. „Активното ни сътрудничество има важна роля както за развитието на двустранните българо-американски отношения, така и за сътрудничеството между България и Държавата Израел“, казал още премиерът Борисов. Министър-председателят подчертал, че страната ни споделя загрижеността на световната еврейска общност относно растящия антисемитизъм. „Ние осъждаме и отхвърляме такива опити, а нашият отговор е силният ангажимент да изследваме и разказваме историята в цялата й трагична сложност“, категоричен бил премиерът. Борисов разговаря и с главния преговарящ на ЕС по въпросите на Брекзит Мишел Барние. Българският премиер обяснил, че страната ни е в напреднала подготовка за всички възможни сценарии за излизането на Великобритания от ЕС. „За България на първо място стоят правата на гражданите, включително - социалните и здравните, пенсиите“, казал Борисов пред Барние. Министър-председателят подчертал че споразумението за оттегляне е възможно най-добрата основа за уреждането на Брекзит. „То определя деликатен баланс, който гарантира правата на гражданите и бизнеса, бюджета на ЕС, целостта на Единния пазар и мирния процес в Ирландия“, изтъкнал Борисов. От името на България той обясни, че страната подкрепя виждането на ЕК, че Споразумението не подлежи на предоговаряне. „В този контекст високо оценяваме усилията на Комисията за намиране на приемлива алтернатива в диалог с британската страна. Надяваме се Споразумението да бъде подкрепено от британския парламент“, казал още премиерът Борисов.", "date": "2019.02.15", "title": "Борисов: Либийският кораб остава в Бургас до изясняване на казуса (ОБНОВЕНА)"}
{"url": "https://www.monitor.bg:443/bg/a/view/najdenov-prodyljava-na-boksovija-turnir-strandja-157361", "text": "Олимпийският ни шампион по бокс за младежи от Нанджин 2014 Благой Найденов започна с победа участието си в 70-ото издание на турнира „Странджа“ в зала „София“. В мач от първия кръг на кат. до 81 кг той спечели 3:2 съдийски гласа (29:28, 29:28, 29:28, 28:29, 28:29) срещу коравия украинец Степан Хрекул, който е европейски шампион до 22 г. Следващият съперник на Благой ще е шведът Лиридон Нуха. Другият българин в категорията Пламен Петков започва участието си направо от втори кръг срещу швейцареца Уке Смайли. Турнирът обаче приключи за още две наши боксьорки. Младите Мартина Маринова и Аслъхан Мехмедова загубиха първите си мачове и отпаднаха. При 51-килограмовите дебютантката при жените Маринова отстъпи с 1:4 съдийски гласа пред Камила Фада (Ит), а в кат. до 60 кг Мехмедова не успя да се справи с индийката Неераж (1:4).", "date": "2019.02.15", "title": "Найденов продължава на боксовия турнир „Странджа“"}
{"url": "https://www.monitor.bg:443/bg/a/view/marieta-rajkova-vstypi-v-dlyjnost-shef-na-specsyda-157360", "text": "Избраната за председател на спецсъда Мариета Райкова – Пашова встъпи в длъжност днес. Тя е подписала акта за встъпването си пред ръководителя на Апелативния специализиран наказателен съд (АСНС) съдия Георги Ушев, който я поздравил и й пожелал успех. На 5 февруари т.г. Райкова бе избрана с впечатляващо мнозинство от Съдийската колегия на ВСС, като никой не подкрепи конкурента й в надпреварата за поста Мария Карагьозова от СРС. Спецсъдът е без титулярен ръководител от юни 2018 г. след встъпването на Георги Ушев начело на Апелативния спецсъд. Райкова бе номинация на Общото събрание на спецсъда, където работи от 2014 г. Преди това е била съдия в СРС и СГС. Мариета Райкова е родена на 15.07.1969 година в гр. Павликени. Завършва СУ \"Климент Охридски\" през 1993 г. В периода 1995 -1996 г. работи като юрисконсулт. От 10.02.1997 г. до 13.04.2006г. е следовател в Столична следствена служба. На 14.04.2006 г. година встъпва в длъжност \"съдия\" в Софийски районен съд. От 23.09.2013г. До 06.07.2015 г. е командирована в СГС, Наказателно отделение. От 28.07.2014 г. е съдия в Специализирания наказателен съд.", "date": "2019.02.15", "title": "Мариета Райкова оглави спецсъда "}
{"url": "https://www.monitor.bg:443/bg/a/view/levski-pusna-biletite-za-derbito-157357", "text": "Ръководството на „Левски“ пусна в предварителна продажба билетите за дербито с ЦСКА на 24 февруари от 13 ч. Срещата е категоризирана като рискова и поради тази причина билети в деня на сблъсъка няма да са налични. Желаещите вече могат да си закупят пропуски в разпространителската мрежа, като „сините“ предвидиха и продажба на талоните в неделя, когато приемат „Локомотив“ (Пловдив). Тогава ще се извършва паралелно разпространение на билетите. От понеделник до събота талони ще се продават и във феншопа на стадион „Георги Аспарухов“. „Левски“ е домакин на ЦСКА на Националния стадион „Васил Левски“ на 24.02.2019 г. (неделя) от 13 ч, а цените на пропуските варират между 10 и 30 лв. За срещата с ЦСКА, както и за домакинството на пловдивското „Локо“ „сините“ въведоха правилник за поведението на стадиона, с който ще съблюдават за всички норми около поведението на публиката. В същото време спортно-техническата комисия към БФС внесе промени в програмата за част от мачовете от 22-ия кръг на Първа лига. Началните часове на двубоите в сряда (20 февруари) бяха изместени, заради изтегления от УЕФА мач от турнира Лига Европа между „Севиля“ и „Лацио“. Така „Дунав“ ще посрещне „Верея“ в сряда от 12.15 ч., вместо от 12.30 ч., „Локомотив“ (Пд) ще играе със „Септември“ от 14.30 ч., вместо от 15 ч., „Витоша“ - „Левски“ ще се срещнат от 17 ч., вместо от 17.30 ч., а „Славия“ и „Черно море“ ще излязат във вторник от 12.30 ч. на стадиона в „Овча Купел“.", "date": "2019.02.15", "title": "„Левски“ пусна билетите за дербито"}
{"url": "https://www.monitor.bg:443/bg/a/view/voennata-komisija-podkrepi-skopie-za-nato-157343", "text": "Комисията по отбраната в НС одобри протокола за приемането на Северна Македония в НАТО с пълно мнозинство, след като в четвъртък законопроекта беше внесен в парламента. Това е следствие от подписването на протокола за приемането на страната в Алианса от посланиците на 29-те страни-членки, което се състоя миналата седмица в Брюксел. България е една от първите държави, които ратифицираха протокола след Гърция, Албания и Словения. По време на заседанието на комисията беше подчертано, че приемането на Северна Македония е в полза и интерес и на България, както и че политиката на София и Скопие ще бъде подчинена на общите интереси. Предстои протоколът да бъде гласуван и в пленарната зала на НС.", "date": "2019.02.15", "title": "Военната комисия подкрепи Скопие за НАТО"}
{"url": "https://www.monitor.bg:443/bg/a/view/valverde-prepodpisa-mesi-v-osnovata-na-dogovora-157358", "text": "„Барселона“ официално оповести продължаването на договора на старши треньора Ернесто Валверде до лятото на 2020 година. В контракта има клауза за неговото удължаване с още един сезон до 30 юни 2021 година, като в основата на новия контракт стоят звездата Лео Меси и неговите съотборници. Футболистите са заявили пред ръководството, че са възхитени от работата на специалиста, който е спечелил уважението не само на своите играчи, но и на всички в клуба. Валверде поддръжа много добри отношения именно с Меси, който отдавна е нещо повече от играч на „каталунците“, като според медиите в Испания връзката между двамата е в основата на решението на клуба. Освен това всички футболисти са заявили, че са доволни от примествеността на треньора, която той осъществи, след като смени Луис Енрике на поста. Един от въпросите, които стоят за решаване пред Валверде без никакво съмнение е по-голямото интегриране на юноши от школата в първия състав. Наставникът е сериозно критикуван заради тази своя слабост към този момент, но е дал гаранции, че нещата ще поемат в друга посока. В първата си година начело на „Барселона“, Валверде изведе отбора до дубъл, след като „каталунците“ спечелиха шампионската титла в Ла Лига и Купата на Краля. Треньорът има 96 мача начело на тима, а през настоящия сезон е лидер в Примера дивисион, ще играе на осминафиналите на Шампионската лига срещу „Олимпик“ (Лион) и също така е на полуфинал за Купата на Краля срещу „Реал“ (Мадрид).", "date": "2019.02.15", "title": "Валверде преподписа, Меси в основата на договора"}
{"url": "https://www.monitor.bg:443/bg/a/view/avtobusnite-prevozvachi-se-otkazaha-ot-protesti-157345", "text": "Превозвачите няма да излизат на протест. Това обяви на пресконференция шефът Конфедерацията на автобусните превозвачи в България Магдалена Милтенова. Браншът е стигнал до това решение след среща с финансовия министър Владислав Горанов и министъра на транспорта на Росен Желязков в четвъртък. „При разговорите с министрите Владислав Горанов и Росен Желязков постигнахме съгласие, че двете министерства започват активна работа за справяне с проблема с нерегламентираните превози. От години искаме това да бъде криминализирано. Ако успеем да се справим с този проблем, ще бъдат решени и останалите проблеми, които произтичат от него”, заяви Милтенова и добави, че по време на срещата са начертали пътна карта, която ще разпишат с властта другата седмица, за да решат проблемите до месец юни. Милтенова обясни, че ще бъде създадена и работна група, която ще работи за справянето с проблемите в бранша. Тя поясни още, че заедно с държавата са фиксирали и срок за промяна на Закона за автомобилните превози. В него ще бъде дефиниран превоза с икономическа облага. В момента закона казва, че всеки превоз срещу заплащане е обществен превоз. „Има необходимост да бъде дадена точна дефиниция обществения превоз на пътници. За да намери държавата начин да се справи с нерегламентираните превози“, посочи тя и каза още, че срокът за промяна на Наредбата за субсидиите на транспорта и компенсациите е два месеца.", "date": "2019.02.15", "title": "Автобусните превозвачи се отказаха от протести"}
{"url": "https://www.monitor.bg:443/bg/a/view/brad-pit-producira-film-za-kris-kornel-157364", "text": "Холивудският ас Брад Пит се е заел с подготовката на нов документален филм, посветен на живота и кариерата на покойния музикант Крис Корнел, съобщи сп. Variety.  Освен актьора, лентата ще продуцира и вдовицата на рок легендата - Вики Корнел. На режисьорският стол пък ще седне Питър Бърг. Членовете на група Soundgarden ще се съберат, за да участват в поредица от интервюта, свързани с личността и музиката на Корнел. Припомняме, че изпълнителят на Be Yourself ни напусна през месец май 2017 г., след концерт в Детройт. Безжизненото тяло на музиканта бе открито от охранител в банята на стаята му в Grand Casino Hotel. По-късно стана ясно, че се е обесил, а полицията стигна до заключението, че това е самоубийство.", "date": "2019.02.15", "title": "Брад Пит продуцира филм за Крис Корнел"}
{"url": "https://www.monitor.bg:443/bg/a/view/kejti-peri-i-orlando-blum-se-sgodiha-snimki-157355", "text": "Поп певицата Кейти Пери и актьорът Орландо Блум скоро ще се разходят до олтара. Звездата от поредицата „Карибски пирати“ е паднал на едно коляно пред любимата си навръх Свети Валентин. Това стана ясно от редица снимки в социалните мрежи. 34-годишната красавица публикува в Инстаграм снимка с годежния пръстен, който е във формата на цвете и с внушителен розов диамант. По-късно Блум сподели в профила си същата снимка. Майката на изпълнителката на Firework Мери Хъдсън пък качи кадър на щастливата двойка, която позира пред оформена като сърце рамка за увивни растения, украсена с цветя и добави надпис: Пери и Блум се събираха и разделяха няколко пъти. Искрата между тях пламна след церемонията по раздаването на наградите „Златен глобус“ през 2016 г. Двамата имат по един неуспешен брак зад гърба си. Певицата подписа развод с британския комик Ръсел Бранд, а актьорът беше женен за моделът Миранда Кер и възпитава 8-годишен син с нея.", "date": "2019.02.15", "title": "Кейти Пери и Орландо Блум се сгодиха (СНИМКИ)"}
{"url": "https://www.monitor.bg:443/bg/a/view/zlaten-gejm-izhvyrli-neftohimik-ot-evropa-157344", "text": "Волейболният отбор на „Нефтохимик 2010“ (Бургас) отпадна от втория по сила европейски клубен турнир за Купата на CEV след много достойно представяне. Момчетата на треньора Николай Желязков паднаха като гости на гръцкия гранд „Олимпиакос“ (Пирея), с националът Тодор Алексиев в състава си, с 0:3 (-23, -17, -19) в мач-реванш от 1/4-финалите на турнира в зала \"Мелина Меркури\". Така след домакинската победа за бургазлии с 3:1 в първата среща преди две седмици се стигна до т.нар. \"златен\" гейм. В него шампионите на България се бориха до 10:10, но след това \"червено-белите\" от Пирея успяха да надделеят с 15:11 и да се класират за полуфиналите в надпреварата. Там „Олимпиакос“ ще спори с италианския гранд „Итас“ (Тренто), който отстрани швейцарския „Линдарен Волей“ (Амрисвил) след две победи с по 3:0 гейма. Въпреки отпадането, „Нефтохимик“ записа най-доброто си представяне в Европа в клубната си история. Най-резултатен за бургазлии бе Николай Учиков с 16 т., Георги Петров добави още 10 т. От друга страна Тодор Алексиев започна като титуляр за домакините, но бе сменен още във втория гейм от Рафаил Кументакис. Българският посрещач завърши с едва 2 точки, а над всички бе канадският диагонал и национал Гавин Смит с 19 т. „Със сигурност „Олимпиакос“ бе по-класният отбор дори и след победата ни в Бургас. Не прави обаче чест на съдиите, че подкрепяха гърците така грозно във важните моменти, коментира либерото и спортен директор на „Нефтохимик“ Теодор Салпаров. - Мисля, че след организационните промени отборът показа друго лице. Надявам се да проличи и в плейофите. Повече от сигурен съм, че отборът ще седи различно тогава”, допълни той. Две български националки - Гергана Димитрова и Мира Тодорова, и техният „Волеро Льо Кане“ ще играят на полуфиналите в третия по сила европейски клубен турнир „Чалъндж къп“. Френският отбор надигра като гост израелския „Апоел Кфар Саба“ с 3:0 (17, 7, 19) и в реванша. Гергана Димитрова реализира 5 точки, а Мира Тодорова добави още 3 точки за успеха. Най-резултатна стана Хайди Алварес с 19 точки. В следващата фаза от турнира „Волеро“ ще играе срещу италианския „Сауджела Монца“.", "date": "2019.02.15", "title": "„Златен гейм“ изхвърли „Нефтохимик“ от Европа"}
{"url": "https://www.monitor.bg:443/bg/a/view/romi-tormozjat-jiteli-na-stambolijski-s-obiri-i-poboishta-157350", "text": "Роми тормозели денонощно жители на един от кварталите в град Стамболийски. Най-честите им жертви били възрастни хора, инвалиди и малки деца. За случващото се кметът на общината Георги Мараджиев бил сезиран с жалба от 63 жители на „Нов квартал”, съобщи градоначалникът. „В жалбата подробно бе описано как тези роми тормозят възрастни хора, инвалиди и малки деца, като редовно ги обирали, биели и тормозели по всевъзможни начини. По думите на хората, които са се подписали под жалбата, ромите чупели прозорците на къщите, замеряли с камъни преминаващите хора, палели огън, а често препускали и с коне из целия квартал с риск да прегазят някого”, казва той. Мараджиев моментално разпоредил проверка и било установено, че ромите в квартала са от други населени места и в Стамболийски пребивават незаконно. По време на проверката заедно с кмета Мараджиев са били: арх. Румяна Иванова, гл. инж. Костадин Аврамов, геодезиста Георги Арнаудов и гл. специалист Николай Доганов и зам.- кметът Любомир Марков. Полицията също е участвала в проверката, като на място отишъл началникът на РУ Стамболийски гл. инспектор Ангел Керпиев. „Искам предварително да заявя, че никъде в общината през последните години не сме имали проблем с ромското население. И в селата, и в Стамболийски живеят работливи роми, много от които работят в чужбина и изпращат пари на семействата си тук. Други роми пък работят в чистотата, грижат се за сметосъбирането и сметоизвозването. Това са над 80 души, които са в БКС”, е категоричен кметът на община Стамболийски. По думите му изборът му за кмет никога не е зависел от ромските гласове. „Защото това са само 1500 гласа, а аз съм избран с 6500 гласа – 65 % от избирателите са гласували за мен, така че за каква зависимост от гласовете на ромите може да се говори?”, пита той. Кметът уточни, че проблемите в Стамболийски се създават от роми, които са дошли в града от други общини. „Категоричен съм, че за всяка проява на вандализъм и терор срещу който и да е от населението, ще приложа цялата сила на закона и ще бъда безкомпромисен. Вчера бе направено замерване на незаконно изградените в земеделски земи бараки и започваме процедура по събарянето им”, заявява кметът на Стамболийски Георги Мараджиев.", "date": "2019.02.15", "title": "Роми тормозят жители на Стамболийски с обири и побоища"}
{"url": "https://www.monitor.bg:443/bg/a/view/podobrjavame-kachestvoto-na-vyzduha-u-nas-s-16-7-mln-evro-157347", "text": "Ще подобрим качеството на атмосферния въздух у нас с 16.7 млн. евро със средства по програма „LIFE“ на Европейската комисия (ЕК). Тя ще финансира 12 проекта в 5 общо области: природа, води, въздух, смекчаване на изменението на климата и адаптация към него. Програмата действа още от 1992 г. като в даден момент работи по около 1 100 проекта. Бюджетът за периода 2014-2020 г. е 3.4 млрд. евро като за следващия дългосрочен бюджет на Европейския съюз (ЕС) от 2021 до 2027 г., Комисията предлага финансирането за програма LIFE да се увеличи с почти 60 %. \"Комисията предложи в следващия бюджет на ЕС да се доразвие положителният опит с включването на изменението на климата и да се подсилят още повече действията по климата\", коментира комисарят по въпросите на климата и енергетиката Мигел Ариас Канете. сред които България, Австрия, Естония, Гърция, Чехия, Финландия, Унгария, Италия, Португалия и Словения. „Новата инвестиция ще даде на държавите членки възможност за достъп до ресурси, които да използват, за да отговорят на загрижеността на гражданите относно качеството на въздуха и водата и да работят за спиране на загубата на биологично разнообразие“, коментира комисарят по въпросите на околната среда, морското дело и рибарството Кармену Вела. Общият бюджет на проектите е 215.5 млн. евро, от които 116.1 млн. са съфинансиране на ЕС. Качеството на въздуха е едно от основните опасения на на гражданите на ЕС – притесненията на европейците са отчетени с 2 проекта, чрез които български и унгарски общини ще получат подкрепа за борбата със замърсяването на въздуха. Бюджетът за тях е 32.6 млн. евро като 19.6 млн. са от програма LIFE. В рамките на двата проекта ще се координира използването на близо 1,77 млрд. евро допълнително финансиране. По данни на ЕК от 2016 г. по-високи от средните за ЕС. Програмата ще обхване 6 български общини, сред които София, Бургас, Велико Търново, Монтана, Русе и Стара Загора. В тях живее една трета от населението на страната. Проекти в Чехия, Унгария, Португалия и Словения пък ще спомогнат за опазването на околната среда с бюджет от от 73,7 млн. евро, от които 44,2 млн. евро от програма LIFE. Освен тях, 157 млн. евро се предвижда да бъдат получени от европейски и национални средства и средства от публичния сектор. Австрия и Естония пък ще обединят усилията си за ефективното управление на речните басейни, така че водните обекти да бъдат устойчиви и по отношение на биологичното разнообразие, и по отношение на потребностите на хората. Тези два интегрирани екологични проекта ще имат общ бюджет от 33,2 млн. евро, като 19,9 млн. евро са от програма LIFE. В рамките на двата проекта ще се координира използването на близо 518 млн. евро допълнително финансиране. За климат ще се дадат 75.9 млн. евро, 32.4 млн. от които по програма LIFE. Те ще служат за намаляване на емисиите на парникови газове във Финландия, Италия и Словения и за приспособяване към изменението на климата в Гърция.", "date": "2019.02.15", "title": "Подобряваме качеството на въздуха с 16.7 млн. евро "}
{"url": "https://www.monitor.bg:443/bg/a/view/ferari-predstavi-bolida-si-za-novija-sezon-vyv-formula-1-157349", "text": "Отборът на “Ферари“ представи официално новия болид за предстоящия сезон 2019 във Формула 1, с който от „Скудерия“ се надяват да спрат 5-годишната хегемония на „Мерцедес“. Голямата цел е връщането на световната титла отново в Маранело, като за последно това успя да направи Кими Райконен през 2007 г. От този сезон финландецът вече е част от „Алфа Ромео“, а мястото му до лидера на тима и четирикратен световен шампион Себастиан Фетел във „Ферари“ зае обещаващият млад талант Шарл Льоклер. На представянето на болида присъства и Мик Шумахер, синът на легендата на Формула 1 и „Ферари“ Михаел Шумахер. Младият германец върви уверено по стъпките на баща си и след като миналата година спечели шампионата във Формула 3, бе избран да бъде част от академията за млади пилоти на „Ферари“.", "date": "2019.02.15", "title": "„Ферари“ представи болида си за новия сезон във Формула 1"}
{"url": "https://www.monitor.bg:443/bg/a/view/bebe-aleksandyr-e-veche-v-pregrydkite-na-majka-si-simona-157352", "text": "Двумесечният Александър е вече в прегръдките на майка си Симона от квартал Речани на село Арда, област Смолян. Това стана възможно, след като днес със свое решение Районният съд в Смолян разпореди незабавното връщане на пеленачето на родната му майка.  Със съдебното решение молбата на Дирекция „Социално подпомагане” в Смолян детето да остане в приемно семейство, е отхвърлена. Със същото решение социалните в родопския град са осъдени да платят 400 лева адвокатски хонорар на защитника на правата на майката – адвокат Петър Николов от колегията във Варна. Синът й бе отнет на седмия ден след раждането. Още от родилния дом той бе настанен в приемно семейство. По случая Монитор писа първи. Причината бебето да бъде настанено с временната мярка на закрила била получен сигнал от лекари от болницата в Смолян, че майката Симона отговаряла мудно на зададените й въпроси. Наред с това тя и майка й Ана Хаджийска нямали постоянни доходи и автомобил, за да превозят бебето, ако се разболее, до Смолян.  Съдът в Смолян обаче е преценил, че риск за живота на бебето, ако бъде върнато на родната си майка, няма. Решението не е окончателно и може да бъде обжалвано в 7-дневен срок. ", "date": "2019.02.15", "title": "Бебе Александър вече е в прегръдките на майка си Симона (СНИМКИ)"}
{"url": "https://www.monitor.bg:443/bg/a/view/naznachavat-oshte-psiholozi-v-uchilishtata-157346", "text": "През тази учебна година очакваме да бъдат назначени още психолози и педагогически специалисти в училищата, тъй като в бюджета бяха допълнително планирани 6,5 милиона лева. Това каза образователният министър Красимир Вълчев в отговор на въпрос от народния представител Донка Симеонова за това какви мерки предприема МОН за превенцията на насилието в образователните институции. Вълчев отбеляза, че с тези средства вече всички училища с над 350 ученици трябва да имат поне един психолог, а училищата с над 700 ученици трябва да имат двама психолози. През учебната 2017/2018 година бяха осигурени допълнителни 7 млн. лв. за назначаването на психолози в училищата. Така беше регламентирано задължението в училища с над 400 ученици да има поне един психолог или педагогически съветник. В резултат на тези мерки училищните психолози и педагогическите съветници към октомври 2018 г. са 1571. От тях 869 са психолозите, а 702-ма са педагогическите съветници, като броят им беше увеличен два пъти в сравнение с предходната година, уточни министърът на образованието, цитиран от БТА. Вълчев припомни, че с негова заповед е създадена национална мобилна група за психологическа подкрепа, която работи активно и подпомага образователните институции. През изминалата учебна година - 2017/2018, мобилната група е работила по 21 инцидента, свързани с насилието в училище. За планирането на адекватни мерки срещу агресията и училищния тормоз, заедно с Института за населението и човека към БАН, е направено изследване за проявите на агресия и насилие в училище, както и за техните мотиви и форми, съобщи образователният министър. Той добави, че в партньорство с УНИЦЕФ се реализира и кампанията \"Да спрем насилието в училище\".  Ключов момент за преодоляването на агресията е привличането на родителите като партньори на училищата, както и организирането на различни спортни дейности за учениците. \"Няма съмнение, че спортът редуцира агресията и насилието, както включването на учениците в различни извънкласни дейности и в свободноизбираемите часове по религия\", коментира министър Вълчев. ", "date": "2019.02.15", "title": "Назначават още психолози в училищата "}
{"url": "https://www.monitor.bg:443/bg/a/view/us-poslanikyt-erik-rubin-sa-sht-shte-rabotjat-s-bylgarija-sreshtu-ograbvaneto-na-venecuela-157353", "text": "“Ще работим с българските власти за това националното богатство на Венецуела да не бъде откраднато от народа ѝ.“. Това заяви американският посланик у нас Ерик Рубин, който коментира пресечената след сигнал от щатските служби финансова афера с разпределяните от български адвокат милиони от Държавната петролна компания на латиноамериканската страна. Рубин определи като много голям успех съвместната работа с България по случая. “Най-важното, е че ще предприемем мерки така, че да предотвратим ограбването на венецуелското богатство”, каза дипломатът, по чиито думи САЩ подкрепят венецуелския народ, демократично избраното правителство на страната и временния президент Хуан Гуайдо. В петък Рубин откри в американското посолство кампанията за летните бригади в САЩ за 2019 година, в която ще могат да се включат около 5000 души, като раздаде на студенти и първите визи. Най-желаната от младежите дестинация се оказва Аляска. „От 2000 година до сега, над 110 000 български студенти са участвали в програмата“, отчете Рубин.", "date": "2019.02.15", "title": "US посланикът Ерик Рубин: САЩ ще работят с България срещу ограбването на Венецуела"}
{"url": "https://www.monitor.bg:443/bg/a/view/kustendilsko-selo-propishtja-ot-masov-mor-na-kucheta-157336", "text": "Кюстендилското село Соволяно пропищя от масово отравяне на домашни кучета в населеното място. Жертвите вече са не една или две, а поне 16. Последното отровено куче е на Веселка Кискимова, която в петък рано сутринта намира в двора на дома си мъртвото си куче. Жената веднага е подала сигнал до полицейското управление в Кюстендил и кметът на селото, Пламен Илиев. Тялото на поредното отровено животно е изпратено за аутопсия. В рамките на седмица по идентичен начин са починали 16 животни. Първоначално отровата беше разпръсната в района на детската градина на Соволяно. Това наложи в продължение на цяла седмица децата да не бъдат извеждани в двора на забавачката с цел безопасност. Последваха редица мерки, сред които на два пъти беше извършвана дезинфекция в района, но без резултат. „Най-вероятно има психопат от селото, който не спира да разхвърля отрова. Вече стигна до там, че я мята във всеки двор, където има куче. Страхуваме се за живота на всички ни“, коментираха притеснени жители на Соволяно. Част от тях дори спряха децата си от детска градина заради страх от случващото се. Единодушно жителите на Соволяно са категорични, че е необходима денонощна охрана, която да залови извършителят на зверството. „Ние започваме да охраняваме селото, след като няма кой да ни помогне. Ще дежурим на смени докато не хванем този психопат“, категорични са соволчани. Кметът на Соволяно призова всички собственици на домашни любимци да ги държат в дворовете си с цел безопасност. Последното отровено куче обаче е живеело в къща в края на селото. „При нас имаме регистрирани 74 домашни кучета. Няма скитащи или бездомни. Не мога да си обясня защо някой ще тръгне масово да ги избива. Соволяно е едно от най-спокойните села, няма кражби, няма и инциденти. За първи път се случва нещо подобно. Надявам се съвсем скоро извършителят да бъде установен“, обяви още кметът на населеното място Пламен Илиев.", "date": "2019.02.15", "title": "Кюстендилско село пропищя от масов мор на кучета"}
{"url": "https://www.monitor.bg:443/bg/a/view/obshtestven-syvet-shte-pomaga-na-avromova-za-tol-sistemata-157341", "text": "До края на март към регионалния министър Петя Аврамова трябва да се създаде Обществен консултативен съвет по въвеждане на електронната система за таксуване на база време и изминато разстояние с участието на партньорски институции и браншови организации, решиха депутатите по предложение на ПГ на ГЕРБ след дебати, поискани от БСП. На два месеца пред ресорната комисия Аврамова ще отчита напредъка по въвеждане на тол системата. Предложението на БСП това да става всеки месец бе отхвърлено. Предложението на БСП да се създаде временна парламентарна комисия, която да извърши пълен преглед на възлагането, провеждането и изпълнението на обществената поръчка на системата за таксуване по пътищата, не беше прието. Червените депутати обвиниха пътната агенция в натиск за наемане на подизпълнители на фирмата изпълнител \"Капш\". Отделно смятат, че са намалени дейностите, предвидени в първоначалния договор с австрийската компания, а със заповед за спиране на монтажа на терминалите за самотаксуване в края на миналата година. Според депутатът Георги Свиленски със забавянето се е помогнало на посредниците да продават повече винетки вместо АПИ. Регионалният министър Петя Аврамова отрече да е имало натиск и нареждане за спиране на монтажа на терминалите и заяви, че договорът с \"Капш\" и анексът към него са публикувани на сайта на пътната агенция. Народният представител от ГЕРБ Младен Шишков допълни, че единствено от Българската петролна асоциация са поискали временно спиране на монтажа на терминалите, но АПИ е отказало. Аврамова пренасочи въпроса за изнудването към КАПШ и ако БСП разполага такава информация да сезира контролните органи. От началото на продажбата на електронни винетки досега са продадени 1 368 433 електронни винетки за 104 293 616 лева. Към момента са монтирани 428 терминала за самотаксуване и предстои да бъдат монтирани още два на ГКПП \"Стрезимировци\", съобщи Аврамова и добави, че досега на граничните пунктове има общо 19 устройства. Винетки, освен в интернет, могат да се закупят от общо 8232 точки, уточни министърът на регионалното развитие и благоустройството.", "date": "2019.02.15", "title": "Обществен съвет ще помага на Аврамова за тол системата"}
{"url": "https://www.monitor.bg:443/bg/a/view/polovinata-obshtini-vyv-vidin-njamat-apteki-157334", "text": "В шест от общо единадесет общини на област Видин няма работещи аптеки, съобщи доктор Владимир Вълчев, директор на Районната здравноосигурителна каса (РЗОК). На територията на област Видин РЗОК има договори с 26 аптеки, разположени в пет общини, които осигуряват лекарствени продукти, частично или изцяло заплащани със средства от здравноосигурителния фонд. Извън областния град Видин РЗОК има договори със седем аптеки - в общините Белоградчик - две, Кула - две, Брегово и Димово и в село Градец - по една. С подписването на договорите и допълнителните споразумения към тях се осигуряват лекарства, както и диетични храни, медицински изделия, тест-ленти. През 2018 година най-много средства от бюджета на РЗОК Видин са преведени за лекарства - повече от 11 милиона лева. В област Видин 2 800 души са сменили личния си лекар в края на 2018 година, което е най-големият брой на извършена смяна досега в региона, съобщи Вълчев. Причината не е в недоволство от работата на личните лекари, а от обстоятелството, че двама от тях са напуснали. Едната от освободените практики е регистрирана в село Връв, община Брегово, като в нея са били записани пациенти от още осем общини от областта. Това не е е добър пример за обслужване на населението, тъй като тези пациенти не могат да бъдат обслужени добре и след това подават жалби, каза Вълчев.  Другата лекарска практика, която е освободена, е в във видинското село Градец. Там личният лекар е заминал за чужбина. Това е наложило пренасочване на пациентите от тези две практики към други лични лекари, уточни Вълчев. Той посочи, че там където представителите на местната власт са проявили активност, добронамереност и добро отношение към лекарските практики, то там се работи без проблеми. Като пример за добро отношение на местната власт към лекарските практики Вълчев посочи общините Димово, Брегово, Кула, Бойница и Ружинци.", "date": "2019.02.15", "title": "Половината общини във Видин нямат аптеки"}
{"url": "https://www.monitor.bg:443/bg/a/view/nova-rabotna-grupa-shte-sledi-za-nerednostite-po-chernomorieto-157338", "text": "Нова междуведомствена работна група ще разследва получените сигнали за нарушения, свързани със строителство по Черноморието. Това каза министърът на регионалното развитие и благоустройството Петя Аврамова по време на парламентарния контрол. Отговорът й бе във връзка с въпрос за нерегламентираното застрояване на плажовете и унищожаването на дюни. По думите на народния представител Ивелина Василева януари е бил изпълнен със сигнали за разрушаване на дюни и строителство, предизвикали голям медиен и обществен отзвук. Сред тях са случаят с унищожаването на защитената природна местност на къмпинг „Смокиня“, проблемите около къмпинг „Градина“, местността Алепу покрай Созопол, както и сигналите за строителство в района на Варна, Шкорпиловци и Св. Св. Константин и Елена. коментира ресорният министър. „Още с първите сигнали за нарушение началникът на дирекция „Национален строителен контрол“ (ДНСК) арх. Иван Несторов извърши спешни проверки на терен и такива в документацията заедно с експертите от регионалните дирекции на ДНСК и Агенцията по геодезия, картография и кадастър (АГКК). Крайният резултат от тях е спирането или замразяването на строителството“, обясни Аврамова. Относно местността Алепу, община Созопол е изпратено писмо към кмета и главния архитект на общината издаденото разрешение за строеж да бъде допълнено с цел разграничаване на етапите на строителството. Отправени са и покани за съставяне на актове за установяване на административни нарушения. За къмпинг „Градина“ пък стана ясно, че след разрешението за строеж на 12 декември 2018 г. е вкаран отказ от строеж в края на миналия месец. 4 дни по-късно проверка установява, че изкопът за сезонното заведение е засипан и теренът е изравнен. За нашумялата тема за унищожените дюни Аврамова коментира, че те не попадат в компетенциите на МРРБ. каза още министърът. За Шкорпиловци, област Варна пък се оказа, че в ДНСК и МРРБ не са постъпвали сигнали за извършени строителство. В репликата на отговора Василева предложи създаването на работна група с експерти от МРРБ, МОСВ, както и министерството на туризма, който да извършва комплексни, системни и съвместни проверки. На това Аврамова посочи, че подобна група вече е създадена и до 2 месеца се очаква резултатите да са готови. „Очаквам от колегите да се направи прецизен анализ на всички стартирали случаи за строителство и имат една особено важна задача – да определят дали дюните са природно образувание, или терен, както и да намерят всички пропуски в българското законодателство, които дават възможност за унищожаване на природни богатства и да излязат с предложения за законодателни промени“, коментира Аврамова.", "date": "2019.02.15", "title": "Нова работна група ще следи за нередностите по Черноморието"}
{"url": "https://www.monitor.bg:443/bg/a/view/naj-malko-bezrabotni-na-borsata-ot-16-godini-157335", "text": "Безработните, регистрирани в бюрата по труда през януари 2019 г. са 209 308. Това е най-малкият им брой през този период на годината от въвеждането на административната статистика на Агенцията по заетостта през 2004 г., съобщиха от Агенцията.  Равнището на регистрираната безработица през януари е 6.4 на сто, като на годишна база се отчита значително намаление от 0.8 процентни пункта. Сравнението с предходния месец показва леко нарастване от 0.3 процентни пункта, обусловено от характерната за сезона по-слаба икономическа активност. Новорегистрираните през януари са 32 756, като от тях 1 861 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали близо 2 000 лица чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др. Освен към безработните, дейността на бюрата по труда е насочена също към заети, учащи и пенсионери. Като търсещи работа през месеца са били регистрирани 609 души от тези групи.  През януари общо 17 681 души са постъпили на работа, като 90.3 на сто от тях са устроени в реалната икономика. Заявените работни места на първичния пазар на труда през януари са 13 859, като 73.8 процента от тях са в частния сектор. Най-голям дял свободни работни места са заявени в преработващата промишленост (31 на сто), държавното управление (13.9 на сто), търговията, ремонта на автомобили и мотоциклети (13.4 на сто), хотелиерството и ресторантьорството (6.9 на сто), административните и спомагателните дейности (5.6 на сто), строителството (4.2 на сто) и др. Най-търсените групи професии през месеца са: персонал, полагащ грижи за хората; работници в добивната и преработващата промишленост, строителството и транспорта; оператори на стационарни машини и съоръжения; персонал, зает в сферата на персоналните услуги (бармани, сервитьори, готвачи, камериери и др.); квалифицирани работници по производството на храни, облекло, дървени изделия и сродни; продавачи; металурзи, машиностроители и сродни на тях и занаятчии и други.", "date": "2019.02.15", "title": "Най-малко безработни на борсата от 16 години"}
{"url": "https://www.monitor.bg:443/bg/a/view/kitaj-zatvori-everest-zaradi-bokluci-157340", "text": "Китай е затворил базовия лагер от своята страна на връх Еверест за посетители, които нямат разрешителни за катерене, пишат световните медии. Властите са прибягнали до необичайната стъпка, за да се справят с нарастващия проблем с отпадъците на мястото. Забраната означава, че туристите могат да стигнат само до манастир малко под нивото на базовия лагер, който се намира на 5 200 м. Повечето хора посещават планината от южната страна, която се намира в Непал, но през последните години броят на посетителите нараства все повече от китайската страна на Еверест. Китайският базов лагер, разположен в Тибет, е популярен, тъй като е достъпен с кола, докато до базовия лагер в Непал може да се стигне само с катерене, продължаващо почти две седмици. На най-високия връх в света от години се отчита увеличаване на боклука, след като броят на посетителите нараства. Китайската асоциация по алпинизъм уточнява, че 40 000 души са посетили нейния базов лагер през 2015 г., последната година, от която има данни. Рекордните 45 000 посетиха базовия лагер в Непал през 2016-2017 г. според Министерството на опазването на горите и почвите на страната. Алпинистите, които имат разрешение да изкачат върха, който се извисява на 8848 м, ще могат да използват по-високия лагер. През януари властите обявиха, че ще ограничават броя на разрешителните за катерене до 300 броя годишно. В него се посочваше, че три операции по почистване през миналата пролет са събрали 8 тона отпадъци, включително човешки изпражнения и екипировка, която алпинистите са оставили горе.  ", "date": "2019.02.15", "title": "Китай затвори Еверест заради боклуци"}
{"url": "https://www.monitor.bg:443/bg/a/view/otkriha-vhoda-kym-ada-157339", "text": "В пещерата Кресуел Крагс във Великобритания са намерени стотици „следи от вещици“, изсечени в скалите, като е открита и „врата към ада“, пише Скай Нюз. Древните знаци били намерени от ентусиасти от Субтеранеа Британика и са смятани за най-голямата съвкупност от подобни знаци във Великобритания. Според специалисти стените на пещерата са изпъстрени със „защитни знаци“. По-рано се е смятало, че тези рисунки са обикновени графити, но сега експертите смятат, че техният произход е древен, а предназначението им е да удържат злите духове в преизподнята. Древните са вярвали, че от такива дупки излизат зли духове, които носят неплодородни години, болести и смърт, а знаците в скалите е трябвало да предпазват хората. Пещерата се намира Нотингхамшър и Дарбишър. Специалисти коментират, че подобни знаци най-често били намирани в стари църкви и къщи, близо до прозорци, врата или огнища. Те се наричани апотропеични, тоест отблъскващи. Според легенди в пещерата се е укривал Робин Худ. На следите има символи, свързвани с Богородица и форми, с които да се затваря злото. В Кресуел Крагс се намира и най-ранното пещерно изкуство във Великобритания – рисунки на животни от преди 13 000 г. Туристически обиколки в пещерата, който ще включват „входа към ада“, ще започнат от края на февруари.", "date": "2019.02.15", "title": "Откриха входа към ада"}
{"url": "https://www.monitor.bg:443/bg/a/view/es-s-novi-pravila-dokumentite-157337", "text": "В ЕС започва прилагането на нови правила, с които се намаляват разходите и формалностите за гражданите, които живеят извън собствената си страна, съобщи Европейската комисия. Досега гражданите, които се преместват или живеят в друга държава от ЕС, трябваше да заверяват издадените им официални документи (например удостоверение за раждане, брак или смърт), за да докажат истинността им. С новите правила отпада необходимостта от такава заверка при представянето на официални документи, издадени в държава от ЕС, пред властите на друга държава в Общността. По новите правила в много случаи от гражданите няма повече да се изисква да предоставят превод от заклет преводач на официалните си документи. Занапред официалните документи трябва да бъдат приемани като истински от властите в останалите държави от ЕС, без да бъде необходимо да носят заверка. Премахва се задължението за гражданите да представят във всички случаи заверено копие и заверен превод на издадените им официални документи. За да се избегне нуждата от такъв превод, гражданите могат да поискат стандартни удостоверения на всички езици на ЕС, които ще се прилагат към официалните документи за улеснение на превода. Предвидени са защити срещу измамите. Ако получаващата документа служба има основателни съмнения, може да направи проверка в съответната друга държава от ЕС по действащата информационна система за вътрешния пазар. Държавите ще продължат да прилагат своите национални правила за признаването на съдържанието и действието на официалните документи, издадени в други държави от ЕС. Около 17 милиона граждани на ЕС живеят в държава от Общността. Около два милиона граждани на ЕС всекидневно пресичат граница, за да работят или учат. Правилата обхващат официалните документи, с които се удостоверяват раждане, смърт, име, брачно състояние и семейното положение, развод и законна раздяла, регистрирано съжителство, произход, осиновяване, местоживеене и/или местопребиваване, националност, съдебно минало, правото на гражданина да избира и да бъде избиран в общинските избори и в изборите за Европейски парламент. Въвеждат се многоезични стандартни удостоверения за улеснение на превода на официални документи в посочените области.", "date": "2019.02.15", "title": "ЕС с нови правила за документите"}
{"url": "https://www.monitor.bg:443/bg/a/view/3doodler-risuva-direktno-vyrhu-ekrana-na-telefona-157316", "text": "Около 6 години след кампанията си в Kickstarter, WobbleWorks представи нова продуктова линия и приложение за iOS / Android, с което творците създават 3D изкуство с писалката 3Doodler, директно върху екрана на смартфон или таблет. Безплатното приложение 3Doodler се предлага с повече от 10 начални проекта стартирането, като всяка седмица се добавят нови. Приложението осигурява всичко необходимо за децата и възрастните, за да създават бързо триизмерни обекти върху екрана. 3Doodler приложението вече е достъпно, но без печатащата писалка 3Doodler Start или Create +, не може да се започне. WobbleWorks казва, че продуктите им се използват в над 8000 класни стаи по целия свят, като миналата година пусна комплекти за студенти и преподаватели, които се предлагаха само от компанията. Това вече не е така, след като EDU Learning Pack се предлага за продажба от големи сайтове за електронна търговия, като Amazon, Barnes & Noble и Best Buy. Всички нови продукти на WobbleWorks ще бъдат изложени на изложението за играчки в Ню Йорк (New York Toy Fair) от 16 до 19 февруари.", "date": "2019.02.15", "title": "3Doodler рисува директно върху екрана на телефона "}
{"url": "https://www.monitor.bg:443/bg/a/view/izrael-horovic-shte-razdava-avtografi-v-narodnija-teatyr-157342", "text": "Зрителите на спектакъла „Някъде в този живот“, който ще се играе на 18 февруари, понеделник, на Камерната сцена на Народния театър, ще имат уникалната възможност да получат автограф от автора на пиесата – световноизвестния драматург Израел Хоровиц. Той е в България по покана на директора на театъра Мариус Донкин и в рамките на визитата си ще посети и премиерата на новия спектакъл по негов текст – „Моята скъпа лейди“, в неделя вечер. В понеделник точно в 18.30 ч. Хоровиц ще очаква публиката във фоайето на Камерна сцена, за да даде автографи и да си направи снимки със зрителите. В спектакъла участват Емануела Шкодрева, Стоян Алексиев и Валентин Ганев (глас), а режисьор е Гаро Ашикян. Днес Израел Хоровиц, който е у нас заедно със съпругата си Джилиън, даде пресконференция в Народния театър. Успех е, ако се чувстваш добре в кожата си и ако децата ти те обичат и се гордеят с теб – никакъв друг успех няма. Това каза именитият американски драматург пред български медии. Той призна, че понякога успява да постигне това, а друг път – не, и е щастлив, че може \"да се крие\" зад пиесите си. Писането не е нещо, което правя, а което съм, каза още Хоровиц, който е и знаменит сценарист. По думите му, Холивуд се е превърнал в нещо, което не го интересува. Харесва европейското кино, а когато навремето \"открил\" Франсоа Трюфо, се влюбил в неговите филми. Предпочита да работи за театъра, защото там според него всичко се случва бързо – пише пиесата, дава я на актьорите, те я играят и веднага може да види въздействието й върху тях и върху зрителите. А в киното пътят от сценария до филма е много дълъг – често дори забравя за какво е писал, когато продукцията излезе. Особено важно за Хоровиц е, че в театъра можеш \"да забавиш\" живота и хората да го разберат – поне донякъде. Докато животът навън е на много висока скорост, създава усещане за хаос и човек се чувства объркан. Въпросът защо живеем е единственият, заради който съществува изкуството. Подсъзнателно си го задаваме постоянно, а всяко сериозно произведение на изкуството се занимава с него, убеден е Израел Хоровиц. “Имам над 70 пиеси, пиша от 17-годишен и никога не зная коя пиеса ще просъществува. Мистерия е коя ще успее да докосне хората. А когато ме питат коя е любимата ми пиеса, винаги отговарям: която пиша в момента”, каза драматургът. Когато започва някой текст, не знае накъде ще тръгне той. Обикновено към средата разбира, че е поел в друга посока. Така се случило и с \"Моята скъпа лейди\". Замислена като обяснение в любов към Франция, където се играят 50 негови пиеси, творбата се превърнала в нещо много по-сериозно, по думите на автора. Първото посещение на Хоровиц в театъра предопределило пътя му на драматург. Семейството му не ходело на спектакли. Веднъж някой дал на баща му – шофьор на камион в малък град в Масачузетс, два билета. Пиесата била за афро-американско семейство в покрайнините на Чикаго. Театърът трябва и да забавлява, и да просвещава, затова е важно да се привличат млади зрители, включително с млади герои в пиесите, смята драматургът. Той го прави – и заради постоянния си контакт със своите пет деца и петима внуци. Преди пресконференцията Хоровиц се срещна с директора Мариус Донкин, както и с екипа на „Моята скъпа лейди“. В неделя авторът ще бъде и на премиерата на спектакъла с участието на Мария Стефанова, Емануела Шкодрева и Михаил Билалов. Режисьор е Стилиян Петров, а представлението се играе от 19.30 ч. на сцена „Апостол Карамитев“. Следващите дати на спектакъла са 19 февруари, 12, 19 и 26 март, 3, 7 и 30 април. Израел Хоровиц е човекът, който стои зад кинохитове като „Автора! Автора!” с Ал Пачино, „Съншайн” с Ралф Файнс, „Ню Йорк, обичам те!” и много други. Той е автор на близо 70 пиеси, много от които са преведени на повече от 30 езика. Освен това е сценарист, кинорежисьор и актьор. Рекордът за най-дълъг сценичен живот принадлежи на пиесата му “Линия”, чиято премиера се е състояла през 1974 г. и вече повече от 40 години без прекъсване продължава да се играе на сцената на 13th Street Repertory Theatre на Оф-оф-Бродуей. Изключително плодотворният път на Израел Хоровиц в театъра и в киното е белязан с множество отличия, сред които са престижната театрална награда Drama Desk, наградата за литература на Американската академия за изкуство и литература, литературната премия на Вашингтонския университет. Сред най-популярните му пиеси са “Индиец търси Бронкс”, отличена през 1968 г. с наградата OBIE, присъждана за постановки на Оф-Бродуей, в която играят бъдещите звезди Ал Пачино и Джон Казале, “Да си паркираш колата в двора на Харвард”, “Начален курс по английски”, “Какво прави оградите здрави?”, “Жизнено пространство”, “Хвани се, рибке”, “Неочаквана нежност”, “Моята скъпа лейди”.  ", "date": "2019.02.15", "title": "Израел Хоровиц ще раздава автографи в Народния театър"}
{"url": "https://www.monitor.bg:443/bg/a/view/toto-pechalbi-tiraj-13-157333", "text": "\"6 от 49“: Числа - 17, 19, 24, 30, 38, 42. Печалби: 6 – няма, 5 – 9 по 4246,00 лв., 4 – 801 по 47,70 лв., 3 – 15 058 по 3,50 лв. ДЖАКПОТ: 8 242 227,23 лв.  Числа: 3, 8, 12, 13, 33, 38. Печалби: 6 – няма, 5 – 15 по 650,20 лв., 4 – 457 по 21,30 лв., 3 – 5455 по 2,60 лв. ДЖАКПОТ: 352 594,98 лв.  I теглене: 2, 7, 23, 28, 33. Печалби: 5 – няма, 4 – 235 по 162,60 лв., 3 – 6978 по 7,30 лв. II теглене: 8, 23, 24, 30, 32. Печалби: 5 – 1 по 23 109,00 лв., 4 – 132 по 202,00 лв., 3 – 5601 по 7,00 лв.  Числа - 3, 4, 34, 42, 45; Зодия 3 – Близнаци. Печалби: 5+1 – няма, 5 – няма, 4+1 – 1 по 5000,00 лв., 4 – 2 по 500,00 лв., 3+1 – 7 по 100,00 лв., 3 – 91 по 10,00 лв., 2+1 – 215 по 5,00 лв., 1+1 – 1300 по 1,50 лв., 2 – 2053 по 0,80 лв., 0+1 – 2251 по 1,00 лв., ДЖАКПОТ: 3 000 000,00 лв.  Позиции - 6, 8, 9; цифри – 8, 2, 3. Печалби: 3 – 6 по 5310,80 лв., 2 – 1561 по 20,40 лв. ДЖАКПОТ: няма.  Година 15, месец 04, дата 23, ден 6. Печалби: I гр. - няма, II гр. - 1 по 463,70 лв., III гр. - няма, IV гр. - 3 по 77,30 лв., V гр. - 9 по 25,80 лв., VI гр. - 7 по 26,50 лв., VII гр. - 18 по 12,90 лв., VIII гр. - 17 по 10,90 лв., IX гр. - 40 по 7,00 лв., X гр. - 62 по 5,20 лв., XI гр. - 163 по 2,30 лв., XII гр. - 198 по 2,30 лв., XIII гр. - 447 по 2,20 лв., XIV гр. - 1325 по 1,20 лв., XV гр. - 2311 по 1,10 лв. ДЖАКПОТ: 6277,71 лв. Печалба           Игра                Фиш№                 Район Тонколони        6/49                 819113676           Габрово Лаптоп             6/49                 617427195           Пловдив Телевизор       6/49                 399566911            Перник 1000 лв.           5/35                 825268873           Плевен 1000 лв.           5/35                 335573771           Ветрен 1000 лв.           5/35                135299235            София 1000 лв.           5/35                 775807101            Варна 1000 лв.           5/35                 104091304            София", "date": "2019.02.15", "title": "Тото печалби, Тираж №13"}
{"url": "https://www.monitor.bg:443/bg/a/view/anglijski-agenti-doshli-u-nas-za-da-razsledvat-otravjaneto-na-gebrev-157326", "text": "„Представители на английските служби от вчера са в България, за да работят заедно с колегите си по разследването, свързано с опита за убийство на Емилиян Гебрев”. Това каза вътрешният министър Младен Маринов по време на националното съвещание на МВР. Той отказа конкретика колко точно британски експерти са тук, както и представители на кои служби са. „Монитор“ обаче научи, че агентите са шестима.  Нямало как при влизането в страната на Сергей Федотов, граничните полицаи да са знаели дали това е негово агентурно име, каза Маринов и отказа повече информация с кого се е срещал Федотов у нас. През 2015 година, когато е първият подаден сигнал от бизнесмена, е работено само на национално ниво. В една от почивките по време на съвещанието изявление даде и главния секретар на МВР Ивайло Иванов. То бе във връзка с обира на банков клон в столицата. От думите му стана ясно, че обирджията е бил сам и е избягал пеша. Той влязъл в банката, извадил оръжие и спрей, заплашил и касиерките и успял да напръска охранителя, след което успял да вземе около 12 000 лева. Парите касиерките сложили сами в торба, която мъжът подал. МВР не знае за извършителя нищо, освен с какво е облечен и с каква приблизителна височина е. Инцидентът е станал веднага след като клонът е отворил. Ръководството на МВР се събра днес преди обяд на национално съвещание, за да очертае приоритетите си за тази година. Сред обсъжданите проблеми са битовата престъпност и телефонните измами. За да се справи с „Ало измамниците“, МВР обмисля нови подходи, каза вътрешния министър Младен Маринов.", "date": "2019.02.15", "title": "Английски агенти дошли у нас, за да разследват отравянето на Гебрев"}
{"url": "https://www.monitor.bg:443/bg/a/view/a1-startira-prodajbite-na-honor-view20-157327", "text": "А1 стартира продажбите на новия смартфон Honor View20. Флагманът може да бъде закупен онлайн на a1.bg за 639,99 лева в брой или 33,50 лева на месец с план A1 ONE Unlimited 5XL. А1 е единственият телеком у нас, който ще предлага и лимитираната MOSCHINO версия, която идва в специален червен цвят и с повече вътрешна и оперативна памет – 256 GB и 8GB спрямо стандартните за модела 128 GB и 6GB. Honor View20 MOSCHINO Edition ще бъде достъпен в търговската мрежа на телекома за 759,99 лева в брой или за 38,50 лева на месец с плана A1 ONE Unlimited 5XL. Honor View20 притежава дизайн със заоблени ъгли, съчетаващ предно стъкло и алуминиева рамка. Задният панел, наречен Аurora, се отличава с характерна визия и текстура, изработена чрез нанолитографна технология, която дава преливащ блестящ ефект на цвета. За своите 156.9 мм дължина, Honor View20 притежава FHD+ All-View дисплей с впечатляващ размер от 6.4 инча. Разработен по IPS LCD технология, дисплеят заема 91.8% от предния панел. В устройството е включена първата в света камера, вградена в екрана. Тя е с 25-мегапикселов сензор, с отвор на блендата от f/2.0, предоставящ високодетайлни изображения, благодарение на HDR технологията. Honor View20 включва и първия по рода си 48-мегапикселов сензор в смартфон, намиращ се на гърба на устройството. Той разполага с функции с изкуствен интелект като режима за заснемане Ultra Clarity, HDR технология, идентифициране на различни обекти и други. Възможностите на мощния 8-ядрен процесор Kirin 980 позволяват на камерата да заснеме няколко снимки наведнъж, като комбинира най-добрите детайли от всеки кадър в едно изображение, благодарение на двойните NPU и ISP технологии. Изкуствената имиджова стабилизация (AIS), суперпикселите 4 в 1 и високата резолюция на задната камера осигуряват повече детайли и яснота в кадъра на нощните изображения. На задния панел е разположена и TОF 3D камера – действащ в дълбочина сензор, който позволява проследяване движенията на скелета и тялото чрез инфраред технология. Благодарение на TOF 3D камерата, с Honor View20 могат да се играят 3D игри, управлявани чрез движения на тялото. Осемядреният процесор HiSilicon Kirin 980 е първият по рода си 7-нанометров чипсет с изкуствен интелект, с подобрена производителност и енергийна ефективност. Графичният процесор на устройството е Mali-G76 MP10, предоставящ отлично гейминг изживяване с GPU Turbo 2.0 технологията за графична обработка. За да гарантира отлична производителност и свързаност, смартфонът разполага съответно със система за течно охлаждане - NINE Liquid Cooling, както и първата по рода си тройна Wi-Fi антена, позволяваща поддържане на силен Wi-Fi сигнал, независимо от позицията, в която устройството се държи. В своята базова версия Honor View20 включва 128 GB памет за съхранение и 6 GB оперативна памет. Батерията е с капацитет от 4000 mAh и използва технологията Honor SuperCharge за по-бързо зареждане. Смартфонът работи с най-новата софтуерна версия на Android – 9.0 Pie и интерфейс от Honor – Magic 2.0.", "date": "2019.02.15", "title": "A1 стартира продажбите на Honor View20"}
{"url": "https://www.monitor.bg:443/bg/a/view/futbolni-derbita-i-bitki-ot-ufc-v-sportnite-programi-na-a1-157330", "text": "Спортните канали на А1 за пореден уикенд ще излъчат на живо всички интересни и вълнуващи битки от футболните шампионати на Испания и Италия. След като записа няколко разочароващи резултата в последните седмици, преднината на „Барселона“ на върха на класирането в Ла Лига пред „Реал“ (Мадрид) се стопи на 6 точки. В събота от 21:45 чaса Лионел Меси и компания имат на теория лесната задача да излязат от миникризата с победа у дома срещу „Валядолид“. През седмицата „Реал“ (Мадрид) записа труден успех в Шампионската лига с 2:1 над „Аякс“ в Амстердам и в неделя от 13:00 часа ще се опита да продължи победната си серия с успех над „Жирона“ на „Сантяго Бернабеу”. Всички сблъсъци от испанската Ла Лига ще могат да се проследят пряко по MAX Sport 4. XXIV кръг на италианската Серия А също ще предложи на феновете много емоции и качествен футбол. Българинът Кирил Десподов направи своя дебют с екипа на „Каляри“ при загубата от „Милан“ в миналия кръг, а в събота от 19:00 часа тимът от Сардиния излиза за трите точки в домакинството си на „Парма“. Двубоят ще се излъчва на живо в ефира на MAX Sport 3. Неделният маратон от Серия А с начален час 13:30 часа по MAX Sport 3 включва интригуващите двубои „Интер“ – „Сампдория“ от 19:00 часа и „Наполи“ срещу „Торино“ от 21:30 часа, които са с пряко отношение към битката за разпределението на местата в зона Шампионска лига. Освен футболни емоции, спортните канали на А1 ще предоставят поредната доза адреналин и на феновете на ММА. Този уикенд един от най-талантливите бойци и двукратен шампион в тежка категория на UFC - Кейн Веласкес, прави своето завръщане в октагона. Последният негов мач беше през лятото на 2016 година, а сега срещу него ще излезе бившият претендент за титлата и страховит нокаутьор Франсис Нгану. UFC Fight Night от Финикс, Аризона ще се излъчи пряко в ефира на MAX Sport 2 на 18 февруари от 04:00 часа. Дългото чакане за феновете на НАСКАР ще приключи тази неделя в 21:30 часа, когато MAX Sport 1 ще излъчи директно от пистата Дейтона първия старт за сезон 2019 в най-популярното автомобилно състезание в Северна Америка.", "date": "2019.02.15", "title": "Футболни дербита и битки от UFC в спортните програми на А1"}
{"url": "https://www.monitor.bg:443/bg/a/view/3-5-g-reshetki-za-afganistanec-pomagach-v-trafik-na-migranti-157328", "text": "Афганистанецът Фарук Уафа беше осъден от пазарджишкия Районен съд на 3.5 г. ефективно като организатор и помагач за трафика на 17 незаконно пребиваващи у нас чужденци. Те пресекли границата в района на Малко Търново и трябвало да се придвижат по автомагистрала „ Тракия“ до София, но на 4 юни, рано призори след заспиване на непълнолетния шофьор на буса, превозващ мигрантите, 9 от тях загинаха при катастрофата на 98-ия км на аутобана край пазарджишкото село Мало Конаре. Бусът се удари в крайпътна топола на аутобана в платното за София, а 9 от нелегалните пасажери - пакистанци, афганистанци и един сириец, издъхнаха в съня си в резултат на силния удар в дървото. Загина и 16-годишният водач на микробуса –Трайчо, който седнал зад волана на возилото без да има свидетелство за управление на превозното средство. Останалите 8 чужденци, пресекли нелегално границата ни, бяха ранени. Уафа ще трябва и да заплати глоба от 8 хил. лв. Фарук Уафа е бил подбудителят на организирания трафик, като е координирал по телефона бусът накъде да пътува. Той се е обадил на трафикантите къде трябва да отидат да вземат незаконно пребиваващите в страната ни чужденци. Афганистанецът получи  и глоба от 1000 лв. затова, че в дома му в столицата полицаите намерили 0.307 гр марихуана. Другият подсъдим за трафика на хора Марио Йорданов бе осъден на 1.5 г. затвор и глоба от 6 хил. лв. Йорданов е собственик на автомобила, който като пилотна кола е пътувал заедно с микробуса. Присъдите и на двамата подлежат на обжалване пред Окръжен съд – Пазарджик. Общо по делото за трафик на мигранти бяха подведени под отговорност 5-ма подсъдими- Никола Спасов, Апостол Кечев, Фарук Уафа, Марио Йорданов и Йордан Найденов, на които прокуратурата предложи споразумение за ефективни присъди от по година и половина.  Адвокатите на четирима от тях тогава заявиха в съдебната зала, че са съгласни на споразумение, като само ще уточняват размерите на наказанията. Афганистанецът Фарук Уафа обаче беше категоричен, че не е участвал в трафика и отказва да се признае за виновен. Марио Йорданов също е отказал споразумението и ще бъде съден по общия ред.", "date": "2019.02.15", "title": "3,5 г. решетки за афганистанец, помагач в трафик на мигранти"}
{"url": "https://www.monitor.bg:443/bg/a/view/udyljavat-sroka-na-proverkata-za-evropejskata-stolica-na-kulturata-157329", "text": "Едномесечният срок на прокурорската проверка за изразходените средства по откриването на Пловдив – Европейска столица на културата, се очаква да бъде удължен с още 30 дни, научи „Монитор”. На 16 януари от Окръжната прокуратура в Пловдив се самосезираха за евентуално извършено длъжностно престъпление и разпоредиха проверка. Проверката на фондация „Пловдив 2019” е възложена на сектор „Икономическа полиция” към пловдивската дирекция на МВР. По случая вече има изготвен междинен доклад, но тъй като обемът на работата е голям, е необходимо още време. Според официална информация от фондацията за откриващата церемония са били изразходени около 2,2 милиона лева с ДДС. Отделно обаче от екипа на ЕСК в Пловдив са плащали за наем на огради, вишки, осветление, сваляне на ел. стълбове и други, които не са включени в общия бюджет на мероприятието. Заедно с допълнителните разходи сумата по откриващата церемония гони 3 милиона лева. От екипа на фондацията обаче твърдят, че това са пари, платени не за 1 час откриване, а за трите дни на откриващия уикенд. От прокуратурата ще проверяват дали има нарушения при изразходването на публичните средства и дали наистина наемът на сцената, тоест на 30-метровата кула, струва 219 053 лева без ДДС. Другата огласена цифра от фондацията е 880 124 лева без ДДС, които отишли за цялостното техническо обезпечаване на спектакъла, което включва озвучаване, осветление, видео оборудване и екип. От фондацията преди дни разпространиха анекс към бюджета на откриването от миналия септември, според който цялото откриване е струвало 1 милион и 842 хиляди лева без ДДС.    ", "date": "2019.02.15", "title": "Удължават срока на проверката за Европейската столица на културата"}
{"url": "https://www.monitor.bg:443/bg/a/view/nenujna-informacija-za-15-fevruari-petyk-157324", "text": "За първи път от 100 години насам в Кения бе снимана пантера. Въпреки че има данни и от миналото за хора, които са виждали черни пантери или още познати като черни леопарди, този път събитието е по-важно. „Много вероятно е черни леопарди да е имало в Кения и преди, но досега нямахме такива кадри с високо качество, което е много ценно”, споделя Ник Пилфорд, участник в експедицията на група биолози от зоологическата градина в Сан Диего,които са прекарали седмици в очакване да зърнат дивата котка.", "date": "2019.02.15", "title": "Ненужна информация за 15 февруари - петък"}
{"url": "https://www.monitor.bg:443/bg/a/view/zvezdi-skochiha-sreshtu-vrychvaneto-na-nagradi-oskar-po-vreme-na-reklami-157318", "text": "Редица знаменитости се присъединиха към нарастващия протест в Холивуд срещу връчването на наградите \"Оскар\" за кинематография, монтаж, грим и късометражен игрален филм в рекламната пауза. В отрито писмо с искане за отмяна на решението, подписано от режисьорите Мартин Скорсезе, Спайк Лий и Алфонсо Куарон, имената си добавиха Джордж Клуни, Брад Пит, Робърт де Ниро, Сандра Бълок, Ема Стоун и други. Преди дни Академията за филмови изкуства и науки съобщи, че \"Оскар\"-ите за операторско майсторство, монтаж, грим и прически и късометражен игрален филм ще бъдат връчени по време на прекъсването за реклами на тазгодишната церемония на 24 февруари. А по-късно в телевизионното излъчване на живо ще бъде включена редактирана версия на изказванията на победителите. Причината - желанието телевизионното времетраене на церемонията, на която се връчват общо 24 киноотличия, да се намали с 40 минути и да се сведе до 3 часа. В откритото писмо, подписано от 50 режисьори, актьори и филмови дейци, се казва, че по този начин академията като обижда професионалистите в тези области. В сряда киноакадемията защити промяната и обвини \"неточното отразяване и постове в социалните платформи,\" които \"разбираемо засягат много членове на академията\". \"На 91-вата церемония за наградите \"Оскар\" няма да се връчват награди, по начин, който омаловажава постиженията на номинираните и на победителите,\" се казва в изявлението на киноакадемията.", "date": "2019.02.15", "title": "Звезди скочиха срещу връчването на награди \"Оскар\" по време на реклами"}
{"url": "https://www.monitor.bg:443/bg/a/view/vzriv-v-jilishten-blok-v-krasnojarsk-ima-jertvi-157310", "text": "Двама души загинаха при взрив на битов газ в жилищен блок в руския град Красноярск. Трагедията се разигра в четвъртък късно вечерта в кооперация с 30 апартамента, като шест квартири са напълно разрушени, а други десет са повредени. Спасителите успели навреме да евакуират 12 от живущите. Останалите без покрив жители на Красноярск са настанени в градския център за социално обслужване „Родник“. При разчистването на руините бяха задействани пет единици инженерна техника и два товарни автомобила „Камаз“. На специално заседание местните власти ще трябва да решат дали живущите в пострадалия блок ще бъдат преселени. По случая е образувано наказателно дело за причиняване на смърт по непредпазливост.", "date": "2019.02.15", "title": "Взрив в жилищен блок в Красноярск, има жертви "}
{"url": "https://www.monitor.bg:443/bg/a/view/specpolicai-ot-sofija-udariha-narkobanda-v-blagoevgrad-157312", "text": "Антимафиоти от София арестуваха 15 души при мащабна среднощна акция в Благоевград. Задържаните са тартори в криминалния контингент и са свързани с трафика и разпространението на дрога в града и региона. Някои от арестите са станали в момент на сделка с наркотици. Софийските полицаи извършиха арестите при пълна секретност, за да не изтече информация. Благоевградските им колеги участваха като подкрепление. Част от задържаните са познати в кримисредите авторитети с прозвищата Насо Прасето, Владо Булдога, Мите Чифуто, както и двама братя, известни като Котетата. Удара полицаите направиха по време на сделка с наркотици, затова са задържани и други участници в сделката. Първи е арестуван 40-годишният Атанас Г., познат в кримисредите като Насо Прасето. Малко преди полунощ маскирани полицаи са атакували неговия дом в кв. Струмско. Той е племенник на бивш полицай, който е работил в Областната дирекция на МВР-Благоевград. При извършените обиски в домовете на 9 от арестуваните спецполицаите са открили още наркотици и вещи, свързващи ги с престъпна дейност. По-рано в четвъртък за притежание и разпространение на наркотици в Банско бяха арестувани Александър Мацурев на 21 г. и 32-годишния Марин Толин. Те вече са привлечени като обвиняеми. При обиска в дома на Мацурев е открит канабис. В хода на работата по случая е извършена проверка на къща и прилежащи към нея стопанска постройка и гараж, обитавани от Марин Толин, при която са намерени и иззети три полиетиленови топчета, съдържащи около 1,72 грама кокаин, полиетиленов плик, съдържащ около 0,61 грама кокаин и електронна везна. По случая е образувано досъдебно производство за извършено престъпление по чл.354, ал.1 от НК. Единият от задържаните страда от сънна апнея и е под охрана в Спешното отделение на местната болница. Междувременно през целия ден в петък в Петрич се извършваше операция „Респект“ с цел издирване на занимаващи се с наркоразпространение. Над десет автомобили и бусове с жандармеристи са блокирали циганската махала и възлови кръстовища в южния град, като проверяват почти всяка кола. Кримиконтингентът беше привикван в полицията превантивно.", "date": "2019.02.15", "title": "Закопчаха наркобосовете Прасето,  Булдого, Чифуто и Котетата (ОБНОВЕНА)"}
{"url": "https://www.monitor.bg:443/bg/a/view/silen-start-za-novoto-video-na-grupa-ekzitus-157331", "text": "Премиерата в Интернет на новото музикално видео на група „Екзитус“ - „Любов”, на 14 февруари събра повече от 4000 зрители за 24 часа. Краткият филм, режисиран от Йордан Тропчиев, с участието на новата звезда на българското кино Даяна Ханджиева, позната от сериала „Скъпи наследници“, предизвика голям интерес и множество положителни реакции в социалните мрежи. Видеото е снимано през късната есен на 2018 г. на няколко места в и около София, обясняват от „Екзитус“. „Започнахме към 5 часа сутринта, за да хванем изгрева и приключихме малко преди полунощ”, припомня си вокалистът Пламен Кирков. „Преживяването беше супер яко, защото за първи път снимахме с толкова голям екип – над 20 души участваха пред и зад камерата”, допълва Андро Стубел, основател и лидер на бандата. Изборът на датата за премиерата е предизвестен, след като постпродукцията на клипа се забавя заради изгорял харддиск. „Така и така 14 февруари наближаваше, при това заглавие как да не го пуснем на този ден”, казват от групата, като се заканват някоя следваща година да пуснат песен и за виното. Група „Екзитус“ е основана от Андро Стубел в края на 1995 г. До 2001 г. музикантите имат множество участия и концерти. И четирите сингъла на групата стават много популярни – „Да изтрием всяка болка и тъга” (1997) – първо място в класацията на радио „Тангра”, „Сърцето ми от камък е” (1999) – шест седмици на първо място в „Българският топ 100”, „Нереален живот” (1999) и „Тя иска само да я оставят на мира” (2001) – първо място в класацията на радио „ФМ плюс”. През 2001 г. излиза дебютното EP на „Екзитус“ - eXtended Play. „В края на 20-и и началото на новия век тази група беше фактор в българската музика. При това успя да го направи с едва четири записани песни”, отбелязва Васил Върбанов, основател на радио „Тангра MegaRock”. След 2002 г. групата спира с концертната и звукозаписната дейност и участниците в нея се отдават на солови проекти и колаборации с различни музиканти. Андро Стубел продуцира и издава два свои солови инструментални албума и става съосновател и продуцент на група „Мискините”. През 2010 г. излиза албумът Unreal Life на „Екзитус“, в който са събрани записи на групата до момента. През 2016 г. Андро и Пламен Кирков възобновяват групата. За акустични концерти към тях се присъединяват Светозар Колев-Питкин – китара, и Дора Тодорова – кахон и перкусии. В края на 2018 г. в дигиталните платформи дебютира новият сингъл на групата - \"Любов\", а „Екзитус“ започват записи за новия си албум.", "date": "2019.02.15", "title": "Силен старт за новото видео на група „Екзитус“"}
{"url": "https://www.monitor.bg:443/bg/a/view/sdvr-s-akcija-po-gradinkite-157322", "text": "Мащабна акция на СДВР тече в столицата от сутринта. Правят се проверки на всички по-големи пътни артерии, а целта на мероприятието е да се заловят дилъри и издирвани лица. Това научи „Монитор“ от източници от столичната полиция. Операцията се провежда на територията на цяла София, а екипи от униформени проверяват всички съмнителни лица. Правят им лични обиски и справки на личните документи. Операцията стартира след обира на банков клон в столицата, който бе обран рано тази сутрин.", "date": "2019.02.15", "title": "СДВР с акция, търсят банков обирджия"}
{"url": "https://www.monitor.bg:443/bg/a/view/cska-atakuva-ticha-s-nova-shema-157332", "text": "Наставникът на ЦСКА Любослав Пенев призна, че чака нови попълнения и разкри, че ще промени тактическата схема на „червените“ за днешния двубой срещу „Черно море“. Двата тима се изправят един срещу друг от 15 ч. на „Тича“, а в групата на „червените“ попаднаха 20 човека. „Жеферсон се подобрява, Божидар Чорбаджийски вече тренира с нас. До последно ще наблюдаваме всички футболисти, защото тепърва се запознавам с много неща, една седмица не е достатъчна. Генерално, съм доволен от това, което виждам - технически, физически. Трябва в посока тактика. Убеден съм, че физическата подготовка на отбора е на ниво“, коментира Пенев, като акцентира, че се нуждае от още тренировки, за да опознае състава. „В никакъв случай времето не беше достатъчно. Трябва много време, не става с 3-4 тренировки. Ще го правим в движение, направихме някои корекции, които ще се видят. Ще играем по различен начин, в различна тактическа подредба. Очаквам нови попълнения, но нека да има нещо сигурно и тогава ще кажа повече. Цяла седмица работих с 20 полеви играчи и трима вратари, има баланс в отбора, но може да го подобрим“, сподели още наставника и допълни, че има добра информация за „Черно море“. „Сериозен отбор, подреден, с добър треньор. Мачовете там винаги са били интересни, важно е да стартираме добре този пролетен полусезон“, заяви Пенев, който на бранителя Борис Секулич. Играчът и клубът се разделиха по взаимно съгласие и приключиха договорните си отношения. За сметка на това „червените“ си върнаха двама младоци, които досега играеха като преотстъпени в „Литекс“. Става дума за бранителя Иван Турицов и вратаря Слави Петров. В същото време феновете на „Черно море“ се заканиха сериозно на „армейците“ и обещаха мощна подкрепа на своите любимци. „Стадион „Тича“ трябва да се тресе. Елате на стадиона, вземете децата и нека да изпитаме поредната силна емоция и да подкрепим отбора на Варна“, призоваха „моряците“.", "date": "2019.02.15", "title": "ЦСКА атакува  „Тича“ с нова схема"}
{"url": "https://www.monitor.bg:443/bg/a/view/manolova-sezira-ks-za-popravkite-v-izbornija-kodeks-157315", "text": "Омбудсманът Мая Манолова ще сезира КС за последните поправки в Изборния кодекс. Това съобщи самата тя в кулоарите на Народното събрание. Според нея измененията са грубо посегателството върху правата на българските граждани и им се отнема правото да гласуват за личности. Тя избори и основните положения в закона, за които ще сезира конституционните съдии. – вдигането на прага за преференциите, отлагането на  електронния вот, орязването на обжалването на решенията на изборните комисии. Преференцията вечен става абсолютно безсмислена, това е все едно да имаш право да си купиш хляб, но той да струва 130 000 лева, изтъкна Манолова и добави,че именно толкова гласове са нужни за разместване на листата, а това вече било невъзможно да се случи. За пореден пък  не се въвеждал и електронния и така българите зад граница се лишавали от възможност да гласуват.  Манолова не приема критиките относно изготвения от нея предишен Изборен кодекс и поясни, че именно тогава е дадена възможност за преференциален вот и да се избират кметове на малки населени места. Всяка следваща поправка отнема още и още правят недоволна е Манолова. На същото мнение са и социалистите. По думите на Елена Йончева от БСП високият праг за преференциите на практика е недостижим.  Това е отнемане правото на българския гражданин за преференциално гласуване, изтъкна депутатката от БСП относно намерението на Манолова да атакува пред КС тези разпоредби от закона. Според нея е отнето едно от достиженията на демокрацията. То беше отнето буквално на тъмно, смята тя и с ирония предложи да се смени правилника на НС, така че да работи нощно време.  ГЕРБ, ДПС и патриотите пък отрекоха категорично обвиненията, че са работили в сговор относно преференциите, каквито критики имаше при дебатите. Спас Гърневски от ГЕРБ, който също е в НС благодарение на преференцията, вярва в партийния подбор. По думите му преференциите са нещо много хубаво, но хубавото е и партията да може да си подреди кадрите.  Той разясни, че една много сериозна система подрежда листите, а според него високият праг за преференция не би трябвало да притесни този, който се е доказал в района си. В листите на ГЕРБ имало специалисти , които не били членове. В тази връзка увери, че демократичните партии, каквато била и ГЕРБ, нямали проблем да намират баланс в листите, в които да има хем експерти, хем гражданска квота и нови лица. Проблемът бил явно в БСП, който имали проблем с личностите в своите редици.  Джейхан  Ибрямов от ДПС пък поясни, че преференцията не е обезсмислена. По думите му когато една политическа формация подреди своята листа на база вътрешнопартийните събрания, тази подредба трябва да се спазва. Няма как на база 7 % тази листа да бъде преподредена, както било досега. Именно затова те предложили по-балансиран метод. Така те пресичали и корпоративния вот. Много е лесно на база на 12 гласа да изместиш хора, които са по-напред, без да поставям под съмнение качествата на кандидатите, каза Ибрямов.   Той заяви, че преференциите все още са факт и даде да се разбере, че не се отнемани права на гражданите да ги използват, за да пренареждат листите. Не така обаче стоял въпросът с гласуването на българите в чужбина и даде пример с Великобритания, където след Брекзит ще има само 35 секции, а там живеят около 300 000 български граждани. По думите му политическите партии се упражняват на гърба на ДПС, която пък е последователна в своите позиции. Ибрямов коментира и насрочения луков марш, идеолог на който бил ВМРО. По думите му такива мероприятия трябва да бъдат забранени. Според Валентин Касабов от НФСБ пък Манолова говори празни приказки, а безобразието с преференциите трябва да спре. Той дори даде примери със стари практики да се дават под наем част от партии или цели такива.  „Това се нарича ишлеме. Отива един бизнесмен по време на изборите, плаща си на партията, след което го вкарват в листата. Тези бизнесмени разполагат с пари, с хора, които гласуват и се вмъкват в листата на съответната партия, след което започват уж от името на партията своя собствена игра“, обясни Касабов и добави, че това са практики на БСП.  „Нека си зададем въпроса кои са милионерите в БСП“, допълни още той. ", "date": "2019.02.15", "title": "Манолова сезира КС за поправките в Изборния кодекс"}
{"url": "https://www.monitor.bg:443/bg/a/view/razshirjavat-traurnijat-park-v-dupnica-s-4-5-dka-157319", "text": "Новият терен, отреден за гробищен парк на Дупница е вече вписан в Агенцията по кадастър. Той е с площ 4,5 дка и се намира в съседство с \"Новите гробища\". Капацитетът на гробищния парк намалява и това бе причина преди 2 години да се стартира тежката процедура за разширение. \"От тук насетне следва изготвяне на техническия проект и реализацията му. Цялата сага ще приключи в рамките на тази календарна година\", обясни директорът на Дирекция \"Устройство на територията и Строителство\", инж. Серьожа Котев. 6 терена пък са варианти за изграждането на нов гробищен парк в село Крайници. Предложените преди повече от година варианти на удовлетвориха част от местните жители и се наложи търсенето на нови терени. Общата площ на терените е 14,7 дка и се намират североизточно от населеното място. Предстои среща между отделите от Община Дупница - \"Устройство на територията\", \"Екология\", Главния архитект на общината и кмета на село Крайници Мариана Димитрова, на която да бъдат обсъдени предложенията и направен оглед. Последващите действия при одобрение на някой от тези терени е свързан с обсъждане с населението на селото, хидрогеоложки проучвания, допускане и изготвяне на ПУП и т.н.  ", "date": "2019.02.15", "title": "Разширяват траурният парк в Дупница с 4,5 дка"}
{"url": "https://www.monitor.bg:443/bg/a/view/vryshtat-bebeto-na-simona-ot-selo-arda-157320", "text": "26-годишната Симона Алекова от смолянското село Арда може да отведе сина си Александър вкъщи незабавно. Това става ясно от решението на Районния съд в Смолян от 15 февруари. На седмия ден след раждането си двумесечното вече бебе бе взето от социалните в Смолян от родилния дом и настанено директно в приемно семейство. За случилото се „Монитор” писа първи. Причината бебето да бъде настанено с временната мярка на закрила била получен сигнал от лекари от болницата в Смолян, че майката Симона отговаряла мудно на зададените й въпроси. Наред с това тя и майка й Ана Хаджийска нямали постоянни доходи и автомобил, за да превозят бебето, ако се разболее, до Смолян, твърдяха социалните.  Със съдебното решение молбата на Дирекция „Социално подпомагане” в Смолян детето да остане в приемно семейство, е отхвърлена. Със същото решение социалните в родопския град са осъдени да платят 400 лева адвокатски хонорар на защитника на правата на майката – адвокат Петър Николов от колегията във Варна. „В момента съм с бебето. Много се радвам, че съдебното решение е изцяло в моя полза”. Само това накратко коментира пред „Монитор” Симона Алекова от смолянското село Арда. Решението на районния съд може да бъде обжалвано в 7-дневен срок, но това не спира незабавното му изпълнение, коментираха юристи пред „Монитор”. Симона родила по спешност със секцио на 11 декември първородния си син. Пеленачето било настанено в кувьоз, а майката останала в болницата и след изписването си, за да бъде близо до сина си. Седем дни по-късно, вместо да отведе Александър вкъщи, тя разбрала, че социалните са го настанили в приемно семейство. С майка й Ана потърсили адвокат, за да обжалват заповедта за временно настаняване в приемно семейство, но им били поискани 700 лева, с които двете не разполагали. Така изтървали възможността да обжалват заповедта в законоустановения за това срок. Дошли коледните празници, по време на които били посъветвани устно от социалните да не притесняват приемното семейство с искане да видят бебето. Впоследствие били обвинени, че не се интересували от съдбата на пеленачето. Междувременно бабата Ана Хаджийска била обвинена от социалните, че пие алкохол и че у тях няма елементарни битови условия за отглеждане на бебе. Проверка на „Монитор” в 2-етажната част от къщата на Ана и Симона в началото на януари установи, че семейството не живее богато, но у тях е чисто и топло, имат автоматична пералня, бойлер и че са накупили всичко нужно за едно новородено. „Тя имаше кърма, но не можеше да си кърми бебето, защото социалните й го взеха. И сега, като ни го върнат, ще трябва да купуваме сухи млека. Не сме се отказали от Александър. Искаме да ни го върнат веднага, а не след 6 месеца или след година”, казва бабата Ана. Благодарение на помощта на читатели на „Монитор”  и на много съпричастни със съдбата им хора, Ана и Симона са успели да направят и козметичен ремонт на дома си. Те са сменили външната си входна врата и дограмата в стаята, в която ще бъде отглеждан Александър. Поради многото запитвания от читатели как биха могли да й помогнат със средства, публикуваме банковата сметка на Симона: Симона Асенова Алекова Юробанк България АД, SWIFT:BPBIBGSF, IBAN: BG93 BPBI ‎7927 1042 3012 01", "date": "2019.02.15", "title": "Връщат бебето на Симона от село Арда"}
{"url": "https://www.monitor.bg:443/bg/a/view/rvd-shte-obslujva-novoto-letishte-na-istanbul-157321", "text": "РВД ще обслужва и летището в Истанбул. Това съобщи министърът на транспорта, информационните технологии и съобщенията Росен Желязков по време на церемонията по валидиране на марка на тема „50 години от създаването на ДП „Ръководство на въздушното движение”. „Ако трябва да сравняваме минутите на закъснение, при нас те граничат с нула. Представете си най-голямото летище в света, каквото е това в Истанбул, да се обслужва от българското РВД“, добави още министърът. По думите му РВД е много по-напред в сектора от водещи държави в Европа, като Германия и Франция. От 1969 г. до днес РВД се превърна в една от водещите администрации в сферата на въздушния контрол в Европа. С 60% е нараснал обслужваният трафик от РВД за последните години, от 2012 г. до 2018 г. Само за миналата година са обслужени и наблюдавани над 900 000 въздухоплавателни средства, отбеляза Желязков. Генералният директор на РВД Георги Пеев обяви, че дружеството е предприело средносрочни и дългосрочни мерки за осигуряване на необходимия капацитет в българското въздушно пространство. Те са свързани както с инфраструктурата, така и с необходимия брои човешки ресурс – ръководители на полети и инженери. Освен това, компанията има увереността на съседните на България страни за съвместни проекти, който ще гарантират обслужването на целия регион.", "date": "2019.02.15", "title": "РВД ще обслужва новото летище на Истанбул"}
{"url": "https://www.monitor.bg:443/bg/a/view/ford-zadyrja-dvojkite-zaedno-s-leglo-157313", "text": "Използвайки системите от автомобилите, подпомагащи поддържането на платното за движение, леглото Lane-Keeping Bed на Ford е проектирано да поддържа партньорите заедно, като всеки остане във своята половина. Няма информация, относно комфорта на матрака, но по-важно е, че успява да задържи двойките в едно легло. След провеждането на изследвания, показващи защо е необходимо създаването на Lane-Keeping Bed, инженерите от Ford са установили, че всеки четвърти човек, който има партньор в леглото, спи по-добре сам, като загубата на сън може да доведе до наранявания и злополуки. Отделните легла, може да бъдат решение за някои двойки, лишени от сън, но запазването им заедно е важно за Ford. Леглото Lane-Keeping Bed е част от програмата Ford Interventions, която открива решения на ежедневни проблеми в автомобилния дизайн.", "date": "2019.02.15", "title": "Ford задържа двойките заедно с легло"}
{"url": "https://www.monitor.bg:443/bg/a/view/desi-dobreva-i-dicho-vlizat-v-kato-dve-kapki-voda-157314", "text": "Фолклорната певица Деси Добрева и рокаджията Дичо ще мерят таланта си за имитации в рамките на шоуто „Като две капки вода“. и се радвам, че ще участвам в това прекрасно предизвикателство “Като две капки вода“, споделя изпълнителката на “Лудо младо“. Преди дни стана ясно, че тънкостите на преобразяването в световни звезди ще се наложи да усвои и поп звездата Петя Буюклиева. В този сезон на предаването под светлината на прожекторите ще застанат още Мария Илиева, Тита и поетът Константин Трендафилов, известен още като Папи Ханс. Остава да бъдат обявени още двама участници, които ще трябва да блеснат в 13 различни образа. Припомняме, че „Като две капки вода“ стартира на 25 февруари от 20 ч.", "date": "2019.02.15", "title": "Деси Добрева и Дичо влизат в „Като две капки вода“ "}
{"url": "https://www.monitor.bg:443/bg/a/view/otnovo-obviniha-r-kelly-v-pedofilija-157317", "text": "Певецът R. Kelly отново бе обвинен в педофилия. Именит адвокат заяви, че притежава 45-минутно видео, на което се вижда как 52-годишната звезда прави секс с малолетна. На страницата си в Туитър адвокатът Майкъл Авенати поясни, че представил това ново доказателство за вината на певеца пред прокурорката на окръг Кук в Илинойс. R. Kelly отхвърли обвиненията чрез адвоката си, който увери, че клиентът му не е имал каквото и да било незаконно поведение. От офиса на прокурорката отказаха да потвърдят или да опровергаят, че е започнало разследване, но според сп. \"Ню Йоркър\" R. Kelly може да бъде обвинен и задържан. Изпълнителят, най-известен с хита си I Believe I Can Fly, отдавна е обвиняван в педофилия и сексуално насилие. През 2002 г. срещу него бяха повдигнати обвинения, защото заснел сексуалния си контакт с 14-годишно момиче. Впоследствие той бе оправдан. Наскоро поп чудовището Лейди Гага обеща изтегли дуета си с R. Kelly от стрийминг платформите и обеща никога повече да не си сътрудничи с него. За това стана ясно от дълъг пост на 32-годишната звезда в социалните мрежи. Той се появи след излъчването на нов документален филм, в който редица жени обвиняват колегата й в сексуални посегателства и педофилия.", "date": "2019.02.15", "title": "Отново обвиниха R. Kelly в педофилия"}
{"url": "https://www.monitor.bg:443/bg/a/view/vmro-predlagat-pomoshti-za-rajdane-za-obrazovani-sofijanci-157307", "text": "ВМРО - София предлага програма за подкрепа на раждаемостта и помощи за образованите родители в столицата и има говотовност да внесе докуманта до седмица в Столична община. Това съобщиха от структурата на ВМРО в столицата на брифинг в Народното събрание.  От партията предлагат местният парламент да гласува по 200 лв. за първо дете на родители със средно образование, по 500 лв. - за второ и за трето по 1300 лв. Парите за родители с висше образование скачат.  Родители с бакалавърска степен ще получават 250 лева за първо дете, за второ - 600 лв., а за трето 1500 лв. Още повече пари се отпускат за дете, чиито родители са \"магистри\". Така сумите растат съответно на 300, 700 и 1700 лв. Патриотите обаче са заложили критерии. За да получат такава еднократна помощ, родителите трябва да имат минимум средно образование и уседналост в столицата поне две години преди раждането му. Ако имат само настоящ адрес, те трябва да са регистрирани поне от три години преди появата на хлапето. По думите на общинският съветник Карлос Контрера, това ще костава на общината 6,5 млн. лева. По думите му само през последната година общината е приключила с 240 млн. преходен остатък и няма да има проблем с финансирането. Според Контрера това подпомагане не изключва кръга на хората, които и сега получават помощи и няма да има дискриминация.  Депутатите от ВМРО пък обясниха, че целта е тази програма да стане национална. За целта те ще предоставят документа на общините в своите изборни райони и евентуално общинските наредби да бъдат променени.  В мотивите си от ВМРО са записали, че в столицата се раждат по 13 000 бебета годишно, на които поне единият родител е с висше образование в 45 на сто от семействата. От партията изтъкват, че целта им е да стимулират раждаемостта сред отговорните родители в столицата.", "date": "2019.02.15", "title": "ВМРО предлагат помощи за раждане за образовани софиянци"}
{"url": "https://www.monitor.bg:443/bg/a/view/vlyhova-donese-pyrva-svetovna-titla-na-slovakija-v-skite-157325", "text": "Петра Влъхова стана световна шампионка в гигантския слалом за жени на шампионата на планетата по ски-алпийски дисциплини в Оре, Швеция. 23-годишната словачка допусна грешки във втория манш, но успя да изпревари фаворитките Виктория Ребенсбург и Михаела Шифрин. Влъхова финишира с общо време 2:01,97 мин. от двата манша и стана първата състезателка от Словакия със световна титла в индивидуален старт в алпийските ски. Специалистката в тази дисциплина германката Виктория Ребенсбург, олимпийска шампионка в гигантския слалом от Ванкувър 2010, водеше след първия манш, но не успя да защити аванса си и остана втора в крайното подреждане на 0,14 сек. след победителката. Олимпийската шампионка в дисциплината от Пьончан 2018 Микаела Шифрин от САЩ бе четвърта след първия манш и след второто спускане се изкачи с една позиция напред, печелейки бронза с изоставане от 0,38 сек. след Влъхова. Състезанието се проведе при много силни пориви на вятъра, което затрудни всички състезателки.", "date": "2019.02.15", "title": "Влъхова донесе първа световна титла на Словакия в ските"}
{"url": "https://www.monitor.bg:443/bg/a/view/proletta-idva-mesec-po-rano-prognoza-157311", "text": "Пролетта идва с месец по-рано у нас. Още през февруари темепературите рязко ще се повишат и ще достигнат над 15 градуса. През нощта облачността ще е разкъсана, в планинските райони - предимно значителна и на места там все още ще превалява сняг. Минималните температури ще бъдат между минус 5 и 0 градуса. В сутрешните часове на места в низините и котловините видимостта ще бъде намалена. Утре ще преобладава слънчево време. По-значителна ниска слоеста облачност ще се задържи над източните райони на страната, но по-късно през деня и там ще се разкъса и намалее. Ще духа слаб западен, в Източна България - до умерен, северозападен вятър. Дневните температури ще се повишат и максималните ще бъдат между 5 и 10 градуса. Над Черноморието облачността ще е значителна - ниска слоеста, но ще е без валежи. След обяд облачността ще се разкъсва и намалява. Ще духа умерен вятър от запад-северозапад, който до края на деня ще стихне. Максималните температури ще бъдат 6-8 градуса. Температурата на морската вода ще бъде 6-7 градуса. Вълнението на морето ще бъде 2-3 бала. До сутринта над планините облачността все още ще бъде значителна и на отделни места ще прехвърча сняг. През деня облачността ще намалее до предимно слънчево време. Ще духа умерен, по високите и открити части - до силен, североизточен вятър. Максималната температура на височина 1200 м ще бъде около 2 градуса, на 2000 м - около минус 4 градуса. В неделя и в понеделник ще бъде предимно слънчево. Ще духа слаб северозападен вятър. Минималните температури ще бъдат най-често около нулата; дневните ще се повишават още и в понеделник максималните ще бъдат между 10 и 15 градуса.", "date": "2019.02.15", "title": "Пролетта идва месец по-рано (ПРОГНОЗА)"}
{"url": "https://www.monitor.bg:443/bg/a/view/kim-kardashijan-nikoga-ne-sym-si-operirala-nosa-157272", "text": "Дебат на тема оперирала ли си е носа Ким Кардашиян отново разбуни духовете в социалните мрежи. Риалити сензацията за пореден път отрече да е лягала под ножа за ринопластика, но дори и част от върлите й фенове не вярват на това твърдение. „Никога не съм си оперирала носа. Всички мислят, че съм, и аз преди им казвах – заяви тя по време на мастърклас на гримьора Марио Дедиванович в Лос Анджелис. Докато оправя макиажа й по време на публичната лекция, Дедиванович заяви, че половинката на рапъра Кание Уест има малка гърбица на носа, но той я скривал с техника за контуриране. По време на 6-часовия мастърклас най-известното попълнение в клана Кардашиян издаде и как жените да не образуват линии около бръчките си, когато са с фон дьо тен. отсече звездата. След събитието последователите на Ким започнаха спорове относно това дали тя лъже.", "date": "2019.02.15", "title": "Ким Кардашиян: Никога не съм си оперирала носа"}
{"url": "https://www.monitor.bg:443/bg/a/view/viktorija-bekym-puska-kozmetichna-linija-157280", "text": "Най-популярната футболна съпруга в света Виктория Бекъм ще зарадва феновете си със своя козметична линия. Това съобщи самата тя в социалните мрежи. като ги снабдя с нужните им гримове, продукти за грижа за кожата, аромати и витамини, които чувствам, че имам нужда в моя живот”, заяви нежната половинка на Дейвид Бекъм. Тя подсказа, още че ще се допита и до други жени за съвет какви продукти искат те да видят. Виктория качи в Инстаграм видео, с което обяви новия си проект, който се очаква да излезе през есента. На кадрите се вижда #vbeauty написано с червило върху огледало. Наскоро бившата певица, преквалифицирала се в модната дизайнерка, започна и друго начинание - свой YouTube канал. Това не е първият подобен проект на дизайнерката. През 2016 г. тя пусна на пазара гримове разработени в партньорство с Есте Лаудер, като те бяха вдъхновени от нейните любими градове - Лондон, Лос Анджелис, Ню Йорк и Париж. казва Бекъм в интервю за сайта си и добавя „гледала съм снимките си и се научих кое действа и кое не“.", "date": "2019.02.15", "title": "Виктория Бекъм пуска козметична линия"}
{"url": "https://www.monitor.bg:443/bg/a/view/ispanija-pred-predsrochni-izbori-157305", "text": "Испанският премиер Педро Санчес обяви, че на 28 април ще има предсрочни парламентарни избори, съобщиха осведомителните агенции. Това става, след като тази седмица парламентът не прие бюджета му за 2019 г. и по този начин нанесе тежък удар на неговото правителство на малцинството, предаде Ройтерс. Кабинетът на премиера съобщи, че след заседанието Санчес ще говори пред медиите, което ще стане в 10 ч сутринта (9 ч по Гринуич). Вчера финансовият министър Мария Хесус Монтеро потвърди, че след претърпяното бюджетно поражение в сряда, ще бъдат свикани избори, но пред радио КОПЕ тя заяви, че все още не е избрана дата за тях. Предсрочните парламентарни избори ще се състоят в обстановка на все по-фрагментиран политически пейзаж в Испания, който заменя властвалия десетилетия наред двуполюсен модел, а също така и на фона на появилия се отново във фокуса на вниманието поляризиращ въпрос за каталунската независимост, отбелязва Ройтерс. Социологическите проучвания от последните седмици сочат, че нито една партия няма да успее да събере достатъчно гласове, за да управлява самостоятелно. Макар и в момента социалистите да водят, изследванията на общественото мнение показват, че те и противопоставящата се на мерките за строги икономии партия \"Подемос\" общо няма да получат достатъчно гласове, за да управляват. Това оставя отворен въпросът дали десноцентристката партия \"Сиудаданос\" би се съюзила с тях или ще се включи в обединение около консервативната Народна партия и крайнодясната партия \"Вокс\". Санчес дойде на власт през юни миналата година след като управлението на неговия предшественик от Народната партия Мариано Рахой - станало непопулярно след години на програми за икономии и тормозено от корупционен скандал - падна при вот на недоверие. Но при положение че разполагаха само с по-малко от една четвърт от местата в парламента, социалистите разчитаха на регионални и по-малки партии, за да управляват. Тази седмица Санчес се оказа притиснат в ъгъла, след като каталунците, които преди това подкрепяха правителството му, го изоставиха, за да помогнат проектобюджетът да не мине. Допреди няколко седмици за много хора в управляващите кръгове предпочитаното време за предсрочни избори беше октомври, но официални лица заявиха, че ще бъде изненада Санчес да избере именно този месец от годината с оглед на бюджетното поражение.", "date": "2019.02.15", "title": "Испания пред предсрочни избори (обновена)"}
{"url": "https://www.monitor.bg:443/bg/a/view/12-raneni-predi-macha-viktorija-zagreb-ot-le-157323", "text": "12 футболни запалянковци на “Динамо“ (Загреб) са ранени преди гостуването на „Виктория“ (Пилзен) в първия мач от 1/16-финалите на Лига Европа снощи. Един от тях е по-сериозно пострадал и е откаран в болница. Около 1500 хърватски фенове пътуваха до чешкия град за двубоя, но само 400 от тях имаха билети. При опита да влязат на стадиона без пропуски, ултрасите се сбиха с местните стюарди, които използваха палки, за да ги разпръснат. „Виктория“ (Пилзен) спечели мача с 2:1, като бившият играч на „Левски“ Роман Прохазка асистира за победния гол на Людек Перница в 83-ата минута. Рапид Виена - Интер Милано 0:1 Краснодар - Байер Леверкузен 0:0 Олимпиакос - Динамо Киев 2:2 Лацио - Севиля 0:1 БАТЕ Борисов - Арсенал 1:0 Галатасарай - Бенфика 1:2 Рен - Бетис 3:3 Славия Прага - Генк 0:0 ФК Цюрих - Наполи 1:3 Малмьо - Челси 1:2 Шахтьор Донецк - Айнтрахт Франкфурт 2:2 Селтик - Валенсия 0:2 Брюж - Залцбург 2:1 Виктория Пилзен - Динамо Загреб 2:1  Спортинг - Виляреал 0:1 От вторник: Фенербахче - Зенит 1:0", "date": "2019.02.15", "title": "12 ранени преди мача „Виктория“ - „Загреб“ от ЛЕ"}
{"url": "https://www.monitor.bg:443/bg/a/view/borisov-v-syrbija-za-nacionalnija-im-praznik-157306", "text": "Няма по-добро от това съседите ни да са държави-членки на ЕС, защото така заедно можем да работим по набелязаните инфраструктурни проекти – жп линиите, магистрали, газопроводи, туризъм. Това заяви премиерът Бойко Борисов в Белград, след като бе награден от президента на западната ни съседка Александър Вучич с държавно отличие „Орденът на Република Сърбия“. „Мога да ви уверя, че колкото и труден да е светът, колкото и трудни решения да взехме, особено след война – аз вярвам и виждам, че Сърбия върви по верен път и няма по-хубаво от приятелството, от мира и дружбата между народите,“ категоричен бе Борисов. Той благодори за отличието от името на всички българи, които са положили големи усилия по време на Българското председатество, както и от името на тези, които вярват, че Сърбия е неразделна част от Европа, че в най-скоро време ще бъде член на ЕС. „Орденът на Република Сърбия“ е най-високото държавно отличие в страната. Той се връчва с указ за изключителните заслуги на министър-председателя Бойко Борисов за развиването и затвърждаването на миролюбивото сътрудничество и приятелските отношения между Сърбия и България. Премиерът Бойко Борисов пристигна в Белград сутринта. Той бе посрещнат от външният министър на Сърбия Ивица Дачич. По-късно българскитя премиер написа във Фейсбук: \"Утре на сградата на общината в Цариброд ще бъде поставена нова официална табела. На нея на сръбски език ще бъде изписано „ОПШТИНА ДИМИТРОВГРАД”, а на български език „ОБЩИНА ЦАРИБРОД”. Двете наименования ще имат еднаква сила на официална употреба. Радостен съм, че за първи път от 1951 г. насам, на обществени сгради, пътни знаци и документи вече официално ще се използва и името „Цариброд”. Постигнахме този исторически пробив след редица продължителни усилия. Намерена бе и законовата форма, вече всеки спокойно и законно да използва историческото име. Честитя на всички българи от двете страни на границата, че отново ще наричаме това прекрасно място \"Цариброд\".\"", "date": "2019.02.15", "title": "Бойко Борисов: Добре е съседите ни да бъдат в ЕС (СНИМКИ + ВИДЕО)"}
{"url": "https://www.monitor.bg:443/bg/a/view/mazda-mx-5-praznuva-30-godishninata-si-s-ubileen-model-157293", "text": "Точно преди 30 години беше представено първото поколение на култовия роудстър Mazda MX-5 Miata. Световната премиера на двуместния открит модел се състоя на 10 февруари 1989 г. на автосалона в Чикаго. За цялото това време по света са продадени над един милион от тези леки и пъргави автомобили в четири поколения. По време на тазгодишния автосалон в Чикаго японската компания Mazda представи юбилейна версия на MX-5, наречена 30th Anniversary Edition, с която празвуна своята 30-годишнина. Юбилейната версия е направена на базата на най-богато оборудвания модел и разполага с всички екстри, които се предлагат за четвъртото поколение на MX-5. Моделът се отличава на външен вид по уникалния оранжев цвят на каросерията Racing Orange и черните алуминиеви джанти Rays. Същият оранжев цвят се използва за спирачните апарати, които на предната ос са Brembo, а на задната Nissin, както и за декорация на интериора. Специалната версия е оборудвана със спортни седалки Recaro с тапицерия Алкантара и озвучителна система Bose. Юбилейната Mazda MX-5 30th Anniversary Edition се предлага като роудстър с текстилен гюрук, така и с твърд сгъваем покрив RF, само във версията с 2,0-литров атмосферен двигател Skyactiv-G с мощност 184 к.с. За Европа специалната версия се предлага само в комбинация с 6-степенна механична скоростна кутия, която е с пренастроено окачване с амортисьори Bilstein. За американския пазар се предлага и 6-степенна автоматична скоростна кутия. Всеки автомобил има метална табелка с пореден номер на серията. Общият брой на юбилейната MX-5 Miata ще бъде 3000 екземпляра, от които 500 вече са запазени за САЩ, където цената за юбилейния роудстър започва от 35 000 долара.", "date": "2019.02.15", "title": "Mazda MX-5 празнува 30-годишнината си с юбилеен модел"}
{"url": "https://www.monitor.bg:443/bg/a/view/dokaraha-decata-s-morbili-ot-razlog-v-sofija-157309", "text": "Четирите деца, които са развили морбили от Благоевградско, са се заразили в болницата в Разлог от друго дете. Те са на възраст до 2 годинки. Това съобщи д-р Петър Петров , завеждащ Инфекциозното отделение на Университетската болница „С. Анна“ В София, където те бяха докарани късно след обяд в четвъртък. Те са били настанени в педиатричното отделение там, където е бил лекуван малък пациент със симптоми на грип. Оказало се обаче, че малчуганът е бил инфектиран с дребната шарка. Според директора на Регионалната здравна инспекция-Благоевград не е имало как лекарите в Разлог да разпознаят болестта и да изолират болните от морбили деца, преди те да разпространят заразата в детското отделение на болницата. „Нямало е как да бъдат хванати. Това са малки деца, били са в чужбина, с родителите си, прибрали са се, неимунизирани, и са развили симптомите преди около десетина дни”, заяви директорът на инспектцията д-р Калоян Калоянов. Първоначалната симптоматика на двете заболявания е сходна – висока температура, втрисания, неразположение, поясни д-р Петров и уточни, че децата са докарани в столицата, тъй като в цяла област инфекциозно отделение има само в Благоевград, но то е за възрастни. Педиатрията в Разлог пък е затворена временно, пациенти не се приемат с цел да се ограничи заразата. Д-р Петров от УМБАЛ „Св. Анна“ уточни, че докараните деца с морбили от Разлог са без имунизации. Те ги били пропуснали, тъй като били с родителите си в чужбина. Децата са леко до средно увредени от болестта, каза още завеждащият Инфекциозното отделение в университетската болница. Предстои им лечение минимум пет дни, след това ще бъдат наблюдавани, имунизирани и най-накрая изписани. В ромската махала в Благоевград здравните медиатори са категорични, че всички деца са обхванати и ваксинирани, затова са и сигурни, че тук заразата от морбили няма как да бъде разпространена. В инфекциозното отделение там остават на лечение едно дете и един възрастен. Медиаторите продължават да обикалят ромските махали и търсят неимунизирани от всички възрасти. 145 човека са поставени под медицинско наблюдение, тъй като има съмнение, че те може да са инфектирани. Продължават изследванията на пациенти, които са били в контакт с болни от морбили. Към момента има пет потвърдени случая на болестта у нас. Още 12 деца са със симптоми на заболяването и според лекарите вероятно става въпрос за морбили. Най-малкото от тях е на 5 месеца. Междувременно от Министерството на здравеопазването съобщиха, че има още 4 случаи с клинични симптоми на морбили в Благоевград, но заразата още не е потвърдена лабораторно. Те са настанени в инфекциозното отделение на болницата в града. Три от случаите са на деца от Разлог, съответно на възраст 1 г.5 м, 1 г.8 м и 13 години. Те са били хоспитализцирани в болницата в Разлог. Четвъртият случай е 27-годишен мъж.Морбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и конюнктиви, както и характерни обриви. Националния здравен инспектор д-р Ангел Кунчев припомни, че към момента заразените с морбили в Украйна са 50 000, в Румъния - 5000, в Сърбия – 3000, в Гърция – 2500.", "date": "2019.02.15", "title": "4 деца се заразили с морбили в болница (ОБНОВЕНА)"}
{"url": "https://www.monitor.bg:443/bg/a/view/borisov-pred-gardiyn-ekip-ot-uk-sledovateli-e-v-bylgarija-157308", "text": "Екип от британски следователи е в България, за да разследва евентуални връзки между отравянето на Емилиян Гебрев през 2015 г. и това на Сергей Скрипал и дъщеря му Юлия, пише в. \"Гардиън\". Вестникът публикуваизявление на българския премиер Бойко Борисов, в което той заявява: \"Има британски екип у нас. Те провеждат съвместно разследване с българските правоприлагащи органи\". В статията на британското издание се посочва, че през октомври миналата година, след като разговарял с приятел за случая \"Скрипал\", Гебрев се обърнал към българските прокурори, за да им предаде резултатите от лабораторните тестове от 2015 г. Според него те показват, че може да е бил отровен с вещество, подобно на \"Новичок\", за което се смята, че е използвано срещу Скрипал и дъщеря му. \"От момента, в който чухме думата \"Новичок\", ние веднага се свързахме с нашите британски партньори\", казва Борисов, като добавя, че това се е случило преди няколко месеца. \"Цялата информация, която имаме за движението, мястото на престой, партньорството и контактите, които този човек е имал и за който знаем, е предоставена на британските разузнавателни служби\", добавя още Борисов. Българският премиер обаче отказа да каже дали британският екип е съставен от полицаи или от разузнавачи, пише \"Гардиън\". Самият Емилиян Гебрев пък отрече да знае за такъв екип, работещ в България. \"Какъв британски екип от следователи? За първи път чувам за такова нещо от Вас. Никой не ме е потърсил\", казва бизнесменът пред британското издание.", "date": "2019.02.15", "title": "Борисов пред \"Гардиън\": Екип от UK следователи е в България "}
{"url": "https://www.monitor.bg:443/bg/a/view/selskite-rejsove-s-novi-razpisanija-157284", "text": "Автобусите до малките населени места ще бъдат с нови разписания. Превозвачите са се договорили вчера с министрите на транспорта Росен Желязков и на финансите Владислав Горанов за промени в републиканската транспортна схема, научи „Монитор“. При всеки изтичащ договор разписанието по следващия ще бъде одобрявано от транспортното министерство преди да бъде възложено. Така график без оторизация няма да има основание да бъде възлаган през каквато и да е процедура, независимо дали крайното решение ще бъде по Закона за концесииите или Закона за автомобилните превози, коментира пред „Монитор“ директорът на Националното сдружение на автобусните превозвачи и бивш депутат Ивайло Константинов. В момента законът казва, че когато има ново разписание трябва да има отстояние със съществуващо, но независимо от това кметовете възлагат несъществуващи графици за движение. Сега с промените ще се цели намаляване на нерентабилните курсове или дублиращите линии, каза председателят на Конфедерацията на автобусните превозвачи Магдалена Милтенова. До юни т.г. трябва да бъде променен Закона за автомобилните превози, в него ще бъде дефиниран превоза с икономическа облага. В момента закона казва, че всеки превоз срещу заплащане е обществен превоз. Браншът няма претенции срещу споделеното пътуване и не искат да бъде наказуемо, но когато има икономическа облога т.е. приходът е по-голям от разхода на едно пътуване, тогава трябва да бъде в обсега на контрола. Всъщност така ще може да бъдат проверявани и санкционирани нелегалните бусове, каза още Константинов. Работна група между експерти и представители на бранша ще изготвят в кратък срок и нова методология за разпределение на компенсация и субсидиите. Всяка година държавата отделя все повече средства, за 2019 г. сумата е 111 млн. лева, като спрямо 2018 г. е нараснала с 4 млн. лева. От браншът коментираха, че сумата няма да бъде увеличавана. По данни на превозвачите около 128 междуградски автобусни линии в страната в момента не функционират и хората нямат достъп до градовете. В Северозападна България има най-много региони, 48 населени места са без междуградски транспорт, според доклад на Сметната палата от края на 2017 г.", "date": "2019.02.15", "title": "Селските рейсове с нови разписания"}
{"url": "https://www.monitor.bg:443/bg/a/view/pri-onlajn-pazaruvane-shte-poluchavame-e-kasova-belejka-obzor-157275", "text": "Потребителите ще получават дигитална касова бележка при покупки онлайн. Издаването й ще бъде алтернатива на хартиените бонове, но няма да е задължителна. Така до няколко месеца при пазаруване на стоки от онлайн магазини на електронната ни поща ще получаваме документа. Възможността за издаването на е-касова бележка и сега е предвидена в Закона за данъка за добавена стойност, но вече е и разписана в последните промени в наредбата за фискални устройства, софтуерите за управлението на продажбите и изисквания към лицата, които извършват продажби чрез електронен магазин. Всички онлайн магазини подлежат на регистрация до края на март, до момента „на светло“ вече са 400, а данъчните очакват броят им вероятно да бъде хиляди. Оказва се, че собствениците им не ги възприемат като търговски обекти и затова не смятат, че трябва да имат касови апарати и отчитането на продажбите, съобщи говорителят на Националната агенция за приходите (НАП) Росен Бъчваров. Няколко дни, след като бизнесът за пореден път обяви, че новата наредба буквално ще го принуди да мине в сивия сектор, от НАП се опитаха да успокоят бизнеса с извънредна пресконференция. Според новата наредба всички търговци трябва да подменят фискалните си устройства или най-малкото - да пригодят софтуера си така, че оборотите им веднага да се отчитат в НАП. В момента касовите апарати са настроени дистанционно да подават информация към агенцията веднъж месечно. До края на следващата седмица експертите на да изпълни изискванията. Окончателното решение дали има нужда от отсрочка за фирмите ще бъде именно на финансовият министър. Вероятно отсрочката да бъде дадена само за бизнеса, който работи със софтуер, а срокът за подмяната на касовите апарати да остане непроменен. От приходната агенция са поискали данни от над 16 бизнес и браншови организации за това каква готовност имат да съобразят дейността си с новите правила, съобщи говорителят на Националната агенция по приходите (НАП) Росен Бъчваров. Той припомни, че държавата губи 330 млн. лева годишно от неплатени данъци и осигуровки, което е над 1 млрд. лева на година укрит оборот. Заради сивия сектор в електронната търговия загубите за хазната възлизат на общо 500 млн. лв. В момента, според текстовете на наредбата, крайният срок за подмяната на касовите апарати и софтуера е 31 март за фирмите, регистрирани по ДДС, които разполагат с общо около 185 хил. касови апарата и 40 хил. фискални принтера. За останалите фирми срокът е 30 юни, а за едрия бизнес, който работи с интегрирани информационни системи – до 31 декември 2019 г. От думите на говорителя на НАП около 73% от регистрираните по ДДС фирми, които работят с касови апарати, но не и софтуер, вече отговарят на новите изисквания. По време на брифинга стана ясно още, че от Причината е, че оттук нататък технологиите ще предлагат все по-различни методи за плащания, които не включват използване на фискални устройства от миналия век. Всяка следваща подмяна ще бъде доброволна, като агенцията ще даде възможност в бъдеще касови бележки да се издават от мобилни устройства и чрез други модерни технологии. От НАП се похвалиха, че от вчера е налично ново мобилно приложение, което позволява всеки гражданин да проверява валидността на касовите бележки, които получава със сканирането на QR код. Приложението е достъпно безплатно за устройства с операционни системи Android и iOS. По този начин ще бъде засилен гражданският контрол и всеки, който иска може да провери дали търговецът, от който пазарува, е коректен. Според данните на приходната администрация вече 30 хил. фискални устройства от новия тип функционират в реална среда. Вече работят и 500 фискални принтера с актуализиран софтуер. Издадени са 6 млн. касови бележки с QR код, съобщи Бъчваров. Данъчните са изградили сигурни връзки за получаване на информация от търговците. Те са провеждали тестове в последните 4 месеца, по време на които са обработени 4 млрд. касови бележки, при очакван максимален наплив от 2 млрд. броя, и не е имало никакви проблеми. Бъчваров уточни още, че дори да има затруднения с клетките на мобилните оператори, те са длъжни да ги остранят до 24 часа, през което време софтуерът ще опитва непрестанно да подава информация и ще я пази. Ако до 24 часа не бъде възстановена връзката между НАП и фискалното устройство, обектът ще бъде затворен. От 1 април 2019 г. всички касови бележки, които получаваме за заредено гориво на бензиностанциите, ще са по-подробни. Целта е крайният потребител да бъде информиран за това каква част от платената от него сума за закупените течни горива представлява косвени данъци, както и каква е продажната стойност на горивата и стойността на тяхното придобиване от търговеца. От НАП обръщат внимание, че разликата между крайната продажна цена и покупната му цена не трябва да се възприема като печалба за търговеца, тъй като в този марж се включват и други разходи на съответната бензиностанция за продажбата на горивото – заплати, обучения, сервиз и др. Няма да се налага бензиностанциите да сменят касовите апарати два пъти тази година – от април и от юни, както се опасяват търговците. Новите касови бележки ще бъдат в свободен текст, заяви зам.-изпълнителен директор на НАП Пламен Димитров по време на пресконференция на агенцията.", "date": "2019.02.15", "title": "При онлайн пазаруване ще получаваме е-касова бележка (ОБЗОР)"}
{"url": "https://www.monitor.bg:443/bg/a/view/prof-mihail-konstantinov-nikyde-v-evropa-njama-mashinno-glasuvane-157289", "text": "На 26 май вота си ще дадат между 2,2 и 2,4 милиона избиратели, казва експертът по избори в интервю пред \"Монитор\" - В Европа (цяла Европа, а не само ЕС) машинно гласуване няма. А където имаше, например в Германия, Холандия и Ирландия, го махнаха. Не съм сигурен за положителния ефект от въвеждането на такова гласуване у нас. Но депутатите очевидно по-добре ги разбират тези работи. А ако стане фал с машините, кой ще отговаря? - Машинно гласуване има в Индия и Бутан с прости машини с клавиши, има го още в Бразилия и във Венецуела. Има го и в някои американски щати, но там по-скоро само сканират бюлетините при броенето. Сканират бюлетини и в Русия. В Холандия махнаха машинното гласуване поради нарушаване на тайната на вота и доказана възможност за фалшификации. Най-важната фирма за машини за гласуване „Смартматик“ е венецуелска. Миналата година от фирмата обвиниха венецуелските власти, че с машините за гласуване са фалшифицирали 1,5 милиона гласа при избора на Николас Мадуро, дето сега американците му клатят президентския стол. У нас гласувахме машинно в 500 секции на президентския вот през 2016 година с машини на „Смартматик“. Това гласуване беше по-скоро успешно. - Машинното гласуване няма да окаже влияние върху избирателната активност. На 26 май ще гласуват между 2,2 и 2,4 милиона избиратели. - Световната практика по този въпрос не е еднозначна. Аз лично съм за падане на забраната, но, доколкото разбирам, тя все пак ще остане. Няма проблем и със забрана, и без нея. - Ако остане правилото за валидност на преференциите, само ако техният брой е равен на квотата (която се очаква да бъде 130 - 145 хиляди гласа), то преференциите наистина ще се окажат заклани. Не само ритуално. - Не, интригата ще бъде около битката ГЕРБ-БСП. И около това ще има ли представители на патриотите и/или на градската десница в Европейския парламент. Но както вървят нещата и при двете формации, по-скоро няма да има. Поради специфичните особености на ума на техните ръководители. - Проблем няма да има. Може обаче да има опашки пред секциите. То напоследък и в Америка се вият опашки пред урните. - Важен или не, повече от 2,5 милиона българи няма да гласуват. Българинът си вика: „К‘во да им гласувам на ония, да взимат големите заплати?“ Но както и да гласуват българите, „ония“ пак ще си взимат заплатите. Така че нека гласуваме по-масово на 26 май, а не после да ревем, че някой все ни е крив. Ние ще сме си криви, както винаги. - До датата 26 май, когато в България ще се произведат за четвърти път избори за членове на Европейския парламент от Република България, остават 100 дни. И колкото по-малко дни остават до тази сакрална дата, толкова повече изборните теми ще доминират общественото внимание. Няма да липсват и толкова модните напоследък фалшиви новини. Тук обаче искам да вметна и нещо друго. По една лоша българска традиция промени в изборното законодателство у нас се правят в последния възможен момент. Също така опитите на дадена политическа сила да приеме поправки уж в своя полза по правило водят до обратен резултат. Най-фрапиращият пример в това отношение беше през 2009 година, когато БСП в последната възможна секунда прие поправки в изборния закон с разрушителен за себе си ефект. Поправките „подариха“ на ГЕРБ 13 мандата, а конкретно на самата БСП отнеха 6 мандата. Но то е така, най-големите щети човек нанася сам на себе си. Не напразно т.нар. Венецианска комисия, консултативен орган към Съвета на Европа, препоръчва промени в изборните закони да не се правят в последните 6 месеца преди датата на изборите. Но тя, комисията, си препоръчва, а ние, българите, си правим, каквото си знаем. И понякога после ревем. И даже не понякога, а почти винаги ревем. Същата работа виждаме и днес с редицата предложения за промени в Изборния кодекс само три месеца преди датата на европейските избори. - Който и да се яви на предстоящите европейски избори и с каквито и идеи да се представи, българските избиратели могат да са сигурни, че гласът им ще бъде коректно отчетен. Гаранция за това е отличната работа на българската изборна администрация, и в частност на ЦИК. Досега един-единствен път за цели 29 години след началото на Прехода е имало успешно оспорване на резултат от национални избори и това оспорване засегна един-единствен мандат. На фона на повече от 2200 избрани депутати и евродепутати през този период това е пренебрежимо малко. Проф. Михаил Константинов е роден на 5 март 1948 г. в София През 1986 г. става доктор по математика в Института по математика и механика към БАН Автор е на близо 600 научни труда, включително десетки книги Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г.", "date": "2019.02.15", "title": "Проф. Михаил Константинов: Никъде в Европа няма машинно гласуване"}
{"url": "https://www.monitor.bg:443/bg/a/view/sobstvenik-na-firma-za-pochistvane-stava-shef-pod-prikritie-snimki-157251", "text": "Даниел Бачорски, който е собственик на компания за почистване, ще хване метлата и ще инспектира персонала си дегизиран. Той е последният началник, който ще видим в настоящия сезон на риалити предаването „Шеф под прикритие“. Бачорски създава компанията си за професионално почистване през 2008 г. Бедно детство, нищета и хъс за успех – така той представя рецептата си за успех. Започва бизнеса с брат си, без начален капитал – с една кола, тип „баничарка“ и прахосмукачка. 11 години по-късно за компанията работят 300 човека. С развитието на фирмата, Даниел се отдалечава от оперативната работа, но преценява, че е време да се върне там, откъдето е започнал, за да проследи какво се случва в собствената му фирма. Даниел ще застане пред подчинените си като студента Мишо, който никога не е работил и е мамино синче. Голямото предизвикателство той ще срещне по време на третия ден от прикритието си, когато Мишо трябва да вземе участие в почистването на голям столичен нощен клуб. От салфетките по пода, до тоалетните, всичко светва под ръцете на 47-годишната Евелина, която освен високите стандарти на компанията, пази и най-ценните човешки качества. Взривоопасен обаче се оказва четвъртият ден, когато проверката на Даниел на работата в столичен мол разкрива сериозни проблеми. Безотговорната работа го изкарват от равновесие и той разваля прикритието си. Финалният епизод на „Иеф под прикритие“ ще се излъчи на 18 февруари от 21 ч. по Нова тв.", "date": "2019.02.15", "title": "Собственик на фирма за почистване става „Шеф под прикритие“ (СНИМКИ)"}
{"url": "https://www.monitor.bg:443/bg/a/view/poredno-fiasko-za-mej-zaradi-brekzit-no-tja-prodyljava-napred-157303", "text": "Британският премиер Тереза Мей претърпя ново поражение в парламента, който отхвърли с 303 на 258 гласа предложение на правителството по стратегията му за предоговаряне на споразумението за Брекзит с ЕС, предадоха Франс прес и Би Би Си. В предложението кабинетът твърдеше, че преследва двойна цел: да постигне \"алтернативни решения\" на т.нар. \"предпазен механизъм\" за запазване на отворена граница между двете Ирландии след Брекзит и да отхвърли сценария за напускане на ЕС без споразумение. Най-твърдите привърженици на Брекзит в управляващата Консервативна партия обаче отказват правителството да подкрепи отпадане на варианта за напускане без споразумение и се въздържаха при гласуването, което бе решаващо за отхвърлянето на правителственото предложение. Това е десетото поражение на Тереза Мей в парламента откакто стана премиер, отбелязва Би Би Си. Макар и това гласуване да няма обвързващо действие за правителството, то отслабва Мей в опита й да възобнови преговорите с Брюксел. \"Преди две седмици премиерът каза на парламента, че новият й подход може да осигури значително и трайно мнозинство в парламента. Днешният вот обаче доказа, че няма мнозинство за курса на действие на премиера. Това не може да продължава. Правителството не може да продължава да пренебрегва парламента или мъчително да се движи към 29 март без смислен план\", заяви лидерът на опозиционната Лейбъристка партия Джереми Корбин, който отново обвини правителството в \"бавене на топката\". Самият Корбин обаче също понесе поражение. Негово предложение за ограничаване на възможностите за действие на правителството бе отхвърлено с 322 на 306 гласа. Депутатите отхвърлиха и поправка на Шотландската национална партия за отлагане на датата на Брекзит, а консервативната депутатка Анна Субри оттегли преди гласуването своята поправка, в която се искаше от кабинета да публикува изследване за икономическото въздействие на Брекзит без споразумение. Тя обяви, че е получила гаранция от правителството, че тези документи ще бъдат публично оповестени. Тереза Мей ще продължи да се стреми да постигне изменения в споразумението за Брекзит, каза неин говорител след символичното поражение на Мей в парламента, който отхвърли нейно предложение за стратегията й за преговори, предаде Ройтерс. \"Правителството ще продължи да се стреми да постигне това с ЕС, за да гарантираме, че ще напуснем навреме на 29 март\", каза говорителят. Мей смята, че депутатите от нейната Консервативна партия все още искат тя да предоговори споразумението, но някои от тях са гласували против нея тази вечер, защото са се безпокояли от възможността за отпадане на този етап на варианта за Брекзит без споразумение, добави говорителят.", "date": "2019.02.15", "title": "Поредно фиаско за Мей заради Брекзит, но тя продължава напред"}
{"url": "https://www.monitor.bg:443/bg/a/view/trymp-v-izvynredno-polojenie-157304", "text": "Президентът на САЩ Доналд Тръмп ще подпише законопроекта за финансирането и ще обяви извънредно положение, потвърди Белият дом, цитиран от агенциите. \"Президентът Тръмп ще подпише законопроекта за финансирането на държавните институции и, както и преди е заявявал, ще предприеме и други мерки - включително (да обяви) национално извънредно положение - за да направи така, че да сложим край на кризата с националната сигурност на границата и на хуманитарната криза там\", каза говорителката на Белия дом Сара Сандърс. \"Президентът изпълнява обещанието си да построи стената, да опази границата и нашата велика страна\", добави тя. Председателят на Камарата на представителите Нанси Пелоси заяви, че ако Тръмп обяви извънредно положение, ще обмисли всички възможни опции за действие и може да оспори такова решение в съда, предаде Ройтерс. Тя добави, че по границата с Мексико няма криза със сигурността, а има хуманитарно предизвикателство. Белият дом заяви, че е готов за евентуални съдебни битки, свързани с обявяването на извънредно положение. Междувременно Камарата на представителите, утвърди законопроекта за финансирането на федералните институции. Камарата на представителите прие законопроекта с 300 срещу 128 гласа. Законопроектът предвижда да бъдат отпуснати над 300 милиарда долара на няколко ведомства и агенции, за да им се осигури финансиране до септември и по този начин да се избегне спиране на работата им. Той предвижда и да се финансира изграждането на нови преградни съоръжения по част от границата с Мексико, но не и да се отпуснат исканите от президента Тръмп 5,7 милиарда долара, за да бъде построена стена по всички непокрити от подобни съоръжения участъци от границата. По-рано законопроектът беше приет и от горната камара на Конгреса, Сената. Сега той отива за подпис при президента Доналд Тръмп.", "date": "2019.02.15", "title": "Тръмп в извънредно положение"}
{"url": "https://www.monitor.bg:443/bg/a/view/preslava-snima-klip-v-cum-snimki-157261", "text": "Поп-фолк дивата Преслава се разписа с нов видеоклип, част от кадрите към който са заснети в центъра на София – Ларгото и ЦУМ. Певицата пусна парчето „Изтрезняваш ли“ навръх българския празник Трифон Зарезан, а то бързо обра овациите на феновете й в социалните мрежи. Само за първите си два часа време в платформата за видеосподеляне YouTube песента събра над 100 000 гледания. “Изтрезняваш ли” е по музика и аранжимент на Даниел Ганев, а текстът е написан от Анастасия Мавродиева и Росен Димитров. На режисьорския стол за видеото сяда Виктор Антонов, а оператор е Радослав Гочев. Днес песента ще получи и международна премиера, тъй като Преслава ще застане под светлината на прожекторите в Лондон. Тя ще отправи музикален поздрав към българите зад граница по време на фестивала на виното и любовта.", "date": "2019.02.15", "title": "Преслава снима клип в ЦУМ (СНИМКИ)"}
