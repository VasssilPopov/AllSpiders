{"url": "http://www.monitor.bg/a/view/49262-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%A2%D1%8A%D1%80%D1%81%D0%B5%D1%82%D0%B5-%D0%BF%D0%B0%D1%80%D0%B8%D1%82%D0%B5-%D1%87%D0%B0%D1%81%D1%82-iii/", "text": "\n                     Ако искате да разберете как се гради един успешен модел по разграбване на чужди спестявания, който действа необезпокоявано години наред, просто вижте къде отиват парите.Подобно на американския оригинал Бърнард Мадоф и българското му копие Цветан Василев в продължение на десетилетие с кеф харчи чуждите милиони за осигуряване на луксозен начин на живот на себе си и семейството си. Вилите зад граница, имотите за стотици милиони и дори трите частни самолета обаче са само първото от трите направления, по които са разпределяни отмъкнатите от трезора милиарди.„Средствата, присвоени чрез технологията на „Моделът КТБ“, са ползвани по разпореждане на обвиняемия Цветан Василев за финансиране не само на икономически проекти. Самоопределянето на обв. Василев като собственик на цялото имущество на Банката и самооприличаването му на крупен бизнесмен, придружени със съответни характерови особености, неминуемо го довеждат и до съзнанието за човек, без който икономиката и страната трудно могат да функционират и да се придвижват напред. Част от това самомнение е и самовъзприемането на обв. Василев като един крупен меценат, който подкрепя редица спонсорски проекти. Всичко това би било добре, само че парите, пропилени като спонсорства, не са лично негово имущество, а обществени пари, които той трябва да охранява и пази в Банката, а не да \"раздава\", пише в обвинителния акт на прокуратурата, който през лятото на 2017 г. бе внесен за разглеждане пред Специализирания наказателен съд, занимаващ се с дела срещу организираната престъпност.Освен покриването на разходите за „лични нужди на Василев“ и за пазаруването на лични имоти и луксозни активи като самолети и коли, друга част от парите са отивали за финансиране на бизнеса му. Третото направление е отивало за „финансиране“ на журналисти, спортисти, актьори и дори политически проекти.Сметките на прокуратурата и доказателства, приложени по делото, доказват, че 300 млн. лв. са отишли към собственика на TV7 „Краун медия“. С разрастването на схемата се наложили все повече операции, които да изкарват банката здрава, затова стотици милиони били отпуснати за покриването на лихви и главници по кредитите, теглени от компаниите от „Фирмата“. Малко преди КТБ да признае, че няма пари да се разплаща с вложителите си, са отивали по 30 млн. лв. на месец само за разчистването на стари кредити.Подобни спонсорирания, прикрити под формата на привидна реклама или консултация, със средства на банката чрез технологията на „Моделът КТБ“, Василев извършва и към политически обвързани лица. Безспорно е обаче, че ако чрез харченето на обществените пари на банката българският Мадоф за такъв вид \"спонсорства\" постига едно лично самоутвърждаване, то, от друга страна, раздадените от него безотчетно обществени пари за реализиране на определени политически проекти има отзвук и въздействие и върху политическия живот на страната. Което реално е и целта на самия банкер – осигуряване на мрежа от удобни журналисти и политици, които да осъществят премиерските му амбиции за овладяване на държавата. Мащабна цел, за което българският Мадоф е готов да плаща с парите на вложителите в КТБ.\n\n\n                    ", "date": "2017.10.28", "title": "Цветан Василев: Търсете парите (част III)"}
{"url": "http://www.monitor.bg/a/view/8820-%D0%9A%D0%B0%D0%BC%D1%87%D0%B8%D1%8F-%D1%81%D1%8A%D0%B1%D1%80%D0%B0-%D0%BD%D0%B0%D0%B4-200-%D1%84%D0%B8%D0%B7%D0%B8%D1%86%D0%B8-%D0%BE%D1%82-26-%D0%BD%D0%B0%D1%81%D0%B5%D0%BB%D0%B5%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    В Санаторно-оздравителния комплекс „Камчия” започна националният форум „Физиката - вечно млада наука”, който ще продължи до 29 октомври. Събитието бе открито в хотел „Лонгоз” от академик Александър Петров - председател на Съюза на физиците в България, които са съорганизатор, заедно с МОН, Община Варна, Технически университет - Варна, Териториална организация на Научно-техническите съюзи, АЕЦ „Козлодуй”, Агенцията за ядрено регулиране, в партньорство със СОК „Камчия” и под патронажа на Министъра на образованието и науката.Във форума участват над 200 физици - преподаватели, млади учени, докторанти, студенти и ученици от 26 населени места в България. Те представят своите разработки по модерни направления на науката - нови материали и енергийни източници, нанотехнологии, фотоника, иновации и технологии, физика на храните, здраве и екология, педагогически идеи, разработки, практика  и др.Акцент е партньорството в науката и образованието с младите хора за привличането им към обучението, откривателството, научните изследвания и отношенията с бизнеса в областта на физиката.„Само стабилният бизнес може да си позволи да инвестира в науката, тъй като времето между едно физическо откритие и неговото прилагане в продукт, към който има търговски интерес, е 30-40 години”, коментира академик Петров връзката между науката и бизнеса. Според проф. Теменужка Йовчева - зам.-председател на Съюза на физиците и декан на Технологично-физичния факултет на Пловдивския университет,  обучението на младите хора по физика е не само български, но и европейски проблем, който се поставя от Европейското физическо дружество. „У нас се стараем да правим преподаването, и в университета, и в средното образование, все по-интересно, като включваме демонстрации и експерименти, правим връзки с други науки и с реалния живот. Но се нуждаем от държавна политика, за да постигнем по-голям успех”, коментира още тя.Нови интересни форми на преподаване по физика, базирани на метапредметни връзки и на принципите на сугестопедията представи в майсторски клас Вяра Николова от фондация „Материка”. Тя демонстрира вдъхновяващите възможности за създаване на креативна, мотивираща среда в обучението по физика, чрез метода на неформалното обучение и обучение чрез преживяване.Театралната постановка „Ресторант на края на Вселената” показа пък възможностите за обучение чрез изкуство. В заключителното събитие организаторите на форума предвиждат дискусия „Настояще и бъдеще на обучението по физика”, в която да се засегне състоянието на кабинетите и лабораториите в училищата и университетите, липсата на интерес към учителската професия, квалификацията на преподавателите, а също и иновативните методи на преподаване - бинарни уроци, игрови подход, мотивация за обучение чрез съпреживяване и др. проблеми на преподаването по физика.\n\n\n                    ", "date": "2017.10.28", "title": "„Камчия“ събра над 200 физици от 26 населени места в страната"}
{"url": "http://www.monitor.bg/a/view/82505-%D0%9F%D1%80%D0%B0%D1%89%D0%B0%D1%82-%D1%8F%D0%BC%D0%B1%D0%BE%D0%BB%D1%81%D0%BA%D0%B8-%D0%BF%D0%B8%D1%80%D0%BE%D0%BC%D0%B0%D0%BD-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D1%81%D0%BB%D0%B5%D0%B4-%D0%BF%D0%BE%D0%BF%D1%80%D0%B0%D0%B2%D0%B8%D1%82%D0%B5%D0%BB%D0%B5%D0%BD/", "text": "\n                    Тригодишна ефективна присъда при първоначален строг режим на изтърпяване постанови състав на ямболския окръжен съд по дело за палеж на имот на стойност 74 000 лв. в центъра на града.На подсъдимата скамейка повторно застана 29-годишен криминално проявен (осъждан за домашно насилие и наркотици) жител на село Зимница.В хода на досъдебното разследване се изяснило, че Ганчо Николинов е направил опит през нощта на 14 юни м.г. да опожари двуетажна къща на централната ямболска улица „Васил Карагьозов“ №5.Имотът е собственост на бившия общински съветник и кандидат за кмет на Ямбол Георги Зафиров-Гонзо, екслидер на партия \"Атака\" в общината. Само бързата намеса на огнеборците след подаден сигнал от случайни свидетели предотвратили унищожаването на сградата.При опит да бъде заловен извършителят намиращите се на местопроизшествието полицаи произвели няколко изстрела, но той успял да избяга.В хода на разследването край огнището била открита метална палка, пластмасови контейнери със запалителна течност и бутилка „Ямболска гроздова“, в която имало остатъци от бензин. В последствие по палката специалистите открили следи, съвпадащи с ДНК-то на Николинов, което довело и до последващото му задържане на 8 август.Решението на окръжните съдии отменя оправдателната присъда, произнесена от районния съд в Ямбол на 10 юли т.г. Оневиняването на подпалвача тогава беше заради неяснота по какъв начин следата е останала върху палката.Така и не стана ясно по чия поръчка криминално проявеният мъж е действал макар да е работено и по версията, че той е извършител на предходни три палежа на автомобили и имоти на Зафиров.\n\n\n                    ", "date": "2017.10.28", "title": "Пращат ямболски пироман в затвора след „поправителен“"}
{"url": "http://www.monitor.bg/a/view/26929-%D0%91%D0%B0%D0%B1%D0%B8-%D1%81%D0%B5-%D0%B1%D0%B8%D1%8F%D1%82-%D0%B7%D0%B0-%D1%81%D0%B2%D0%B8%D0%BD%D1%81%D0%BA%D0%B0-%D0%BC%D1%80%D1%8A%D0%B2%D0%BA%D0%B0/", "text": "\n                    Възрастни жени се сбиха за свинска мръвка на Празника на бута в град Елена. Бабите, наредени на опашка пред един от павилионите, чинно чакаха да им дойде реда и да си вземат парченце от вкусното мезе, когато друга възръстна жена тихомълком се опита да ги пререди с мотива, че иска само да погледне. Към нея обаче тутакси се понесоха люти клетви, а на една от чакащите нервите не издържаха и тя халоса два-три пъти с чадъра си нахалницата, опитваща се да я пререди. Побойничките бяха укротени навреме от останалите чакащи преди да започнат да си скубят косите и да се търкалят в калта.И тази година, въпреки лошото време на поредното издание на Празника на свинския бут в град Елена, дойдоха хиляди хора от цялата страна, че дори и от чужбина. Група испански туристи, след като опитаха парченце лански бут и дълго цъкаха с език, накрая признаха: „По-хубав е от нашия хамон!” Семейство азиатци с дръпнати очи пък така и не посмяха да опитат от българския деликатес, но пък за сметка на това след кратко умуване накрая се престрашиха и си направиха селфи, прегърнали един от изложените бутове.Свиневъдите от Елена разказаха, че тайната на хубавия свински бут е в местния климат и планинския въздух. Правенето на свински бут в Балкана си е цяло изкуство, което се предава вече векове наред. Най-хубавите бутове ставали от прасета, който са пасли на воля в гората и са се хранили с жълъди. Оптималното тегло на прасето трябва да бъде между 160 и 180 кг, като от него ще се получат бутове по 18-20 кг. След като прасето се заколи, бутовете и плешките му се оформят и обилно се натъркват със сол, след което се слагат в дъбови качета, наречени постави, да престоят 40-50 дни. За количеството сол, което трябва да бъде използвано има разногласия, но се приема средно по 28 грама на килограм месо. След като престоят в постава бутовете се вадят и се измиват със зелева чорба. След това се окават на проветриво място да изсъхнат. А накрая се оставят в т. нар. мухарници, където прекарват поне половин година. Според някогашните българи, първит бут се е нарязвал в средата на месец юни, в началото на жътвата.Наред с бутовете и тази година в центъра на град Елена се продаваха и разни други месни деликатеси: суджуци, наденици, филета и др. свински вкусотии. А за разлика от миналата година, когато кило бут без кост удари петдесетака, сега цените бяха по-приемливи: 20 лв. на килограм за ял бут и 25 лв. за нарязано парче. Така на практика един цял бут с кост, в зависимост от големината си, излизаше около 300 лв. Тази цена не спря бизнесмен, който метна на раменете си два бута и се отдалечи, изпратен от завистливите погледи на гладно преглъщащите пенсионери на опашката. А докато хората се облизваха за парченце мръвка, на поляната над общината, група колачи вече бяха гътнали едно прасе годиначе и се готвеха да го пърлят. Според традициите това трябваше да стане върху специално изкопан трап, пълен със слама,, която се запалва. След това прасето се поставя над трапа и се обръща докато козината му хубаво изгори и заедно с нея се остъргват и отмиват всички нечистотии. Целта е накрая кожата да стане бяла „като детско дупе”, казват местните свинари. Заради обилния дъжд обаче, тази година колачите решиха да изневерят на традицията и вместо на трап, опърлиха прасето по съвременен метод – с газова пърлачка. А докато вършеха това, край трапа музиканти пригласяха за доброто им настроение. Колачите обясниха, че за да бъде месото на прасето хубаво, животното не трябва да бъде стресирано преди смъртта си. „То трябва да бъде заклано хуманно. Докато го събориш и да го заколиш. А не както някои пишман касапи правят, да го гонят по двора и половин час да го мъчат”, обясняват майсторите от Елена.Наред с пърленето на прасето, оргаинзаторите от местната община бяха предвидили и други забавления. Едно от тях бе играта „По следите на изчезналия бут”. Участниците в нея трябваше да се ориенират по карти и за най-кратко време да намерят старателно скрития от домакините свински бут. Откриването обаче бе свързано с демонстриране на доста добри познания по историята и миналото на града. В играта взеха участие 19 отбора, като най-малкият участник бе осеммесечно бебе. Друга игра беше логическа задача за наградата „Тежката кесия на чорбаджията”. В ролята на чорбаджията, разбира се, бе кметът на Елена - Дилян Млъзев. Освен „прасешките истории”, в центъра на града шатрите си разпъна и Селският Мол от Габрово. Бабите гостенки от мола бяха донесли за дегустация различни чудни домашно приготвени кулинарни вкусотийки като баница, тиквеник, пънени чушки, лютеници и дори габровска моцарела. „Нашата цел е да популяризираме биоземедеието и да покажем, че храната без консерванти освен че е по- здравословна, е и по-вкусна. Да накараме младите хора да се върнат обратно на село, където да имат препитание” обясни Маргарита Стоянова, „говорител” на мола.\n\n\n                    ", "date": "2017.10.28", "title": "Баби се биха за свинска мръвка"}
{"url": "http://www.monitor.bg/a/view/3573-%D0%9A%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D0%9D%D0%A4%D0%A1%D0%91-%D0%BF%D1%80%D0%B5%D0%B8%D0%B7%D0%B1%D1%80%D0%B0-%D0%92%D0%B0%D0%BB%D0%B5%D1%80%D0%B8-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0-%D0%BB%D0%B8%D0%B4%D0%B5%D1%80/", "text": "\n                    Делегатите на третия редовен конгрес на Националния фронт за спасение на България (НФСБ) единодушно преизбраха Валери Симеонов за председател на политическата партия. 147 делегати гласуваха \"за\", \"против\" и \"въздържали\" нямаше.Ръководството на НФСБ запази състава си, след като делегатите единодушно преизбраха Данчо Хаджиев и народните представители Валентин Касабов и Борис Ячев за заместник-председатели на политическата сила, съобщиха от партийния пресцентър.Конгресът утвърди състава на национален политически съвет, в който, освен влизащите по право регионални и областни координатори влязоха Петьо Георгиев, регионалният координатор за Пловдив Костадин Гаров, синът на Николай Хайтов - Александър Хайтов, Петко Събев и областният управител на Стара Загора Гергана Михова.За председател на националната контролна комисия също бе преизбран народният представител Христиан Митев.В началото Валери Симеонов направи отчетен доклад като представи подробно свършеното от народните представители и активистите на НФСБ във времето от втория конгрес на НФСБ през 2014 г. досега.Конгресът направи промени в Устава, сред които създаване на младежка структура на НФСБ, с оглед на увеличаване броя на младите хора в политическата сила. Възрастта на членуващите в младежката структура е 35 години. Сред промените бе въвеждане на длъжността национален координатор, както и промяна на мандатността на конгреса от 3 на 4 години.\n\n\n                    ", "date": "2017.10.28", "title": "Конгресът на НФСБ преизбра Валери Симеонов за лидер"}
{"url": "http://www.monitor.bg/a/view/6252-%D0%9C%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B0-%D1%81%D0%B5%D1%81%D1%82%D1%80%D0%B0-%D0%BE%D1%82-%D0%9F%D0%B8%D1%80%D0%BE%D0%B3%D0%BE%D0%B2-%D0%BF%D1%80%D0%B5%D0%B1%D0%B8%D1%82%D0%B0-%D0%BE%D1%82-%D0%B4%D1%80%D0%BE%D0%B3%D0%B8%D1%80%D0%B0%D0%BD-%D0%BC%D0%BB%D0%B0%D0%B4%D0%B5%D0%B6/", "text": "\n                    2 посегателства е имало над спешните медици в „Пирогов” снощи. При едното от тях дежурна сестра е пребита до безсъзнание. Има и материални щети, съобщиха от болницата.Вчера в токсикологията на \"Пирогов\" от екип на Спешната помощ е докаран 18-годишен младеж, употребил марихуана. Родителите му отказали да го придружат, за да не го дразнят. Казали, че се занимава с бокс. Няколко часа по-късно при младежа влязла дежурната сестра. След като я пребил и я оставил да лежи на земята в безсъзнание, той се опитал да излезе от клиниката. Тъй като било заключено, се насочил към първата срещната врата  - на пациентска стая. Там младежът заставил лежащата жена да му отключи входната врата и, след като тя му обяснила, че няма ключ, започнал да я души. Междувременно, натиснал бутона за пожарно известяване, стреснал се, счупил стъклото на заключената врата и избягал от клиниката полугол. От \"Пирогов\" посочват, че дежурната лекарка и дежурната санитарка са със сериозна уплаха.По-късно същата нощ полиция докарала трима пияни мъже след свада в столично заведение. В коридора на спешното отделение единият от тях ударил вратата на кабинет. Дежурният лекар се е разминал само с уплаха. След инцидентите директорът на \"Пирогов\"  проф. Асен Балтов е наредил допълнителни мерки за сигурност.\n\n\n                    ", "date": "2017.10.28", "title": "Медицинска сестра от \"Пирогов\" пребита от дрогиран младеж"}
{"url": "http://www.monitor.bg/a/view/14448-%D0%A2%D1%8A%D1%80%D1%81%D1%8F%D1%82-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0%D1%82%D0%B0-%D0%B2-%D0%BF%D0%BE%D1%80%D0%BE%D1%8F-%D0%A1%D1%82%D0%BE%D1%8F%D0%BD%D0%BA%D0%B0-%D0%B2-%D0%9C%D0%B0%D0%BD%D0%B4%D1%80%D0%B5%D0%BD%D1%81%D0%BA%D0%BE%D1%82%D0%BE-%D0%B5%D0%B7%D0%B5%D1%80%D0%BE/", "text": "Депутати ще чистят наводнените къщи в Бургаско\n                    Водолази и пожарникари претърсват Мандренското езеро, след получен сигнал, че във водата му е забелязан труп. Информацията е била подадена вчера от анонимен мъж, който не пожелал да каже името си. Човекът съобщил, че е видял човешко тяло и описал точно мястото. Ако информацията е вярна, то трупът вероятно е на 67-годишната Стоянка от Черни връх, която изчезна безследно, след като приливна вълна отнесе къщата й. От рано сутринта спасителни екипи претърсват водите на Мандрунското езеро, но до момента не са открили нищо. Издирването на изчезналата жена продължава вече четири дни, а акцията ще бъде подновена отново в неделя.В пострадалите от наводнението села пък дежурят денонощно полицаи, за да осигурят реда. Униформените пазят залетите къщи, след като местни жители се оплакаха, че мародери обикалят селата и крадат каквото сварят. Набезите са предимно от роми, които обикалят с каруци и прибират желязо от дворовете на опустелите къщи.Четири дни след пороя, който потопи бургаска област, хората от засегнатите райони продължават да се борят с щетите. Вечер те нощуват у роднини или приятели, а сутрин се завръщат в домовете си и започват да ринат кал и мръсотии. \"Не можем да се справим сами, къщата иска сериозен ремонт, стените са прогизнали и няма да изсъхнат скоро. Сега временно сме при наши братовчеди, но сигурно ще се преместим при децата в Бургас за зимата, а напролет ще правим ремонт\", решили са семейство пенсионери от село Полски извор.По места вече се раздават завивки, спално бельо и дрехи. Хората получават и по 325 лева първоначална финансова помощ, но те са крайно недостатъчни, за да се преборят щетите от наводненията. Много от семействата с наводнени къщи пък нямат право дори и на тези пари, защото са имали постоянна адресна регистрация в Бургас, и селските къщи не са били техен основен дом. Такъв е случаят на Любомир и Мила Георгиеви от с. Ливада, чийто наводнен дом е точно до къщата, в която се удави баба Иванка. В същата ситуация е семейството на Моника Колева от Равнец. Родителите й са отглеждали гъби, след пороя къщата и гъбарниците са наводнени и унищожени. Те обаче са с постоянен адрес в Бургас и по тази причина не са в списъка с одобрените да получат по 325 лева.По молба на областния управител на Бургаска област Вълчо Чолаков и с разрешение на министъра на отбраната на Република България, военнослужещи от Флотилия бойни и спомагателни кораби се включиха в организираната акция по  ликвидиране на последствията от наводненията в областта.Първа спирка на военните е село Равнец, където се включиха в разчистването на наводнените райони и домовете на пострадалите от бедствието.Оказването на помощ на населението ще продължи и през следващите дни, като в акцията ще се включат и военнослужещи от формированията на Сухопътните войски и Военновъздушните сили, дислоцирани в гарнизон Бургас.На помощ на пострадалите в неделя пристигат и бургаските депутати от ГЕРБ.Народни представители заедно с общински съветници и редови партийни членове  грабват лопатите и започват да ринат тиня от къщите.Към бургаската група ще се присъединят доброволци от ГЕРБ Варна и жители на варненския квартал Аспарухово, който пострада по подобен начин през 2014 г. Депутатите ще чистят в селата Ливада, Полски извор и Черни връх, където пороят заля над 120 къщи.\n\n\n                    ", "date": "2017.10.28", "title": "Търсят изчезналата в пороя Стоянка в Мандренското езеро"}
{"url": "http://www.monitor.bg/a/view/88397-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%98%D0%BD%D0%B2%D0%B0%D0%B7%D0%B8%D1%8F%D1%82%D0%B0-%D0%BD%D0%B0-%D0%90%D0%B3%D0%BD%D0%B5%D1%88%D0%BA%D0%B8%D1%82%D0%B5-%D0%B3%D0%BB%D0%B0%D0%B2%D0%B8%D1%87%D0%BA%D0%B8/", "text": "\n                     След падането на комунистическия режим Никола Николов овладява заедно със своя колега и сподвижник Димитър Мочев СДС в гр. Разград. Димитър Мочев е роден на 26 юли 1944 г. във Велико Търново. Завършва през 1962 г. I гимназия в града, а през 1967 г. - Висшия минно-геоложки институт, специалност „Обогатяване на полезните изкопаеми“. През следващата година започва работа като инженер в ДМП „Д. Благоев“ (днес „Каолин“ АД). В периода 1971-1975 г. завършва специалност „Математика“ в СУ „Св. Кл. Охридски“. От 1971 до 1978 г. е редовен аспирант във ВМГИ-София, където защитава дисертация в катедра „Обогатяване на полезните изкопаеми“ и получава научната титла „кандидат на техническите науки“. Назначен е за научен сътрудник във ВМГИ-София, където работи до 1985 г. В периода 1985-1992 г. е в Института по приложна минералогия на БАН филиал Разград, където се засича с тамадата на бъдещия кръг „Агнешки главички“. През 1990 г. му е присъдено научно звание „старши научен сътрудник II степен“. През октомври 1991 г. СДС печели с „малко, но завинаги“ парламентарните избори. Още в началото на следващата година Никола Николов оглавява стъкларския завод „Диамант“-Разград, а неговият авер Димитър Мочев – „Каолин“ ЕАД, гр. Сеново.Димитър Мочев при управлението на СДС ще стане и областен управител на Разград, а през 2000-2001 г. и директор на Дирекция „Геология и опазване на земните недра“ в Министерството на околната среда и водите. Нужно ли е да казвам с чия подкрепа? Именно в новото си амплоа Николов и Мочев успяват да се развихрият в началото на 90-те г., възползвайки се в посткомунистическия хаос в икономиката. Обграждат се с едни от най-лакомите и хищни стопански номенклатурчици на БКП и техни заместници Петър Костадинов и Велеслав Тачев, както и с червените директори на все още държавните по това фирми „Абритус“ (бившето СМК) Михаил Драганов и „Трансавто“ Петър Нешев.Кои други знакови лица са в екипа на Никола Николов през годините в Разград? Най-близък негов бизнес другар е Велеслав Тачев. По времето на комунизма същият е бил номенклатура в ОбНС в Разград, директор на Автокомбината и зам.-директор на „Диамант“. Другите ранни разградски Агнешки главички са Петър Костадинов - шеф на хотел „Централ“, завършил висша партийна школа в Москва, директор на Домостроителния комбинат в Разград, партиен секретар на ОбНС, зам.-директор по търговските въпроси на „Диамант“, впоследствие общински съветник от СДС Петър Костадинов се появява в един от ревизионните актове на „Диамант“ ЕАД-Разград, където е споменат като отговорен за част от договорите, свързани с продажбата на карборундови отпадъци за Германия, при които се описват документално и се плащат от приближена фирма занижени количества, а за Германия се изнасят в пъти повече. Загубите на завода от тази далавера са седемцифрени числа на година. Пейчо Георгиев - бивш зам.-партиен секретар на едно от разградските училища, основател и член на Алтернативна социалистическа партия, кандидат за депутат от ДАР, сподвижник на „Нов избор“ и „Евролевица“. Бил е кандидат за кмет на Разград от СДС и след като СДС е на власт - областен управител на Разградска област. Председател на Общ. съвет на СДС.Бившият общински съветник от БСП в периода 1991-1995 г. Михаил Драганов също е сред най-близките на Никола Николов. По време на тоталитарния режим Драганов е младата надежда на партията, виден ДКМС деятел, делегат на ХІІІ и ХІV конгрес на БКП. Но ето че през 1999 г. е общински съветник и зам.-кмет от СДС-Разград.Тодор Христов, който е бивш секретар на Общинския комитет на БКП в гр. Исперих, шеф на организационния отдел на Окръжния комитет на БКП в Разград, в годините, когато Никола Николов е председател на Общинския съвет на СДС-Разград, изведнъж се появява като кандидат за общински съветник от СДС. След това става и бизнес консултант на синята партия.Дамян Качаунов е комсомолски, партиен и стопански номенклатурчик от преди 10 ноември 1989 г. След това става виден бизнесмен, минал през дистрибуцията на стъкло.Емил Гюров е бивш комсомолски и партиен номенклатурчик, впоследствие кандидат за общински съветник от СДС. Изпълнителен директор на „Диамант“, довел най-големия стъкларски завод в България до фалит.Това е разградската колода от Агнешките главички. Октоподът на този кръг се разпростира по всички краища на България. Сред останалите членове от първия състав на кръга „Агнешки главички“ в периода 1999-2001 г. са Васил Василев, бивши зам. областен, след това областен управител на СДС в област Плевен по време на правителството на ОДС 1997-2001 г., особено приближен, вкл. по бизнес линия на самия агнешки крал. Васил Василев беше сред учредителите на Движение „България на гражданите“ на Меглена Кунева, но поради дълга и епична война с бившия плевенски кмет Найден Зеленогорски, той рано-рано се отказа от кариера в тази формация. По време на първото правителство на Бойко Борисов Васил Василев беше главен секретар на Изпълнителната агенция по рибарство и аквакултури. Днес върти нелош бизнес с Русия.Другите авери на Никола Николов в този първи състав на кръга са Панайот Ляков, някога депутат от СДС от Пазарджишкия избирателен район, бивш активен комунист, след това прекръстен в „правата вяра“, съучредител впоследствие на ДСБ и накрая разочарован и от Костов се отдаде на научни занимания. Сред знаковите лица на кръга от онези първи години на съществуването му са също така Даниела Николова и зам. изпълнителният директор на Агенцията за приватизация по време на управлението на ОДС Пламен Стоилов. Бившият общински председател на СДС-Своге и днешен виден десебар Веселин Запрянов също беше в кръга „Агнешки главички“. През годините този бизнес обръч демонстрира завидна еластичност и способност за адаптация към силните на деня. След 2001 г. към него се присъединиха функционери на СДС, които не можете да откриете при първоначалните сбирки. Един от тях е бившият заместник-министър на икономиката в правителството на Костов – Иван Иванов (с прякор Мозъка). Монтанският икономист беше направен с решаващата подкрепа на „Агнешките главички“ главен секретар на Надежда Михайлова (Нейнски) през пролетта на 2002 г. Самата Михайлова (Нейнски) стана председател на СДС през март 2002 г. с решаващата помощ на този кръг.Бившият депутат от СДС Ваньо Цонов също се прилепи към кръга на Агнешките главички през 2001-2002 г., след като не успя да се докопа до втори депутатски мандат. Днес гравитира около Татяна Дончева. Справка в Търговския регистър показва, че в момента Ваньо Цонов е съдружник с Чавдар Чинчев в „Теравекс” ООД и „Рамтекс” ООД, двамата притежават спа комплекс „Терма“ в село Ягода, община Мъглиж. Публикации от 90-те години свързваха името на бившия депутат с приватизацията на някогашното аптечно предприятие в Стара Загора през далечната 1998 година.Малко известен член на кръга е бившият секретар на община Копривщица Светльо Георгиев. Защо е важно неговото споменаване? Когато през 1997 г. той беше преместен в областната управа на София, на неговото място в община Копривщица беше инсталирана разградската протестърска Валкирия на кръга „Капитал“ Антоанета Цонева.От лятото на 2001 г. Антоанета Цонева също започва работа като експерт в администрацията на Софийска област. Забележете – със специалност „Българска филология“ тя постъпва в дирекцията, която се занимава с разпореждането и управлението на държавната собственост. Днес е сред знаковите „соросоиди“ и се препитава от „протестърство“ и различни грантаджийски схеми. Сред любителите на кулинарния специалитет Агнешки главички по онова време е и бившият депутат от СДС Величко Йонов. Шеф на митницата във Видин по време на управлението на СДС стана неговата съпруга Валентина Йонова.Съпругата на Пламен Минев, началник на ГУ „Митници“ и член на агнешкия кръг във втория му състав, Даниела Минева, става директор на управление „Приватизация и държавно участие“ в Министерството на търговията и туризма и остава там до средата на 2000 г. Това е една от най-ключовите длъжности в икономическото министерство. В приватизационните среди в онези години е известна като човек на зам.-министъра Христо Михайловски, зет на председателя на НС Йордан Соколов и основен покровител на тамадата на кръга „Агнешки главички“ Никола Николов.Даниела Минева е и в доста близки отношения със Славчо Христов, което прави нейната позиция непотопяема. Какво следва ли? Ето какво - подкрепяното от него РМД е избрано за купувач на Златни пясъци, докато за приватизацията в министерството отговаря именно Даниела Минева и пак тя е в управата на „Златни пясъци”.Сред най-заклетите членове на някогашния кръг „Агнешки глави“ беше и близкият приятел на бившия президент Росен Плевнелиев и бивш син депутат от Благоевград Илиян Попов.Това е същият онзи другар, с когото Плевнелиев се хвалеше, че издигали транспаранти, направени върху тапет на митинг на 10 ноември 1989 г. (какъвто не е имало на тази дата).Седем години след промяната Илиян Попов става депутат от СДС. Издига се дори до шеф на комисията по местно самоуправление в 38-ото НС. Илиян Попов е първият, който публично описва кръга от сини политици, по-късно станал известен като „Агнешки главички“. Групата се заформя на неофициална вечеря в ресторанта на Централния кооперативен съюз на ул. „Раковски“, където групата обсъдила възможностите да се засили влиянието на провинциалните лидери в ръководството на СДС. Предстояла 11-а национална конференция на Съюза на демократичните сили. На конференцията, проведена на 26 и 27 февруари 2000 г., групата постига главната си цел – Никола Николов е избран за член на НИС на СДС. Малко гласове не достигат и Пламен Иванов също да влезе в ръководството. Дясна ръка на Илиян Попов в Благоевград по време на седесарската приватизация е Альоша Сиджимов (днес покойник), тогава е заместник-председател на СДС. Една от най-апетитните приватизации в Благоевград някога е тази на Завода за съобщителна техника. Схемата е до болка позната и отработена от кръга „Агнешки главички“. Първо, под ръководството на тогавашния син депутат Илиян Попов през през юли 1998 г. от 238 работници и служители в завода е създадено синьо РМД с единствената цел точно то да приватизира ЗСТ. Уставният му капитал е 50 млн. лв. С най-голям брой акции - по 33,33% (максимално разрешените от Закона за приватизацията), са човекът на Илиян Попов, активен седесар и управител на завода инж. Георги Манзуров, директорът на Българо-руска инвестиционна банка - клон Благоевград, Иван Николов, както и двамата заместник-директори на завода Иван Иванов, който притежава 19,97%, и Стефан Душев. Дребните акционери с 1 до 30 акции са 220. Те държат общо 12,5% от капитала на РМД-то. Заводът за съобщителна техника е оценен на 11 000 000 лв., но е продаден на половин цена - за 5,5 милиона лева. На 11 февруари 2000 г. Агенцията по приватизация одобрява сделката. И до днес остават съмненията, че оценката на материалните активи е била силно занижена. Според договора на агенцията и РМД първоначалната вноска е 10%, а след едногодишен гратисен период сумата трябва да се плати на 9 равни вноски за 9 години. Тези постъпления трябва да влизат по сметката на “Инкомс Телеком”, което през 2002 г. е купено от австрийски инвеститор. „Съобщителна техника“ се задължава още да запази предмета си на дейност за 3 г., да инвестира 800 000 лв. и да увеличи персонала от 234 на 238 души. Въз основа на Закона за обезщетение на собственици на одържавени имоти РМД-то заплаща цената от 5,5 млн. лв. с компенсаторни инструменти. Синьото РМД взема властта и дни по-късно гръмва скандалът с руската афера. \"Инкомс-Телеком холдинг\" прехвърля безвъзмездно свои вземания от Русия за $4,709 млн. на два транша - от $2,3 млн. и $2,409 млн. Валутата е преведена по сметка на новообразуваното РМД при ЗСТ-Благоевград. Договорът за сделката е подписан от управителя на „Инкомс Телеком“ Божидар Грозев. На 4 април м. г. със заповед на министъра на икономиката Петър Жотев е уволнен Божидар Грозев. Месец по-късно обаче шефът на Надзорния съвет на холдинга Борис Марков го връща на работа. Следва нова намеса на Жотев и двамата са отстранени от заеманите постове. Договорите за прехвърляния на валутни вземания не са анулирани. По документи не съществува официално плащане на дълга от Русия, за която предприятието произвело телефонни централи на стойност $12,6 млн. По същия този дълг се твърди, че са постъпили неофициално известни суми, които не покриват стойността на централите. Валутните трансфери са извършени под прикритието на текущи разплащания между предприятията длъжници в Русия и холдинга. Те са преведени в Булбанк-София, по сметката на „Телеком“ АД-София, което е външнотърговското обединение на холдинга. В договарянето на операцията са участвали длъжностни лица от „Инкомс-Телеком“ и Завода за съобщителна техника, от една страна, и контрагентите длъжници в Русия - от друга. Само по сметката на ЗСТ в една от благоевградските банки са постъпили 6,1 млн. щ. долара, но след възникнал конфликт с холдинга 1,6 млн. са върнати обратно в София. Ръководството на РМД започва операция по прикриване на валутата. Купени са три нови автомобила, компютри и оборудване. Погасяват се и стари дългове на ЗСТ. Това установява ревизия на Държавен финансов контрол. ДФК влиза в бившия ЗСТ, тъй като в направения правен анализ по оценката на завода още тогава възникват сериозни съмнения и през януари 2000 г. Министерството на икономиката праща ревизорите в Благоевград да проверят на място какво става. ДФК констатира още много груби нарушения и престъпления. В предприятието са открити 6 млн. лв., стотици килограми сребро и паладиум и сериозна липса на част от имуществото. Изровени са странни договори - например за продажба на 291 000 броя сребърни контакти по 35 стари лв. за брой - цена за вторични суровини, въпреки че пробата била 99,99. През 2000 г.в Завода за съобщителна техника влиза този, за когото всъщност е направена РМД приватизацията. Това е заместник-председателят на СДС-Благоевград Альоша Сиджимов. Той няма нито една акция в РМД-то, освен това напуска мястото на зам. генерален директор на ТП „Далекосъобщения“, за да оглави приватизирано предприятие по волята на своя влиятелен благодетел Илиян Попов. Оказва се, че за назначението на Сиджимов не знаят дори директорът на „Инкомс Телеком“ Божидар Грозев, както и двама от членовете на Надзорния съвет на РМД-то - Байкушев и Камбуров. Третият надзорник Прангов обаче твърди, че решението било взето единодушно от целия надзорен съвет. Сиджимов не е единственият новопостъпил в ЗСТ. В управителния съвет на дружеството влизат строителните предприемачи Васил Костов и Антон Муртов, собственици по онова време единствено на синята фирма „Растер юг“, както и Спаска Лунджова, сестра на Сиджимов. Манзуров и банкерът Николов са освободени от съвета. Альоша Сиджимов сяда в стола на Георги Манзуров, но и до момента не го е забравил. Последният продължава да се води в „Съобщителна техника“ като личен съветник на изпълнителния директор от СДС. През 2004 г. Альоша Сиджимов дава част от двора на завода на благодетеля си Илиян Попов. Попов купува правото на строеж за 6 сгради в двора срещу скромна петцифрена сума и построява там филиал на автосалон.\nДруг знаков представител на квотата на Агнешките главички беше бившият народен представител от СДС и областен управител на област Кърджали в края на 90-те години Пламен Иванов. Роден е на 6 декември 1958 г. в Плевен. Завършва средно образование и започва да се занимава с програмиране. Преселва се в Кърджали през 80-те години заради голямата си студентска любов – д-р Снежана Сарлова, с която имат две деца.През 1990 г. става един от основателите на СДС в града, на първите парламентарни избори лично разлепва предизборните плакати, които разнася с автомобила си „Вартбург“. Звездата му в голямата политика изгрява през 1994 г., когато Иван Костов оглавява СДС в национален мащаб, а той – общинската организация на СДС в Кърджали. На парламентарните избори през април 1997 г. Пламен Иванов стана първият син депутат, избран от 9-и кърджалийски избирателен район. През 1999 г., когато беше създадена новата структура на областните управи, той беше назначен за областен управител на област Кърджали. Става и председател на областната организация на синята партия. Пламен Иванов дори стигна дотам, че в интервю през 1999 г. отрече текстове от Рамковата конвенция за малцинствата, което му донесе известни търкания с националното ръководство на партията. Малко гласове не му достигнат, за да бъде избран за член на НИС на 11-ата национална конференция на синята партия (26-27 февруари 2000 г.). На заседанието на Националния съвет на СДС в Хисар на 20-21 април 2011 г. кандидатурата му за член на НИС на СДС отново е издигната - заедно с тези на Надежда Михайлова, Муравей Радев и Антоан Николов. На 12-ата национална конференция на СДС, която се провежда на 5-6 май 2001 г. в София, Пламен Иванов най-после е избран за член на Националния изпълнителен съвет на СДС. След като СДС загуби парламентарните избори, проведени на 17 юни 2001 г., в групата на Агнешките главички започват напрежения. Стартира и процес на прегрупиране. Няколко примера – след като Иван Костов подаде оставка от председателския в СДС, негов наследник стана доскорошната председателка на парламентарната група на ОДС в 38-ото НС Екатерина Михайлова. Тя предложи за главен секретар на СДС една от знаковите фигури на кръга Агнешки главички – Пламен Иванов. За осемте месеца от юни 2001 г. до март 2002 г. тандемът Екатерина Михайлова-Пламен Иванов си спечелва доста врагове с командоренето и налагането на служебни общински и областни ръководства в СДС. Налага се дори тамадата на кръга „Агнешки главички“ Никола Николов да каже през есента на 2001 г. след поредната смяна, този път на ръководството на СДС-София със служебно такова, че наследничката на Костов води болшевишка политика:„Няма логично обяснение за този процес. Очевидно се очаква овладяване на СДС, но това води към делегитимиране на партията“. Това дава основание на някои коментатори да заключат, че след Евгений Бакърджиев, Никола Николов е вторият, който ще бъде изключен от СДС. Пламен Иванов е предложението на Екатерина Михайлова за главен секретар, с което тя се кандидатира на 13-ата национална партийна конференция на СДС март 2002 г. за лидер на сините. Тогава част от кръга „Агнешки главички“ заложи на Надежда Михайлова и не сгреши – тя беше избрана за председател на СДС. Две години по-късно Пламен Иванов е изключен от СДС като част от групата на Иван Костов, Екатерина Михайлова и Йордан Соколов, която влезе в жестока конфронтация с новия лидер Надежда Михайлова и нейния НИС, в който вторият състав на кръга „Агнешките главички“ беше завзел солидни позиции. Така Пламен Иванов отпадна от този кръг, дистанцира се от политиката. Днес живее в Царево със семейството си в двуетажна къща. Запален рибар е и почти всеки ден се отдава на хобито си.Бившият депутат Красимир Каменов беше друга ключова фигура в някогашния кръг „Агнешки главички“. В периода 1997-2001 г. той е депутат от СДС във Враца и секретар на отдел „Коалиционна политика“ в синята централа на ул. „Раковски“ 134.Фирмата на Красимир Каменов „Гергьовче“ беше замесена със скандални приватизации във Враца около държавната фирма „Ветимпекс“, шеф на която през 1998 г. е близкият приятел на синия депутат Красимир Каменов, д-р Георги Узунов. Всичко започва със заповед на земеделското министерство, издадена на 6 октомври 1998 г. С нея се дава разрешение на ръководството на държавната фирма „Ветимпекс“ да продаде аптека и сутерен с разгъната застроена площ 748 кв.м, склад от 146 кв.м и над 3 дка прилежащ терен във Враца. По това време шеф на „Ветимпекс“ ЕООД е д-р Георги Узунов, който е дългогодишен приятел на агнешката главичка Красимир Каменов. Два месеца след като е издадена заповедта, е подготвен протокол за отварянето на офертите за горните имоти и определяне на техния купувач. Комисията, натоварена с отварянето на офертите, е в състав юристката Николина Абрашева, главният счетоводител на „Ветимпекс“ ЕООД Сотир Стамов и инж. Добрин Дерелиев. Констатирано е, че е постъпила една оферта и тя е на фирмата „Гергьовче“ от Враца, която предлага цена от 82 200 деноминирани лева. Комисията единодушно определя за купувач на обекта „Гергьовче“. Логично е да се помисли, че след като офертата е една, то няма как да не спечели фирмата на синия депутат. Ето тук е уловката – процедурата е била нарушена още в самото начало, тъй като никой не провежда конкурс, нито пък публикува обяви в местната и централна преса, каквото е изискването на закона. Парадоксално е, но единственият, който е знаел за тази продажба е бил собственикът на „Гергьовче“. И тъй като Красимир Каменов става депутат след изборите през април 1997 г., то фирмата му се поема от неговата съпруга – Давидка Йорданова Каменова и от неговия авер Здравко Тодоров Златев.На 28 декември 1998 г. е подписан и договорът за покупко-продажба между „Ветимпекс“ ЕООД и фирма „Гергьовче“. На цената на два апартамента във Враца семейство Каменови се сдобива с горните имоти. На 30 декември врачанската агнешка главичка получава и нотариалния акт за имотите. В него черно на бяло е записано, че пазарната оценка на имота, определена от лицензиран оценител, е 70 200 лева без ДДС, а данъчната оценка е 146 656,6 лева! Забелязвате ли един видим парадокс – данъчната оценка е над два пъти по-висока от пазарната оценка на лицензирания оценител. И тогава, и днес данъчните оценки на имотите в България при сделки с тях са драстично намалени. Този размер на данъчната оценка подсказва, че реалната пазарна цена на имота е била поне 300 хил. лева. В опис на община Враца този имот фигурира с реалната си цена и тя е 362 249 лева. И още – името на оценителя не се споменава в нито един от документите по сделката. Не трябва да се изненадвате, ако се установи, че тази оценка е извършена от самото Министерство на земеделието, което продава златен имот във Враца на знакова персона от кръга „Агнешки главички“. Какво се случва след тази далавера? През пролетта на 1999 г. започват работа новите областни управи. Държавната фирма „Ветимпекс“ и фирмата на Красимир Каменов „Гергьовче“ изпращат молби да бъде деактуван имотът от държавен в полза на „Гергьовче“.Двете молби обаче не стигат до областния управител, а с тях се заема неговият заместник Данаил Иванов. Той съставя комисия, в която влизат юристката Ирина Иванова и Румяна Тодорова, която е началник –отдел „Държавна собственост“ в областната управа. Председател на комисията е Милена Найденова, която е близка приятелка на семейство Каменови. Впоследствие се оказва, че юристката Ирина Иванова е сестра на Давидка Каменова, а Румяна Тодорова е близка приятелка и доверено лице на Красимир Каменов. Това ако не е клиентелизъм и шуробаджанащина – здраве му кажи!Комисията решава имотът да бъде деактуван в полза на „Гергьовче“ и издава протокол, въз основа на който е издадено решение на комисията от 21 май 1999 г. Това решение дава формално основание на областния управител да издаде заповед, с която се нарежда имотът да се отпише като държавна собственост и да се предаде на „Гергьовче“. Заповедта обаче не е подписана от областния управител, а от неговия заместник, близкия до Красимир Каменов зам. областен управител Данаил Иванов. Всички участници в сделката получават своето – балдъзата на врачанската агнешка главичка Ирина Иванова е назначена за главен юрисконсулт на областната управа и едновременно с това (в нарушение на закона) за шеф на отдел „Държавна собственост“ там. Очевидно е, че е имало голям залог, за да се извърши това нарушение на закона. Залогът е контрол от страна на Красимир Каменов на целия процес по продажбата на държавни имоти и заплащането им с компенсаторни записи от правилните хора.\n\n\n                    ", "date": "2017.10.28", "title": "Иво Прокопиев: Инвазията на Агнешките главички"}
{"url": "http://www.monitor.bg/a/view/21963-%D0%9F%D1%80%D0%B0%D1%89%D0%B0%D1%82-%D0%B0%D0%B2%D1%82%D0%BE%D0%B1%D1%83%D1%81%D0%B8%D1%82%D0%B5-%D0%BE%D1%82-%D0%90%D0%BB-%D0%9D%D0%B5%D0%B2%D1%81%D0%BA%D0%B8-%D0%BD%D0%B0-%D0%A6%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B3%D0%B0%D1%80%D0%B0/", "text": "20 рейса запушват пространството пред патриаршеската катедралата\n                    Столичната община най-накрая ще освободи пространството пред патриаршеската катедрала „ Св. Александър Невски“ от туристическите автобуси. Возилата, които от години превърнаха централното място в паркинг, ще бъдат преместени на старата Централна автогара зад хотел „Рамада“, съобщи за „Монитор“ общинският съветник Симеон Славчев. Той обясни, че вече се полага чакъл, защото е кално пространство и се очаква до две седмици там да започнат да спират рейсовете. Оттам туристите ще минават по пешеходен маршрут, които ще ги отвежда до забележителностите в града. Решението е взето с разрешение от кмета на София Йорданка Фандъкова и заместника й по направление транспорт Евгени Крусев.Мярката на общината идва след десетки оплаквания и сигнали от страна за граждани, че пространството пред емблематичния храм е превърнато в паркинг. В момента пред „Александър Невски“ имат позволение да спират до 5 автобуса,но в някои дни бройката стига 18-20, което изнервя столичани. От Светия синод напълно подкрепят общината за преместването им.През 2018 г. ще започнат ремонти в центъра на стойност стойност 40 млн. лв. По план на „Московска“ 33 догодина се очаква площадът да бъде освободен от всички автомобили и да се превърне в място за отдих и разходка.В споделена зона за пешеходци и велосипедисти предстои да се превърне и улица „Цар Иван Шишман“. В бъдеще идеята е за цяла верига от пешеходни зони. „Ще се направи група от пешеходни връзки, които да свързват площадните пространства, улиците, историческите центрове, за да може да се създаде един пешеходен маршрут“, заяви преди време главният архитект на София Здравко Здравков.В момента общината търси и изпълнител, които промени и облика на площад „Света Неделя“. Фандъкова нееднократно е споделяла мнението, че подкрепят идеята на главния архитект Здравко Здравков, че и това пространство трябва да бъде пешеходна зона.  \n                    ", "date": "2017.10.28", "title": "Пращат автобусите от „Ал. Невски“ на Централна гара"}
{"url": "http://www.monitor.bg/a/view/67121-%D0%9A%D0%BE%D0%BD%D0%B3%D1%80%D0%B5%D1%81%D1%8A%D1%82-%D0%BD%D0%B0-%D0%91%D0%A1%D0%9F-%D0%BE%D0%B1%D1%81%D1%8A%D0%B6%D0%B4%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-2018%D0%B0/", "text": "\n                    БСП ще проведе днес в зала 1 на НДК заседание на 49-ия конгрес на партията. Членовете на най-висшия форум на БСП ще обсъдят приоритетите за българското председателство на Съвета на Европейския съюз и предложенията на социалистите за алтернативен бюджет за 2018 г., съобщиха от пресцентъра на партията.Приоритетите на БСП за бюджета за следващата година са преодоляване на неравенствата, образование, здравеопазване и равномерно регионално развитие.Социалистите предлагат да се въведе необлагаем минимум в размер на минималната работна заплата и прогресивен данък за доходите на физическите лица. Предвижда се ставката за доходи до 3300 лева да остане 10%, от 3300 до 10 000 лева да бъде 15%, а над 10 000 лева - 20%. Според изчисленията на социалистите така над 2,8 млн. българи ще плащат по-малко данъци.В алтернативния проектобюджет е заложено и увеличение на данък дивидент от 5 на 10%. Предлага се още болниците вече да не са търговски дружества, а да се регистрират по Закона за лечебните заведения, а в образованието да бъде отменен \"сбърканият модел \"парите следват ученика\".Друга актуална тема, която ще бъде обсъдена на форума, са приоритетите за българското председателство на ЕС. По думите на лидера на БСП Корнелия Нинова България следва да бъде достоен председател на Съвета на ЕС и освен лидер на мнения, да защити и своя национален интерес в бъдещия ни европейски дом.Очаква се конгресът на БСП да издигне и кандидатурата на Сергей Станишев за следващ мандат начело на Партията на европейските социалисти.Преди най-висшия форум на партията Корнелия Нинова не отговори дали ще поиска вот на доверие от съпартийците си. Всичко, което се отнася за конгреса, ще чуете в залата, коментира тя пред журналисти.\n\n\n                    ", "date": "2017.10.28", "title": "Конгресът на БСП обсъжда бюджета за 2018-а"}
{"url": "http://www.monitor.bg/a/view/3939-%D0%92%D1%80%D1%8A%D1%89%D0%B0%D0%BC%D0%B5-%D1%87%D0%B0%D0%BA%D0%BE%D0%B2%D0%BD%D0%B8%D0%BA%D0%B0-%D1%81-%D1%87%D0%B0%D1%81-%D0%BD%D0%B0%D0%B7%D0%B0%D0%B4-%D1%82%D0%B0%D0%B7%D0%B8-%D0%BD%D0%BE%D1%89/", "text": "\n                    В 04:00 часа сутринта на 29 октомври (неделя) връщаме часовниците си с час назад и се връщаме към астрономическото време.Астрономическото часово време ще продължи до последната неделя на март следващата година. Лятното часово време е система, въведена за спестяване на разходи за осветление, чрез увеличаване на използването на дневна светлина. При нея официалното време се измества обикновено с един час по-напред от астрономическото време, като остава така за пролетните и летните месеци. С това се цели подсигуряване на по-добро съвпадане на часовете от светлата част на денонощието и активните часове за работа и училище.За пръв път сериозно то е предложено от Уилям Уилет в \"Пилеене на дневна светлина\", публикувана през 1907 г. Той не успява да убеди британския парламент да го приеме, въпреки наличието на значително лоби. Идеята за лятно часово време за пръв път се въвежда на практика от германското правителство по време на Първата световна война в периода 30 април - 1 октомври 1916 г. Скоро след това Великобритания последват примера, като в началото въвежда лятно време от 21 май до 1 октомври 1916 г.Лятното часово време е въведено в България на 1 април 1979 година. От 1999 лятното часово време продължава до четири часа в последната неделя на октомври, когато часовникът се връща с един час назад.Преместването на стрелките с час назад, когато се връщаме към астрономическото време, намалява риска от инфаркт, а преминаването към лятното време го увеличава, твърдят шведски учени от Каролинския институт. Те са анализирали статистиката за инфарктите в Швеция по време на преминаването от лятно към зимно часово време и обратното от 1987 г. до днес. Резултатите показват, че рискът от инфаркт на миокарда се повишава средно с 5% през първата седмица от прехода към лятно време в сравнение с другите седмици от годината.Изследователите са убедени, че преминаването в края на октомври към астрономическото часово време се съпровожда с понижаване на риска от инфаркт на следващия ден – в понеделник.Заради връщането към зимно часово време, 13 влака ще престоят в различни железопътни гари за час, съобщават от БДЖ.\n\n\n                    ", "date": "2017.10.28", "title": "Местим часовника с час назад тази нощ"}
{"url": "http://www.monitor.bg/a/view/11557-%D0%9D%D0%A4%D0%A1%D0%91-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BD%D0%B0-%D1%82%D1%80%D0%B5%D1%82%D0%B8-%D1%80%D0%B5%D0%B4%D0%BE%D0%B2%D0%B5%D0%BD-%D0%BA%D0%BE%D0%BD%D0%B3%D1%80%D0%B5%D1%81/", "text": "\n                    Националният фронт за спасение на България се събира на трети редовен конгрес.На форума се очаква да бъдат направени промени в ръководството на партията.Не е ясно дали промяната в ръководството на партията ще е свързана с нейният лидер и вицепремиер Валери Симеонов или ще засегне тримата му заместници. На последния такъв форум на партията Симеонов беше преизбран без никакви възражения и бе единствената номинация.На конгреса днес се очаква да бъдат направени и промени в устава на партията, който беше съществено променен преди три години. форумът ще бъде закрит за медиите. \n\n\n                    ", "date": "2017.10.28", "title": "НФСБ се събира на трети редовен конгрес"}
{"url": "http://www.monitor.bg/a/view/55761-%D0%94%D0%B5%D0%BD%D1%8F%D1%82-%D0%BD%D0%B0-%D0%B1%D1%83%D0%B4%D0%B8%D1%82%D0%B5%D0%BB%D0%B8%D1%82%D0%B5-vs-%D0%A5%D0%B5%D0%BB%D0%BE%D1%83%D0%B8%D0%BD/", "text": "Как ще отбележим двата празника тази година и трябва ли те да бъдат противопоставяни\n                    Дебати на тема какво трябва да празнуваме – Деня на народните будители или Хелоуин – на това ставаме свидетели всяка година, когато на вратата почука последната седмица на месец октомври. Макар двата повода да се отбелязват реално на различни дати, редица интелектуалци скачат срещу тенденцията младежите да прекарват 1 ноември в махмурлук от поливането на католическия празник предната вечер. Празнуващите Хелоуин отвръщат на удара с идеята си за трансграничен пренос на култура, че и забавление.Всъщност и двата празника си имат своите достойнства. В същото време настроенията, които пораждат, са коренно различни. „Монитор“ направи своеобразна дисекция на поводите, а какво ще чествате в полунощ между 31 октомври и 1 ноември, зависи само от вас.  Няма нищо по-ценно от първия сблъсък на детето с Деня на будителите. От еуфорията покрай почивния от училище ден, през въпроса „кого са събудили“, та до истинското възхищение в очите му, когато узнае какво всъщност представлява празникът. Денят на народните будители сеа поводът за възникването му е желанието на следосвобожденска България да изрази уважението си към представителите на родното Възраждане, довели до суверенитета на страната ни. Сред героите, чиято памет честваме и до днес, са Христо Ботев, Васил Левски, Стефан Караджа, Любен Каравелов, свети Йоан Рилски, Петър Парчевич, Паисий Хилендарски, Неофит Рилски, Георги Стойков Раковски, Васил Априлов и много други.Вълната на почит започва с прекръстването на улици и читалища. Първи в отбелязването на Деня на будителите пък се разписват пловдивчани. Макар да отсъства от календара с официалните ни празници между 1945 и 1992 г., той остава вечен в сърцата на българите. Така в много селища на 1 ноември ученицитеот азбуката и дефилирали с тях пред обществото, облечени често в народни носии.И днес празникът е повод за тържества в цялата страна. Тази година ще отбележим будителите с откриването на документалната изложба „За себе си Кирилъ Шиваровъ“. Събитието ще се проведе в столичната изложбена зала „Архиви“ на ул. „Московска“ 5, като стартът ще бъде даден от 17,30 ч. С културни мероприятия ще се разпишат и други градове на страната. В Търново например празникът ще бъде посрещнат с новия спектакъл „Чакана любов“ на местната танцова формация „Търновска царица“ със специалното участие на популярната актриса Стефка Петрова и визуалния артист Марио Радев. Програмата на Свищов по повода стартира още в началото на седмицата, когато бе открита изложба-базар в градската им библиотека. Ученици от Горна Оряховица пък щепо знаменитата глава от романа „Под игото“ на Иван Вазов. Те ще подарят на общината и ръчно изтъкан трикольор. Неотлъчна част от празника във всяко кътче от страната, разбира се, ще бъде и поднасянето на венци в памет на българските герои.Сред най-актуалните въпроси, съпътстващи 1 ноември, е има ли в съвремието ни будители. Според мнозина героите придобиват специфичния си статут едва след смъртта си. Това, както и фактът, че няма строга дефиниция за „будител“, правят даването на подобен етикет сравнително трудно. Покрай успеха на книгите на Емил Конрад в последните години интелектуалци скочиха на твърдението, че и той може да послужи като будител, имайки предвид твърденията, че запалил децата отново по четенето. Всеки, който спомага за развитието на българската култура, книжовност и развитие обаче, би трябвало да има място в списъка. А сред имената, които бихме вписали ние, попадат Милен Русков, Теодор Ушев, Георги Господинов, Александър Морфов, както и всички учители, творци и професионалисти, които приемат работата си не като ангажимент, а като мисия за благото на народа.  Хелоуин е онази нощ в годината - 31 октомври срещу 1 ноември, която свързваме с култовата фраза „сладкиш или номер“, фенери от тикви и страшни костюми. В западните държави празникът е един от най-тачените след Коледа и Деня на благодарността, а при нас обикалянето на съседските къщи в търсене на лакомства е сведено до маскарадно парти. Знаем, че по традиция на тази дата границите между нашия и подземния свят са размити иВ същината си обаче историята е малко по-различна. Хелоуин води началото си от келтския езически ритуал Сауин, с който отбелязвали Нова година в края на октомври. Древните келти живеели с вярването, че в навечерието на празника починалите през изминалата година навестяват Земята в търсене на живи тела, в които да се вселят. За да се предпазят, те гасели огъня в огнищата и се опитвали да изглеждат колкото се може по-страшно – обличали животински кожи и глави, надявайки се да изплашат привиденията. Събирали се около огньове, запалвани от другите жреци, и устройвали гадания.Традиционният фенер от издълбана тиква пък води началото си от ирландски мит за фермер на име Джак. Мъжът успял да излъже два пъти дявола и се разминал със смъртта си. дори и когато настъпи заветният му час. Тъй като фермерът приживе обичал не да работи, а да си попийва по цял ден, след сетния му дъх нямало място за него и в рая. Той останал да се лута в безкрайна тъмнина и затова помолил сатаната за някаква пътеводна светлина. Така се сдобил с фенер от ряпа. Ирландците пренесли мита и традицията в САЩ, където ряпата не вирее добре и е заменена с тиква.Както вече споменахме, у нас не е приета практиката да се обикаля от къща на къща и да се раздават сладкиши, но пък с всяка изминала година се увеличава броят на организираните около Хелоуин събития. В почти всеки нощен клуб и дискотека се вихри парти с костюми, като за най-красивите и най-страшните има специални награди.Освен тоалетите ала секси вещица, светещ скелет и баналната интерпретация на Мерилин Монро, от декорация до храна и напитки –Заведенията биват украсявани с паяжини и кости, локви кръв се позиционират около дансинга и пиротехниката е щедра откъм пушек. На вратата най-вероятно ще ви посрещнат с оранжев коктейл от тиква или гъсто червено питие, за което се твърди, че е кръв. Не по-малко популярни са и домашните купони, в които просто се събирате с приятели, за да покажете шедьовъра, който ви е отнел няколко часа и наричате костюм. Това ще ви спести доста средства спрямо празнуването в заведение, но пък тръпката, че нещо лошо дебне зад гърба ви и наистина се намирате между двата свята, ще се изгуби. Тези, които изобщо нямат време или желание да се превъплъщават в нещо или в някой друг, могат да се насладят на страшен филм с пуканки в ръка. Много киносалони ежегодно организират около Хелоунс ленти, от които ще ви се изправят косите от ужас.Всяка година в края на октомври у нас възникват дебати за или против празнуването на Хелоуин. Всички сме чували баналните изказвания от типа „този празник не е православен, не е български, не трябва да го отбелязваме“. Това може и да е така, но истината е, че никой не ни задължава насила да отбелязваме деня като специален. И все пак това са традиции, които по никакъв начин не накърняват културата, а са още един повод да зарадваме децата и да се включим в забавен маскарад. Или, с други думи, на Хелоуин яжте, пийте и си носете страшните дрехи!\n\n\n                    ", "date": "2017.10.28", "title": "Денят на будителите VS Хелоуин"}
{"url": "http://www.monitor.bg/a/view/41638-%D0%98%D0%B2%D0%B0%D0%B9%D0%BB%D0%BE-%D0%93%D0%B5%D1%80%D0%B0%D1%81%D0%BA%D0%BE%D0%B2-%D0%BE%D1%89%D0%B5-%D0%B5-%D0%B2%D0%BB%D1%8E%D0%B1%D0%B5%D0%BD-%D0%B2-%D0%B4%D1%80-%D0%A0%D0%BE%D0%BC%D0%B0%D0%BD%D0%BE%D0%B2%D0%B0/", "text": "Актьорът се възстановява след сериозна ортопедична операция\n                    Ивайло Герасков не е от хората, които обичат да сменят отбора. Повече от 35 години актьорът е в екипа на театър „София“ и пак почти от толкова е женен за колежката си Милена Живкова – неговата голяма, дива, неопитомена от времето любов. „Намерил съм стойностния човек – и живея с него. В този театър съм щастлив – и не го напускам“, казва идолът на ученичките от 80-те. Всъщност звездата от паметни филми като „Вик за помощ“ и „Живот до поискване“ е сменял наистина само отбора, за който стиска палци. Преди е бил Реал Мадрид – когато белият балет играеше най-красивия футбол в света; после го пленява Барселона, защото каталунците се налагат като безспорни виртуози на световния терен.Ивайло не изоставя своя театър дори сега, докато се възстановява от сериозна операция на тазобедрена става. Болката се появява преди известно време внезапно, алогично, сякаш за да го предупреди за нещо и актьорът, иначе с физика на елитен спринтьор, е принуден да намали темпото и да вземе мерки. Така се разминава с ролята на бащата на Франкенщайн от най-новия спектакъл в афиша, която беше започнал да репетира. Там стръмният като алпийски връх декор между другото вече „подхлъзна“ неколцина от главните участници и им докара неприятни контузии. Та може принудителната двумесечна пауза да го е предпазила от по-зловещ инцидент. Но Герасков продължава да играе другите си представления - „Нощта на 16 януари“ от Айн Ранд и „Покана за вечеря“ от Оля Стоянова, превръщайки бастуна в дискретна част от концепцията за образите.Ивайло Герасков акостира в театър „София“ в далечната 1982-ра. Иван Кондов, тогавашният директор на Врачанския театър, препоръчва двама от своите актьори – Ивайло и Петя Силянова, на Вили Цанков, който ще поставя „Хамлет“ със столичната общинска трупа. Комисия три-четири пъти отива в града под връх Околчица да инспектира младоците в различни превъплъщения и най-сетне им дава зелена улица. И Герасков става Лаерт, а Силянова – Офелия в обкръжението на Хамлет на Руси Чанев. Минават немалко години и Милена Живкова се присъединява към тях след як конкурс. Преди няколко сезона Ивайло устоява на изкушението за трансфер в Народния театър, когато е поканен там в спектакъла „Вълните“ на Арлет Ричи. „Освен че се чувствам добре в театър „София“, има и някаква носталгия у мен – тук съм изиграл най-хубавите си неща. Макар че, като се замисля, те са изиграни в пълна тайна, тъй като в онзи периоднашият театър беше негласно забраненникой от съсловието не идваше да ни гледа. Дълго по някакъв начин бяхме низвергнати и ролите, които съм създал под режисурата на Елена Цикова или Димитър Гочев, много малко хора са ги виждали за съжаление“, припомня си актьорът 80-те – годините на застоя и партийния диктат над театрите, откогато датират някои от върховите му изпълнения в „Ивона - принцеса бургундска“ на Витолд Гомбрович, „При закрити врати“ от Жан-Пол Сартр и особено „Соната на призраците“ на Стриндберг.И ако тези театрални геройства са предимно в аналите на познавачите, „обикновеният“ зрител едва ли е забравил чаровните непрокопсаници, които в родни условия дават на Ивайло статут на мегазвезда в зората на кариерата му – във филма по сценарий на Боян Биолчев „Вик за помощ“, където актьорът е бивш възпитаник на ТВУ, или в пиесата „Най-късно до шест“ от Марк Перие, където е френски пишман гангстер с излъчването на младия Ален Делон. Неговите „лоши момчета“ стават запазената му марка. „Това са най-свестните, чисти и вътрешно богати момчета – брани ги той. – И това са най-хубавите роли – да има гняв в тях, да го има мъжкия характер“. И с тъга констатира: „Днес почти не виждам кой би могъл да изиграе онова, което можем да наречем с щампата „герой“. А има толкова велики произведения, в които се изисква по-мъжко присъствие. Навремето ние бяхме няколко души, които имахме късмета да защитим тоя тип характер поне на екрана – Иван Иванов, Любен Чаталов, аз, Христо Шопов, Георги Стайков. И това не е било просто мода – това са световни образци, които продължават да съществуват.Сега у нас има дефицит на пичове– и в киното, и особено в театъра. Може малко нахално звучи, но ми се струва, че по наше време по` ги имаше“.Пробните снимки за „Вик за помощ“ (1986) продължават над две години. Всички млади, много млади и не чак толкова млади актьори в страната – над 1200 души, минават през тях. Да се спрат конкретно на някого при тоя огромен избор не се оказва никак лесно. Последната дума има режисьорът Никола Рударов. „След втората година Едуард Захариев ме беше поканил – без кастинг! – за филма си „Скъпа моя, скъпи мой“. Тъкмо си говорехме, че тръгваме да снимаме, и срещам Рударов в Дома на киното. „Ивайло, нещата клонят към теб вече“, казва ми той. Викам: „Е, добре, щом клонят, аз тука ще почна едно нещо с Еди Захариев...“. - „Какво?! Какво?! Ще те убия! Две години кастинг!“ - „Ама нали само „клонят“, какво ми се караш!“ - „Не, не, ти ще бъдеш!“, разказва Ивайло Герасков епопеята си към ролята. И си признава: „Тогава аз направих много мръсен номер на Еди Захариев, Бог да го прости, защото фактически го излъгах. Но в края на краищата си дадох сметка, че ролята при Рударов е по-печелившата“. Едуард Захариев пък в „Скъпа моя, скъпи мой“ взима Пламен Сираков – актьор, който видимо е пълна противоположност на Герасков...От известно време киното ни сякаш е обърнало гръб на едно от своите емблематични лица. Последното, което Ивайло Герасков е снимал, е тв сериалът „Четвърта власт“, където е демоничният шеф на ДАНС. Но времето го е научило да не страда излишно. „Знам, че 3 години примерно ти върви, после 5 не ти върви, после има дребна компенсация, за да те залъже, че има смисъл от теб, после пак дълъг период на безсмислие“, разсъждава той. Сега се радва на успехите на Милена, която е на гребена на вълната като д-р Романова в „Откраднат живот“. И същевременно съжалява, че признанието и известността са кацнали на рамото й толкова късно, въпреки упорития й труд в театъра и поредицата от силни, но незабелязани роли.Никой от нас двамата не е пробивенкоето определено не е качество, особено в днешно време. Може би затова толкова късно се разбра какво ниво е тя като актриса. Наистина е тъжно на тия години да ти кажат: „Ей, ама ти си била страхотна!“. А досега каква е била, нима не е била такава?!“, пали се Ивайло. Милена е поканена за по-периферна роля, но постепенно класата й се набива на очи, а във форумите фенове пишат „Вие сте човекът, на когото вярваме, че наистина е лекар“. Съсед на семейството, медик, дори се шегува като я срещне: „Ако имам някакъв проблем, искам вие да ме оперирате“. „Възхищавам се на това, което върши, особено в последните епизоди, в които много неща са написани специално за нея. Изведнъж се видя каква актриса е!“, казва Герасков, визирайки богатството от състояния, които съпругата му демонстрира покрай случайната афера на героинята й с д-р Калин Генадиев. Д-р Романова в началото е доста строга и дръпната, преживяното я прави по-мека и нюансирана, а натискът, на който е подложена в момента, я кара да покаже какво означава сила в слабостта.Но Ивайло най-добре знае каква е истинската Милена. „Не е най-милата на света, нито е най-злата. Слава богу, палитрата й е доста шарена. В основата си е ужасно чувствителна, но притежава и характер! В много отношения тя е непредвидим човек, а в други – вече предвидим, но в най-хубавия смисъл на думата. Може би затова съм влюбен толкова дълго в нея“, признава той.\n\n\n                    ", "date": "2017.10.28", "title": "Ивайло Герасков още е влюбен в д-р Романова"}
{"url": "http://www.monitor.bg/a/view/34221-%D0%93%D1%80%D0%B0%D1%84%D0%B0-%D0%B8-%D0%BD%D0%B5%D0%B3%D0%BE%D0%B2%D0%B8%D1%82%D0%B5-%D0%9C%D0%BE%D0%BC%D0%B5%D0%BD%D1%82%D0%B8-%D0%B2-%D0%A1%D0%90%D0%A9/", "text": "Поп идолът изнесе първите си 4 концерта отвъд океана за рекордното време от седмица и пребори грип\n                    Да смениш мащаба на даунтаун частта на Чикаго с главната улица в Стара Загора – тръпката от това сюрреалистично усещане изпита Влади Ампов-Графа за по-малко от 24 часа. Само преди десетина дни изпълнителя на Drama Queen се завърна от кратка, но супер емоционална и изтощителна среща с българската диаспора в САЩ. Изнесе първите си четири концерта отвъд океана почти на шега и в едноседмичната пауза от есенния лъч на националния тур, с който митологизира десанта си в „Арена Армеец“ от пролетта. Отлетя за Страната на неограничените възможности с Борислав Бояджиев-Борче (барабани), Венци Трифонов (саксофон, арменски дудук) и Михаела Филева, за която това приключение също беше дебют. „Кацнахме в София, прегърнах семейството си, презаредих куфара и малко по-късно вече летяхме по магистралата към Стара Загора.  и разнообразно като преживяване.“, споделя с усмивка Влади. Успяваме да се намерим за разговор след още три гига време – в ДКС във Велико Търново, в Sofia Live Club и в зала „Яворов“ в Благоевград. Получавам снимки от пътешествието му малко след като се е поклонил за бис пред 500. „Кога успя да избухнеш на концерт и да се прибереш, и с каква воля стана в 8 сутринта да хукнеш по задачи?“, питам го аз. „Ами, децата са на училище.“, отговаря Влади. За човек, който работи паралелно по минимум три студийни проекта, продуцира, ръководи вещо поточната линия от хитовете за изпълнителите от лейбъла му „Монте мюзик“ и не спира да поддържа топъл контакта с феновете си из страната, той несъмнено провокира въпроса „Как, по дяволите, ти стига времето в едно денонощие?“. Познавайки натюрела на Влади като артист отговорът би бил простичък – щом в основата на целите ти къкри хибрид от чудовищно количество любов, значи енергия и сили за реализирането им винаги ще се намерят.Първата си среща нашенци в САЩ Влади направи в Лас Вегас. Между смяната на полетите с колегите му вече са заформили закачката, че отиват в американския Слънчев бряг. Действителността обаче се оказва друга. „Точно във Вегас очаквах най-много да не ми хареса, но там си изкарахме страхотно, може би защото беше най-топло. Имахме най-много време за разходка и някак си успяхме да усетим града, който е и по-малък, докато другите са мегаполиси, които и за три дни не можеш да им хванеш края. В Америка разбрах какво е да кацнеш, да идеш на саундчек, на концерт, от там хотел, летище и после омагьосаният кръг се повтаря. Нямах много време за шляене“, откровен е Влади. Притесненията, че по-младите хора в публиката няма да са в час с актуалните му хитове и ще третират разкошни балади като „Ако има Рай“ като шлагер на Веско Маринов, се оказват напразни. В ерата на Фейсбук и платформите за видеосподеляне и стрийминг на музика обмена на заглавия от татковината към САЩ е по-интензивен от всякога. „Оказа се, че знаят абсолютно всички парчета и  – най-якото избухване беше на песни като „Моменти“, Drama Queen, “Инстинкт“.“, разказва Влади. Парти маршрутът му минал още през дъждовния Сиатъл и пропития от българска реч на всеки ъгъл Чикаго в клубове с капацитет от 400-500 човека. Второто му участие в Чикаго било в рамките на фестивал заедно с „Фондацията“, „Щурците“, Дони и Нети и Васко Кръпката пред 2000 души. В столицата на алтърнатив рока пък акостирали в зала, чиято сцена често е била експлоатирана от легендарния Джими Хендрикс.Между концертите Графа и екипа му успели да свикнат както с недоспиването и прескоците от самолет на следващ, така и с коварен грип. „Беше трудно, но вълнуващо. Разстоянията са огромни и хората губят страшно много време в път. Факт е, че гледах на тези концерти като начало на нещо по-мащабно- турне, което през 2018-та да обхване повече градове в Америка и да премине в Канада, но на този етап не съм сигурен, че ще успея. Не за друго, а защото трябва да отделя поне месец за цялото нещо, а в България съм затрупан с адски много работа.“, признава изпълнителят на „Вълк единак“.Контактът му с българите в САЩ се оказал доста зареждащ. След всяко шоу Влади отделял по час за снимки и автографи. „Имаше хора, които не са се прибирали в България от 15 години и ме питаха как е ситуацията. Обикалял съм света доста и всеки път си давам сметка, че България въобще не е лошо място за живеене, стига човек да работи това, което обича, и да има средата, в която се чувства комфортно“, откровен е певецът.  В началото на ноември Графа ще пусне новото си парче „Надежда“, което е част от кампания срещу насилието над лекари. Инициативата е дело на Българския лекарски съюз, а видеото към песента Влади заснема преди да отлети за САЩ с режисьор Bashmotion. “Като звучене има нещо алтернативно в него. Посланието се върти около това, че любовта побеждава над насилието в един момент“, издава артистът.\n\n\n                    ", "date": "2017.10.28", "title": "Графа и неговите „Моменти“ в САЩ"}
{"url": "http://www.monitor.bg/a/view/27014-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-28-%D0%BE%D0%BA%D1%82%D0%BE%D0%BC%D0%B2%D1%80%D0%B8-3-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    В неделя връщаме времето, поставяме нещата така, както са си били. Постарайте се да не започвате нищо ново в събота до обед. Приемайте предложения, но не давайте окончателен отговор на поставените въпроси. Близо сте до важен източник на сила. Медитирайте вечерта над семейната карма, съобразете се с някои нужди и искания на близките. Добре е в неделя да се сложи крайъгълен камък на нова връзка. Чудесен ден за брак и годежи, за обвързване и среща на две сродни души. В понеделник може да изкачите и поредния връх в кариерата. Някой ще дочака повишение, а друг ще започне самостоятелен бизнес. От обед до вторник на обед се дава милостиня и се прави това, за което някой те помоли. Помогнете на близък и приятел да се изправи и стабилизира. Хелоуин е, зарадвайте децата, помогнете с преобразяването и костюмите. 31-ви е и ден на неочаквано вдъхновение, което може да ви уреди в бъдеще с доходна дейност и търговска инициатива. 1-ви е ден, свързан с колелото. Тенденцията е един да слиза, а друг да се изкачва по стълбата на успеха. Преди обед не взимайте окончателни решения, тече тенденция към обсебване. След това до 3-ти на обед Луната ще се движи във вашия знак, ще помага при пътувания, промени и преустрояване в нови редици. Пълнолунието на 2-ри ще ви зареди с късмет и емоция. На 3-ти се съобразявате само със себе си.Тежък уикенд с проблеми при пътувания и в отношенията с партньори. Насочете всички сили към благоустройството на дома и офиса. Не тръгвайте рано на път в събота. Постарайте се да приключите с ремонтите и да създадете нужните удобства на близките и децата. Край на лятното часово време. Неделният ден сменя приоритетите и изискванията. Напаснете се на обстановката, а не се опитвайте да променяте нещата. 30-и е най-мощният ден в месеца. Пасивността е нежелателна, търсете нови пазарни ниши. Ще ви хрумнат чудесни идеи, а и нечие предложение ще ви зарадва. На 31-ви преди да претендирате, дайте повече от себе си и направете така, че да улесните съвместната работа. Този Хелоуин е чудесен за занимания с благотворителност. Помогнете с каквото можете, направете костюми не само за своите деца и сложете в тях паричка или лакомство. Вечерта преобръща колелото на съдбата и на 1-ви може да излезете с едни гърди напред в професионалната надпревара. В края на работното време на 1-ви свикайте събрание или съберете състава, с който работите. Направете връзка с клиенти и доставчици. На 2-ри синхронизирайте общата работа и така всеки ще спечели. На 3-ти апетитите са огромни. Луната навлиза във вашия знак. Съдбата ще работи повече за вашите амбиции и апетити. Вечерта спокойно може да се реши всеки проблем.В събота следобед може да намерите нов източник на сила. Посетете близки и роднини, тази вечер вървите и към успешни запознанства, а в неделния ден сте на път да извлечете ползи от всяка своя инициатива, дейност и амбиция. Всичко предприето ще тръгне успешно. Предстоят благоприятни за вас рокади. Върви преустройство в дома и офиса. На 30-и проблемите ще се повече за родените в първата декада, особено ако избързат да споделят сурови идеи. Ще работите за чужда кауза и интерес, ако прибързано сключите нови договори. 31-ви е ден на сърцето и сърдечните работи. Този Хелоуин може да промени по магичен начин отношенията и да стопи дистанциите с нужните ви хора. Проблемът е в желанието да доминирате на всяка цена и да определяте приоритетите. Оставате ситуацията сама да изтика на преден план нужните промени. Навлизаме в деня на колелото. Което е било отдолу, ще тръгне нагоре и обратно. На 1-ви вървят преустройства на отношения и фирмена дейност. До обед тече зарибяваща програма, целяща да провокира лаиците и тези, които за пръв път са в играта. Проведете събрания в края на работното време в сряда или отложете за четвъртък. 2-ри е най-добрият ден за консултации и стиковка на общи дейности. Работете екипно. На 3-ти апетитите са огромни, някой със сигурност ще спечели, но повече със силова игра, а не с ум и знания.Поспете на 28-и. Важното отложете за следобед, когато с лекота ще се справите с работата, ще направите нужните преустройства, осигуряващи личен комфорт. 29-и отбелязва края на лятното часово време. Събуждаме се в променена ситуация, което ще изисква и смяна на подхода. Препоръчват се проучвателни срещи. Направете прочистващи процедури. Следобед навлизаме в период с мощна енергетика и в понеделник може да направите силен ход. На 30-31-ви Луна и Нептун от Риби заедно със Слънце и Меркурий от Скорпион образуват брилянтни аспекти със Слънцето ви. Няма как да не успеете. Сега е моментът да спечелите конкурси, да кандидатствате по спонсорски и благотворителни проекти. Понеделнишки чакайте одобрение на личната ви кандидатура и някаква особено благоприятна за амбициите ви ситуация. Вечерта ще ви посети и личната ви муза и на Хелоуин ще се събудите с блестяща идея, която наистина или на шега ще промени положително живота ви. Действайте в градината на личния си интерес, после ще се грижите за чуждия. На 1-ви проблемите ще са повече за хората с тенденция към обсебване. Съдбата завърта своето колело и изхвърля зад борда тези, които са склонни да се предоверяват. Вечерта съберете семейния съвет, а на 2-ри и колегиалния и обсъдете настъпващите промени. На 3-ти се очертават сблъсъци на амбиции.На 28-29-и Луната ви гледа в опозиция от знака на Водолея. Като се добавят и пречупващите аспекти с Меркурий и Слънце от Скорпион, при вас нещата ще са доста напечени. До обед в съботния ден не предприемайте нищо съществено и не се товарете с чуждите проблеми. Вашите ще са ви достатъчно. 30-и е високо енергиен ден, правите силен ход и извличате ползи от водените преговори. До вечерта ще ви посетят и хора с идеи, които ще носят взаимни ползи, ако намерите кой да ги финансира. Във вторник се правят подаръци от сърце. Бъдете сигурни, че жестовете ще ви се върнат. Очаквайте подкрепа в посоката на личния си интерес. Вечерта може да се появи стар проблем, но със сигурност ще намерите начин да го разрешите. 1-ви дава възможност да използвате нечия неосъзната сила. Може да направите изгодна сделка с човек, който не осъзнава приоритетите си и е склонен да даде кон за кокошка в желанието да има нещо на всяка цена. На 1-ви започнете с посещение в център за разкрасяване. Облечете новите дрехи и се постарайте да изглеждате блестящо. До края на работното време ще имате отговорни срещи, ще постигнете споразумение дори и по въпроси, които от доста време са зациклили. Навлизаме в деня на тръбача. Препоръчват се екипни и публични инициативи в следващите дни. До 3-ти на обед постигате максимално възможното.\n Ако станете рано в събота, ще работите за чужди интереси. Ако поспите, ще си спестите излишните нерви и натоварване. Следобед е добре да посетите място или човек, които винаги са ви зареждали. Символ на деня е източникът на сила. Препоръчва се и активен отдих с игри и участия в състезания. В неделя ще се наложи нещо да се поправя. Не тръгвайте на път с неизправна кола. Вечерта се приберете навреме у дома. 30-и започва с неприятности на работното място, особено ако споделите прибързано своя идея или се похвалите с чуждата. Очертават се конфликти, може да бъдете изтикани от общата трапеза. И на 31-ви конкуренцията при вас е убийствена. Не се опитвайте да надскочите себе си. Направете едно добро дело и чакайте подкрепа в труден момент. На 1-ви рисковете са повече за родените след 10-и. Не позволявайте да ви обсебват негативни мисли и не се включвайте в чужди проекти, ако усещате нещо използващо личните ви ресурси. Сключените до обед договори няма да имат нужната възвръщаемост. Но до края на работното време ще получите предложение отговарящо на желанията и възможностите ви. На 2-ри е добре за включване в нова група по интереси. Това е ден, в който всеки трябва да намери мястото си и екипа, в който да работи и да се изявява в бъдеще. На 3-ти се действа силово. Може да тествате възможностите си.За вас се очертава приятен уикенд с пътувания и възможности да изявите дарби и таланти. В събота е добре да сте близо до места и хора, които ви зареждат. Лесно се отдава енергия, но и лесно се губи. Заемете се с благоустройствени и ремонтни дейности. Символ на деня е съзиданието. Не си позволявайте да рушите и да си разваляте отношенията. В неделя времето вече е друго и отношенията се променят. Едно гостуване ще отприщи насъбрания енергиен потенциал. Може да ви осигури подкрепа, средства и пари. На 30-и ще постигнете много, ако се придържате към правилата. Ден на изкушения. Подсигурете фирмени дейности и уредете патенти. На 31-ви преди да поискате каквото и да било, дайте и обгрижете близки нуждаещи се от помощта ви. Раздайте ненужни дрехи. Зарадвайте и децата на празника, помогнете им да изглеждат магично. На 1-ви важното да се свърши по най-бързия начин. Навлизате в противопоставящ период, който ще съсредоточи силите ви повече в защита, отколкото в нападение. Внимавайте, спазвайте правила и предписания. До петък не теглете кредити. Постарайте се да не влизате в излишни зависимости. 2-ри е ден на конфликти на работното място. Не се изолирайте, приобщете се към една от двете доминиращи групи. Губят тези, които останат в изолация. На 3-ти печелите следобед.Не планирайте тежки натоварвания през уикенда. Не се ядосвайте, ако се провали пътуване, което може да ви коства големи разходи не само във финансов план. Приятели ви подвеждат, а и близките мислят повече за техните удобства. Каквото отложите за 30-31-ви, ще ви донесе късмет, пари и предимства. Това са дни на неустоимо движение напред и нагоре за водните знаци. Може да ви предложат изгодна работа или сделка. Идеите ви ще се приемат радушно и може да ви осигурят странични доходи. Обажданията на 29-и вечерта ще подсилят ситуацията и ще ви стимулират. Организирайте до сряда пътувания и командировки, водете преговори на място и без посредници. Може да продадете непродаваемото до момента и да купите нещо на сметка. Стартират фирмени дейности, получавате и изгодни поръчки. 31-ви е ден свързан с благотворителността. Ако се включите в спонсорски и дарителски акции, сами ще станете обект на обгрижване и ще имате нещо мечтано. На 1-ви към обед може да убедите да ви съдействат хора с възможности и ресурси. До вечерта заставате на старта на нова дейност. Добре е на 2-ри да свикате семейния съвет, да организирате събрания и да работите екипно. Влезте в нова среда и създайте своя група по интереси. На 3-ти до обед имате повече шансове, след това ще работите за някой друг. Чака ви натоварен и рисков уикенд.28-и започва с отговорности и трудности в общуването, но до вечерта намирате своята ниша, организирате работа и пътувания и прекарвате добре. Приключете ремонти. Посетете място, което ще ви зареди. Неделният ден се свързва с източника на сила, който всеки може да намери и подсъзнателно знае къде се намира. Вечерта обръща палачинката, получавате неприятни знаци и за следващите два дни се очертават натоварващи и тежки за вас моменти. 30-и изисква повече усилия от родените в първата декада. Нищо няма да ви се даде даром, внимавайте да не продадете евтино идеите и талантите си. Ако не сте добре подготвени, ще ви изместят от важен пост и поле на дейност. 31-ви носи повече проблеми за родените в третата декада. Направете жест, зарадвайте някого, а друг обгрижете, както го разбирате. Ден на сърцето и сърдечните работи. Ще си поплачете и дано е от радост. И на 1-ви изискванията към вас ще са максимални. Ще ви затрудняват близки и родини, а и на работното място неприятностите ще никнат като гъби. В края на работното време се справяте с проблемите и в следващите два дни може да постигнете максималното в позицията, в която се намирате. За 2-ри организирайте съвместни участия и публични изяви. Ще намерите кой да ви замества или работи наравно с вас. На 3-ти конкуренцията е убийствена, но до вечерта взимате своето.Дори и да започнете в съботния ден с проблеми, до вечерта ще овладеете ситуацията, ще удовлетворите исканията на близките и ще намерите тази линия на поведение, която обезпечава и удовлетворява всички. Символ на деня е фонтанът от преливаща енергия. Отнесете се подобаващо към ремонтите и благоустройствените дейности, с които ще направите живота на близките по-уреден и комфортен. Ако в неделя започнете да правите нещо несъзнателно, продължете в тази посока. Спазвайте семейните традиции. 30-и ще даде старт на нови проекти, които ще ви направят актуални на работното място. Бъдете в час с изискванията на момента. Имате два успешни дни, в които може да постигнете максималното, да си извоювате повишение и да спечелите конкурс. Кандидатствайте по спонсорски програми. 31-ви е ден свързан с благотворителността, дайте и ще получите. Уредете си среща на четири очи с хора, които могат да ви бъдат от полза. Не връщайте някой, който ви моли за услуга. Пренасочете го, ако сами не можете да му помогнете. 1-ви носи объркване в плана за родените в първата декада. Не се предоверявайте, не теглете кредити. 2-ри е ден, в който конкурентите ви може да се обединят. Не е изключено да загубите поръчки и финансиране. Вечерта ограничете претенциите. В петък следобед ще имате печалби и късмет.Изчакайте, не бързайте сутринта в събота, за да не си създадете допълнителни проблеми и да си затворите някои пътища. Към обед навлизате в един от силните си и успешни периоди. Чакайте гости и гостувайте. Посетете приятно и релаксиращо място. Душата ви се отваря за нуждите ви и за желанията на близките. Луната е във Водолей в този уикенд, но в негативен аспект с Меркурий и Слънце. Опитайте да преобърнете в своя полза това, което се оказва пречка и преграда. Мотото на 30-и е „корона на хребета на планината”. Чакайте награди за добре свършената работа. Добре е да направите промоции и да представите продуктите на труда си. Рекламирайте се по всички възможни начини. 31-ви ще ви донесе щастливи мигове в едно и изпитания в друго. И като съберете плюсовете и минусите, ще се окаже, че пак сте на печалба, защото сте били с точните хора и сте получили удовлетворение на амбициите и стремежите си. Участвайте в благотворителни изяви, дайте и ще получите. На 1-ви към обед тече програма за обсебване. Не се съгласявайте с неща, които подсъзнателно не приемате. Не подписвайте договори. Каквото отложите за следобед или за 2-ри, ще ви даде предимства и възможност да извлечете ползи. На 3-ти, ако не захапеш, ще те захапят. Харчовете се увеличават. Чака ви тежък уикенд. Ще давате, а насреща малко ще получавате.На 28-и може и да не започнете добре, но ще завършите деня доволни от свършената работа, на приятно и релаксиращо място. Навлизаме в период на съзидание и градеж. Задвижете и приключете ремонти. Преустроявате по нов начин дома и работното място. Неделният ден сменя часовото време и личните ни приоритети. Обърнете се към по-духовни занимания. В понеделник може да се събудите с блестяща идея и във вторник вече да работите за нейната реализация. Луната е във вашия знак в съвпад с Нептун, планетата на творческото вдъхновение. 31-ви е денят на сърцето и сърдечните работи, на благотворителността и желанието да се подкрепим взаимно. Ще получите помощ, на която не сте се надявали, а тази, която очаквате, ще ви зарадва двойно. Ще има за какво да почерпите в този ден. Дайте всичко от себе си и ще се радвате на щастливи мигове. На 1-ви проблемите ще са повече за родените след 15 март, които може да попаднат в капан за наивници. Луната преминава през градусите на обсебването. Внимавайте с лекарства, алкохол и стимуланти. Контролирайте се психически и не позволявайте да ви изнудват. Вечерта е добре за екипни мероприятия, а на 2-ри създайте или влезте в нов екип и група по интереси. Ако не парадирате много и тихо си гоните целта, на 3-ти следобед ще имате печалби, докато другите губят. Внимавайте, апетитите са огромни.\n\n\n                    ", "date": "2017.10.28", "title": "Седмичен хороскоп за 28 октомври – 3 ноември"}
{"url": "http://www.monitor.bg/a/view/47031-%D0%9C%D0%B8%D1%81%D1%82%D0%B5%D1%80%D0%B8%D0%B8-%D0%B8-%D0%BF%D1%8A%D0%B7%D0%B5%D0%BB%D0%B8-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D1%81%D0%BA%D1%83%D0%BA%D0%B0%D1%82%D0%B0/", "text": "Над 50 адреса в София ни подканват „Избягай от стаята“\n                    Стая, пълна с мистерии, предизвикателства, които непрекъснато тестват сръчността на сивите ви клетки и най-добрите ви приятели. Ако не сте се сетили, намирате се в особено популярните през последните години Escape Rooms. Манията, която все по-настойчиво се промъква като основен източник на забавление за няколко поколения, все по-умело се настанява и на софийските улици, където вече можете да избирате от над 50 отправни точки.Всичко започва... от интернет пространството. Противно на очакванията, играта „Избягай от стаята“ преобръща тенденцията на технологизиране дори на чисто човешкото общуване, и „оживява“ от виртуалното пространство. Онлайн играта бе пословична сред децата на 90-те, които ежедневно „висяха“ с часове в сайтове като dechica.com в опит да се „отключат“ и да „избягат“ от тясната стая, като разбулват мистерии и редят пъзели. Уви, в реалната версия имате на разположение само около 60 минути. Добрата новина все пак е, че гърба ви пазят поне още няколко души. Отборната игра – именно в това се крие разковничето на всяка действителна Escape Room. Това е и причината тя да е толкова оборотна не само сред единиците, които са виждали нейния онлайн предшественик. Цялото приключение обикновено ще ви струва между 60 и 120 лв. в зависимост от броя на участниците в отбора ви.в разработването на real-life играта в България са Dextrophobia rooms. За създаването на подобен ентъртейнмънт пункт и на родна територия основателите черпят вдъхновение от реализиран вече такъв проект в Унгария. Прочели за веселяшкото преживяване в списание и хоп – отишли да си търсят късмета в мистериозната стая зад граница. Макар да признават, че унгарското пресъздаване на интернет играта не е било сред най-добрите, те се захващат с каузата да предоставят възможност и на редовия българин да си блъска главата в загадки за забавление. Към днешна дата Dextrophobia rooms разполага с общо четири стаи, една от които се разпростира в Банско и работи единствено в рамките на зимния туристически сезон. „Името на фирмата не е свързано с жанра на играта. От декстрофобия страдат тези, които се страхуват от всичко, което се намира в тяхно дясно. Кореспондира обаче с дизайна на първата ни стая, където като влезеш, общо взето всичко ти се намира от тази страна. Плюс това названието ни е и един вид и игра на думи – dexterity на български означава „сръчност“, разказват Петър Костов и Мариела Левиева - двама от седмината създатели на Dextrophobia rooms.И ако веднъж вече сте били на територията на DR, то не се свенете да посетите и останалите попълнения на „репертоара“ им. Всяка стая, независимо от кого е стопанисвана, носи различна магия със себе си. Преживяването, историята, залегнала в основата на цялостната мистерия, също винаги се менят.„При мен е играла група, която се състоеше от внучка, майка и баба. Това са три поколения, вкарани в една игра, като накрая всички останаха много доволни“, хвали се Левиева. За чуждестранните играчи пък DR е подготвил варианти на пъзелите и на английски език.Отговорът се крие в друга нашумяла „верига“ стаи в София. Представяме ви Room 66, които превърнаха бившата квартира на знаменития ни актьор в пъстър център за забавление. Любопитен факт за повечето подобни помещения всъщност е, че външният им вид по никакъв начин не напомня, че вътре се простира escape room. Вместо да залагат на крещящи реклами, способни да ви заслепят дори в колата докато изчаквате на кръстовището наблизо, създателите залагат на интересни сценарии, аудио- и визуални ефекти, които да подсилят усещането, че сте попаднали под шапката на модерния Индиана Джоунс. „Втора година сме на този адрес и вече сме една от най-популярните и търсени стаи за игра в София“, доволни са идейните двигатели на Room 66. Те преобразиха целия апартамент, в който преди години Парцалев е репетирал ролите си, а днес неговите вещи са пренесени в музея на родния му град Левски.Квартирата на актьора, който завинаги ще остане в сърцето на българските киномани с ролите си във филми като „С деца на море“, не е единственото място, на което ще намерите стая под щампата на Room 66. Създателите обаче съветват – за да изпитате удоволствието от разрешаването на загадките и пъзелите, посетете първо стаята им на „Цариградско шосе“, или иначе казано – бившия дом на Парцалев. След като почувствате пристрастяването пък се отправете към второто им помещение, където ще се срещнете с мистерии, вдъхновени от действителни събития.И за двата центъра обаче има препоръчителен родителски контрол за лица под 17 години. Малчуганите, навършили вече 13, могат да участват, но в отбора им задължително трябва да има поне един възрастен. Единствено тук пък времето ви за бягство от стаята е 66 вместо 60 минути, откъдето произлиза името на компанията. Относно сложността на загадките си пък основателите намигват: „Ако имате каквито и да било притеснения, че няма да се справите, или че ще се изложите - забравете ги. Ние, създателите на Room 66, сме си откровено тъпички, така че едва ли ще успеете да ни засенчите...“Това е сред най-новите иновации в сферата, която направи своеобразния си дебют през лятото. Авторите отново са Room 66, а както вероятно предполагате, атракцията няма да се осъществява през студените дни. Все пак надали е приятно да напрягаш мозъчните си клетки, докато те са на замръзване. Проектът носеше наименованието „Филмирай се в парка“, а терен за него даде Борисовата градина. Ние пък вече нямаме търпение за следващото му издание догодина.В списъка ни с колоритни примери за „Избягай от стаята“ на територията на София попада несъмнено и Questhouse. Именно тяхно дело е забавлението, което те условно наричат „Лудостта на гения“. „Велик човек си, но си неразбран? Възприемаш света в друго измерение или живееш в твой затворен свят? Видял си гравитационните вълни 120 години преди да докажем, че съществуват ? Не само си ги видял, но си ги нарисувал. Гений ли си или просто луд? А може би и двете? Избягай от лудостта - бъди гений!“, така екипът анонсира подготвеното от тях преживяване. От 2015 г., когато е създадена стаята, през вратите й са преминали над 700 отбора от общо около 4000 ентусиасти.За тези от вас, които се затрудняват да си намерят екип от запалянковци за „Избягай от стаята“, или искат да опреснят справочника си за интересни помещения, на помощ идват Фейсбук групите. Сред най-популярните от тях е „ESCAPE ROOM фенове - група за споделено заключване“, която вече наброява от над 700 членове. Освен да си вдъхват кураж преди поредното приключение, участниците не пропускат да се предизвикват и със задачи, присъщи на този вид забавление. Доколко това ще ви помогне, ако сте начинаещ в „занаята“ обаче, ще разберете едва на терен, където със сигурност ще трябва да подпишете декларация, че няма да издавате никакви подробности от преживяването си в стаята. В противен случай бихте унищожили основното гориво на новата мания, а именно – мистерията. Сред най-новите мании сред тийнейджърите във Великобритания и Западна Европа е бягането от вкъщи. Макар тенденцията да е повече от притеснителна, младежите приемат действията си на игра, според правилата на която трябва да изчезнат за 48 часа без да оставят никакви следи. Основната цел на изправящото коси забавление е въпросните участници да бъдат споменавани възможно най-често в социалните мрежи. „Ключова роля тук играе възрастта. Неслучайно подобни игри са популярни сред подрастващите. Именно на тези години освен вниманието на родителите, младежите имат нужда и търсят начини да изразяват себе си\", обяснява психологът Христо Монов.Манията се заражда от Фейсбук под формата на „48-часовото предизвикателство“. „Децата се състезават. Това е просто извратено. Притеснението и болката, на които беше подложено семейството ни, са неописуеми“, категорична бе майка на тийнейджър, включил се в абсурдната игра. Тя признава, че въпреки страданията им, синът така и не изразил съжаление за постъпката си. Проверка на „Монитор“ в социалните мрежи установи, че към момента подобни групи, окуражаващи младежите да се крият от родителите си, не съществуват. Вероятно причината за това се крие в проверките, стартирани от Фейсбук, след няколко оплаквания против играта.\n\n\n                    ", "date": "2017.10.28", "title": "Мистерии и пъзели на бунт срещу скуката"}
{"url": "http://www.monitor.bg/a/view/5457-%D0%91%D0%B8%D0%B9%D1%82%D1%8A%D0%BB%D1%81-%D1%81%D0%B5-%D0%BF%D1%80%D0%B5%D0%BA%D0%BB%D0%B0%D0%BD%D1%8F%D0%BB%D0%B8-%D0%BF%D1%80%D0%B5%D0%B4-%D0%BC%D1%83%D0%B7%D0%B8%D0%BA%D0%B0%D1%82%D0%B0-%D0%BD%D0%B0-%D0%99%D0%BE%D0%B0%D0%BD-%D0%9A%D1%83%D0%BA%D1%83%D0%B7%D0%B5%D0%BB/", "text": "\n                    Легендарните музиканти  от „Бийтълс“ са познавали и са се прекланяли пред  музиката, написана от Йоан Кукузел и изпълнявана от някогашния ансамбъл за църковнославянско пеене на негово име, разказа в Стара Загора създателката на състава през далечната 1966 година Таня Доганова – Христова.Някогашната изпълнителка от детския хор „Бодра смяна“ и дългогодишен редактор и автор на документални филми, сред  които и „Ангелогласният“, в момента работи над своя мемоарна книга. В нея тя възнамерява да събере неизвестни до сега на широката общественост подробности за началото на дългия път, който извървява ансамбълът през десетилетията, когато църковното пеене е било в разрез с държавната атеистична политика.Самата Христова споделя, че я приели за член на някогашната БКП без дори да подава молба, а за пръв и последен път видяла червената си книжка в деня, когато заявява, че напуска Партията през 1986-а. А взела решението за напускането като научила, че й е наложено наказание само седмица, след като е била удостоена с отличието на парижката катедрала Нотр Дам, където ансамбълът изнесъл блестящ концерт.През същата тази 1986-а Христова била посетена на два пъти от бийтълсите, които останали във възторг от концерта на „Йоан Кукузел“ в лондонската зала \"Албърт Хол\".При нея ги довел тогавашното културно аташе в посолството ни Филип Боков.В срещата присъствали трима от легендарната четворка, те споделили възхитата си от чутото в залата и дори предложили да запишат нещо заедно. На първата среща Таня Христова им подарила плоча със записи на току-що изгрялата българска група „Траяна“, създадена от композитора Кирил Тодоров в Стара Загора.„Нямах плоча със записите на „Кукузел“ и затова им дадох записите на „Траяна“. Какво беше изумлението ми, когато два дни по-късно тези музиканти със световна слава дойдоха отново, за да ми кажат, че плочата е невероятна. Че подобни изпълнения не са чували през живота си и, че тези изпълнители на всяка цена трябва да бъдат представени по цял свят!“, припомня навършилата наскоро 80 години Таня Христова, която взе участие в двудневна научна конференция под наслов „Историческото наследство на Стара Загора, Тракия и Балканите“ .„За голямо мое съжаление малко след втората среща с „Бийтълс“ последваха серия от наказания. „Йоан Кукузел“ беше закрит заради… религиозна пропаганда. Написах само едно писъмце до композитора Кирил Тодоров за оценката, която са дали бийтълсите за състава му, но така и нищо не последва за евентуално организиране на тяхно турне…“, с тъга в гласа припомни този уникален случай отпреди 31 години Христова.Кога мемоарите й ще видят бял свят Христова не смее да гадае. Въпреки напредналата си възраст тя продължава да работи над различни проекти, включително и по подреждането на уникалния архив, създаден с помощта на съпруга й, първият български китаист и преводач на Лао Дзъ - Ленчо Димитров. \n\n\n                    ", "date": "2017.10.28", "title": "Бийтълс се прекланяли пред музиката на Йоан Кукузел"}
{"url": "http://www.monitor.bg/a/view/13772-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%94%D0%B8%D0%BC%D0%BE%D0%B2-%D0%90%D0%BC%D0%B1%D0%B8%D1%86%D0%B8%D1%80%D0%B0%D0%BD-%D1%81%D1%8A%D0%BC-%D0%B4%D0%B0-%D0%BF%D1%83%D1%81%D0%BD%D0%B5%D0%BC-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D1%80%D0%B0%D0%BD%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D0%BD%D0%B5-%D0%BF%D1%80%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F/", "text": "\n                    Министърът на околната среда и водите Нено Димов обяви, че е амбициран да пусне системата за ранно предупреждение при наводнения, за да се минимализират щетите при бедствени положения като това в Бургаско.\"Метеоролозите правят прогнози и понякога тази прогноза може да бъде грешна. Затова се нарича прогноза. При всички положения голямото количество дъжд е една от причините за това, което се случи\" (б.а. - наводненията в Бургаско). Това каза пред Нова телевизия министър Димов.\"При всички положения, когато има жертви и толкова големи материални щети, е можело да се направи и още нещо\", допълни той.\"Амбициран съм да пуснем системата за ранно предупреждаване при наводнения. Тя е затворена от 2016 г, защото е попаднала в капана на обжалванията. Ако имаме тази система, при всички положения ще бъде по-добре. Щетите ще бъдат минимализирани\", каза още министърът.\"Основният проблем, който имаме в момента в Бургаско, е че депото за отпадъци не може да бъде използвано. То няма да може да се ползва в 9 общини в следващите 3 седмици до месец. Още вчера изпратих писмо до областния управител, в което му препоръчвам проект за решение отпадъците да се складират във временни депа\", обясни министър Димов.\"Ние виждаме, че такива неща се случват в цяла Европа. Със сигурност, когато има човешки жертви и големи материални щети, е можело да се направи още нещо. Затова искам да се въведе тази система за ранно предупреждаване. Но как предотвратяваме земетресения? Те също водят до такива щети\", допълни той. \n\n\n                    ", "date": "2017.10.28", "title": "Министър Димов: Амбициран съм да пуснем системата за ранно предупреждаване при наводнения"}
{"url": "http://www.monitor.bg/a/view/1167-%D0%9C%D0%92%D0%BD%D0%A0-%D0%95%D0%B4%D0%BD%D0%BE%D1%81%D1%82%D1%80%D0%B0%D0%BD%D0%BD%D0%BE%D1%82%D0%BE-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D0%B5-%D0%B5-%D0%BB%D0%B5%D0%B3%D0%B8%D1%82%D0%B8%D0%BC%D0%BD%D0%BE/", "text": "\n                    България зачита конституционния ред на Кралство Испания, върховенството на закона и принципите на правовата държава като основни ценности на Европейския съюз и на всички негови държави-членки. Подкрепяме запазването на териториалната цялост и държавния суверенитет на Испания, която е наш стратегически партньор и съюзник.Това се казва в позицията на българското външно министерство, след като Каталония обяви независимост, а Мадрид отне автономията на областта.Едностранното обявяване на независимост на Каталония не отговаря на условията за легитимност и нарушава принципите на правовата държава, както е видно от решенията на Конституционния съд на Кралство Испания, заявяват от ръководеното от Екатерина Захариева министерство.Изразяваме загриженост от възможна ескалация на напрежението в Автономната област Каталония на Кралство Испания. Призоваваме всички власти в страната към конструктивен диалог, отговорност и уважение към законността - за защита на стабилността, единството и сигурността на гражданите. Вярваме в способността на испанското правителството за справяне с тази трудна ситуация в съответствие с Конституцията на страната и със залегналите в нея принципи и основни права на гражданите. Стабилността и просперитетът на приятелска Испания са важни за България, за ЕС и за гражданите на Европа. Единството, диалогът, солидарността и сътрудничеството са пътят за справяне със сериозните предизвикателства, пред които са изправени Европа и светът, се казва още в позицията на МВнР.\n\n\n                    ", "date": "2017.10.28", "title": "МВнР: Едностранното обявяване на независимостта на Каталуния не е легитимно"}
{"url": "http://www.monitor.bg/a/view/52250-%D0%A1%D0%BD%D1%8F%D0%B3-%D0%B7%D0%B0%D0%B2%D0%B0%D0%BB%D1%8F-%D0%B2-%D0%9F%D0%B0%D0%BC%D0%BF%D0%BE%D1%80%D0%BE%D0%B2%D0%BE-%D0%B8-%D1%80%D0%B5%D0%B3%D0%B8%D0%BE%D0%BD%D0%B0/", "text": "\n                    Сняг заваля в курорта Пампорово. С новината се похвалиха ранобудни шофьори. За сега снежната покривка не е значителна, около 2 см, но продължава да вали.Температурата в курорта е 0 градуса по данни на Планинската спасителна служба.От областно пътно управление в Смолян предупреждават водачите да карат с повишено внимание, тъй като заради дъжда, който вали в цялата област, пътищата са мокри и хлъзгави. Няма въведени ограничения за движение.Сняг вали и в района на връх Перелик и във високопланински села, каквото е Солища.\n\n\n                    ", "date": "2017.10.28", "title": "Сняг заваля в Пампорово и региона"}
{"url": "http://www.monitor.bg/a/view/88332-%D0%9D%D0%B8%D0%BD%D0%BE%D0%B2%D0%B0-%D0%BF%D0%BE%D0%B8%D1%81%D0%BA%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8/", "text": "\n                    Свалянето на ГЕРБ от власт и предсрочни избори поиска лидерката на социалистите Корнелия Нинова в доклада си пред конгреса на БСП. Тя бе категорична, че водената от нея партия трябва да спечели мандата и да реализира следващото управление.„Една от стъпките за свалянето на ГЕРБ е вот на недоверие. Нека конгресът обсъди и реши кога да започнем разговори с другите партии и да внесем такъв, каза Нинова. - Веднага ще се намерят хора, които да кажат, че БСП иска да злепостави България в навечерието на председателството“, убедена е соцлидерката. Но цитира президента Румен Радев, че управляващите гледат на председателството като на омерта, която да гарантира сигурност в страната и легитимация навън. След което разкритикува премиера Бойко Борисов за външнополитическото му поведение.Нинова предложи на конгреса да потвърди решението на Националния съвет да издигне Сергей Станишев за нов мандат начело на ПЕС.\n\n\n                    ", "date": "2017.10.28", "title": "Нинова поиска предсрочни избори"}
{"url": "http://www.monitor.bg/a/view/31634-%D0%A9%D0%B5-%D0%B8%D1%81%D0%BA%D0%B0%D0%BC%D0%B5-%D0%BF%D0%BE%D0%BC%D0%BE%D1%89-%D0%BE%D1%82-%D0%95%D0%A1-%D0%B7%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D1%89%D0%B5%D1%82%D0%B8%D1%82%D0%B5-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE/", "text": "\n                    България ще поиска помощ от ЕС за преодоляване на щетите от наводненията в област Бургас веднага, след като бъдат готови общините с пълния опис на щетите на засегнатата инфраструктура. Това заяви Ивелина Василева, народен представител от Бургаски избирателен район от листата на ГЕРБ и бивш министър на околната среда, цитирана от агенция \"Фокус\". Междувременно правителството реши да отпусне на региона 1 млн. лв. Към момента щетите от наводненията през седмицата се оценяват на 4 млн. лв.Това, което се извършва от комисиите на двете общини, са опис на щетите със съдействието и на държавните институции, АПИ, областна управа, за да се направи необходимото да се стартират процедурите по осигуряване на финансови средства за възстановяване на щетите, обясни Василева.Тя обясни, че има конкретни изисквания, заложени от Европейската комисия, за осигуряване на средства от фонда \"Солидарност\", които са свързани с обема на финансовите средства, които са необходими, за да се възстановят щетите. Разбира се след като бъдат готови общините с пълния опис на щетите на засегнатата публична инфраструктура ще има и съдействие от страна на Министерството на регионалното развитие и благоустройството, за да се види дали могат да бъдат осигурени средства от Европейския фонд \"Солидарност\", коментира Ивелина Василева.Тя добави, че незабавно са предприети действия и на национално ниво с осигуряване спешно на 1 млн. лв. за двете общини и бюджет, който ще бъде осигурен по линия на Междуведомствената комисия при бедствия и аварии, за да бъдат подпомогнати общините при справянето с тези щети и последствия от бедствието.Междувременно АПИ е започнала и работа по мобилизация на екипите за възстановяване на пътната инфраструктура, част от националната инфраструктура.Днес доброволци и служители на БЧК от Бургас и от централата в София предоставят хранителни и хигиенни пакети, вода, дрехи, одеяла, спално бельо и възглавници на най-пострадалите от наводнението жители на с. Ливада, Бургаска област. Екипи на БЧК продължават и оценяването на щетите и нуждите на засегнатите от бедствието.Националната дарителска кампания, която за два дена набра сумата 71 409 лв., продължава. Всеки може да помогне чрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС. Пари може да се преведат и на банковата сметка на БЧК: BG29UNCR70001506750406, UNCRBGSF както и чрез on-line дарения на сайта на организацията.\n\n\n                    ", "date": "2017.10.28", "title": "Ще искаме помощ от ЕС за възстановяване на щетите в Бургаско"}
{"url": "http://www.monitor.bg/a/view/70861-138-%D1%81%D1%82%D0%B0%D1%80%D0%B8-%D0%BA%D1%8A%D1%89%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D1%81-%D1%83%D0%BA%D0%B0%D0%B7%D0%B0%D0%BD%D0%B8%D1%8F-%D0%B7%D0%B0-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5/", "text": "\n                    138 стари сгради са получили указания за аварийно укрепване, съобщиха от дирекция „Архитектура, градоустройство и устройствено планиране“ в Община Варна. За 29 недвижими културни ценности са издадени заповеди от кмета, задължаващи собствениците да извършат в определен срок укрепителни, ремонтни и други дейности. Собствениците са на различен етап по изпълнение на предписанията и изготвяне на необходимата проектна документация.Информацията за резултатите от проверките за изпълнение на указанията периодично се предоставя на Министерство на културата, в чиито правомощия е да предприеме необходимите административно-наказателни действия. През февруари 2015 година общината внесе в Министерството предложения за деклариране на 157 сгради като недвижими културни ценности. До момента са извършени 4 огледа от експерти от Националния институт за недвижимо културно наследство, които трябва да одобрят предложените сгради.С оглед съхраняване на старинната градска архитектура, oбщина Варна и ВСУ „Черноризец Храбър“ проведоха две инициативи през пролетта - архитектурно заснемане и обследване на структурата на обекти, недвижими културни ценности, в които Община Варна притежава собственост и Международен архитектурен конкурс „Реставрация и устойчиво строителство“. Представен бе пилотен проект на жилищна сграда на бул. „Приморски“ № 117 за консервация, реставрация и устойчиво строителство на недвижимото културно наследство в централната градска част на Варна.\n\n\n                    ", "date": "2017.10.28", "title": "138 стари къщи във Варна с указания за аварийно укрепване"}
