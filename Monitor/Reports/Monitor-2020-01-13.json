{"url": "https://www.monitor.bg/bg/a/view/dyrjavata-prodade-cenni-knija-pri-otricatelna-dohodnost-185731", "text": "На проведения днес аукцион на вътрешния пазар са били пласирани държавни ценни книжа за 200 млн. лв. съвкупна номинална стойност, съобщи Българска народна банка (БНБ). За първи път в историята на българския дългов пазар при отрицателна доходност правителството успява да продаде ДЦК. Постигнатата среднопретеглена доходност по петгодишните държавни ценни книжа падна до -0.11%. Това означава, че държавата ще получи заплащане, за да работи с парите на инвеститорите. Най-много държавен дълг са купили банките – 64%, следвани от застрахователните дружества – 26.5% и пенсионните фондове – 9.5%. За първи път в този матуритетен сегмент е постигната отрицателна доходност, като спредът спрямо германските федерални облигации със сходен остатъчен матуритет е в размер на 38 базисни точки. Лихвеният купон по облигацията е едва 0.01%, който също е рекордно нисък. Общият размер на подадените поръчки е достигнал 497.25 млн. лв., което съответства на коефициент на покритие от 2.49. Той показва изключително силен интерес от страна на институционалните инвеститори към българския вътрешен дълг. Датата на плащане за одобреното количество е 15 януари 2020 г.", "date": "2020.01.13", "title": "Държавата продаде ценни книжа при отрицателна доходност"}
{"url": "https://www.monitor.bg/bg/a/view/tol-taksite-za-masovija-tejkotovaren-trafik-shte-sa-mejdu-3-i-7-st-na-km-185726", "text": "Тол таксите за масовия тежкотоварен трафик – с тегло между 3,5 т и 12 т, ще са от 3 до 6 ст. на километър за автомагистрали и между 4 и 7 ст. за първи клас пътища в зависимост от емисионния клас на превозното средство. Това предвижда новият проект за изменение и допълнение на Тарифата за таксите, които се събират за ползване на републиканската пътна мрежа, публикуван днес за обществено обсъждане. Тарифите, по които ще се събира тол за изминато разстояние по републиканската пътна мрежа от 1 март, са предложените от браншовите транспортни организации. На срещата на 10 януари с представители на транспортния бранш при премиера Бойко Борисов беше решено тол системата да бъде пусната в търговска експлоатация за превозните средства над 3.5 т от 1 март 2020 г. Тя ще стартира с такси за автомагистралите и първи клас пътища (около 3 100 км). След три месеца търговска експлоатация на тол системата анализите ще покажат дали с по-ниски тарифи и редуциран обхват, приходите, които държавата очаква от тол такси, ще бъдат същите като вече заложените в бюджета. Ако те са по-малко, ще се разгледа актуализиране на тарифите. От обхвата на тол системата са извадени освен третокласните, и второкласните републикански пътища. Така след 1 март т.г. около 17 000 км от около 20 000 км републиканска пътна мрежа ще бъде безплатна за товарните автомобили над 3,5 тона. След старта на тол системата на 1 март тези превозни средства няма да плащат винетка за пътищата извън обхвата на толуваните. Размерът на тол таксите е обвързан с екологичната категория на превозното средство, както и с класа на пътя, за който ще се дължи - автомагистрали и първи клас. Стойността ще се изчислява на изминат километър като всяко навлизане в тол сегмент ще се приема за пълното му изминаване. Товарните автомобили с тегло между 3,5 т и 12 т и с най-високите еко класове Евро V, Евро VI или EEV ще плащат по 3 ст. на километър на автомагистрала и 4 ст. на километър за първокласните пътища. За тези с емисионен клас Евро III или Евро IV тарифата ще е 4 ст. на километър за автомагистрала и 5 ст на километър за първи клас пътища, а за тези с най-ниската екокатегория – клас Евро 0, I или II – 6 ст. и 7 ст на километър, съответно за автомагистрала и първи клас пътища. Тежкотоварните автомобили с тегло над 12 т и с две или три оси ще плащат в зависимост от емисионния си клас между 6 ст. и 11 ст. на километър за автомагистрали и между 5 ст. и 10 ст. на километър – за първи клас пътища. Камионите с тегло над 12 тона, с четири и повече оси ще плащат в зависимост от емисионния си клас между 11 ст. и 20 ст. на километър за автомагистрала и между 10 ст. и 19 ст. – за първи клас пътища. Тарифата за автобусите над 12 тона ще е една и съща за автомагистралите и първокласните пътища - от 2 ст. до 4 ст. на километър в зависимост от екокатегорията. Автобусите с тегло до 12 т, с емисионен клас Евро V, Евро VI или EEV тона ще плащат 1 ст. за автомагистрала и първи клас пътища, а тези с емисионен клас Евро III, Евро IV, Евро II, Евро I или Евро 0 - 2  ст. на километър за автомагистрали и първи клас пътища. За ползване на платената пътна инфраструктура от пътни превозни средства с тегло над 3,5 т, използващи като единствен източник алтернативно гориво, тол таксата ще е в размер на 50 на сто от стойността, определена за съответния вид автомобили и за категория ЕВРО VI, EEV. Срокът за събиране на предложения по проекта на тарифата е до 12 февруари 2020 г.", "date": "2020.01.13", "title": "Тол таксите за масовия тежкотоварен трафик ще са между 3 и 7 ст. на км"}
{"url": "https://www.monitor.bg/bg/a/view/vseki-peti-daskal-pred-pensija-temata-185729", "text": "Всеки пети преподавател в училище или детска градина у нас е в предпенсионна възраст, показват данни на Националния статистически институт. През миналата учебна година педагозите на възраст между 55 и 59 години са били 15 755 от всички 82 347 учители, директори и зам.-директори с преподавателска заетост в образователните институции у нас. Най-голяма част от тях са били в общообразователните школа – 10 061, където са преподавали и най-много от даскалите – 50 846. В детските градини пред пенсия пък са били 3647 учители, докато в професионалните училища са 2152, показват още данните на НСИ към края на април 2019 г. Голяма е бройката и на учителите, които през миналата учебна година са навлезли в пенсионна възраст - 9730. От навършилите 60 или повече години педагози 6020 са преподавали в общообразователните училища, 2606 в детските градини, а 1104 в професионалните гимназии. Според председателя на Синдиката на българските учители Янка Такева обаче няма да има училище у нас, което да закъса за преподаватели. Причината е, че за последните четири години младите педагози у нас са скочили четворно. Тогава те са били едва 4%, докато сега учителите на възраст до 35 години в класните стаи са 16%, отбеляза Такева, като се позова на проучване, направено от синдиката сред 83 000 педагози у нас. Според данните на НСИ пък за миналата учебна година младите педагози са били малко над 10 000. Най-много от тях са на възраст между 25-29 години – 5558. Педагозите, които са между 30 и 34 години пък, са били 3430. Прясно завършилите и току-що включилите се в учителския занаят са били 1267, като те са били на възраст до 25 години. Ръст с още 5% на младоците в училищата очаква председателят на Синдиката на българските учители. Такева открои три причини, които привличат младите учители в класните стаи. Първата от тях е увеличението на учителските заплати. От тази година стартовото заплащане на млад учител е 1085 лв. Това е увеличение със 165 лв. спрямо 2019-а, когато заплатите на току-що стартиралите педагозите бяха 920 лв. „Ръстът в заплащането трябва да се отчете. В бюджетната прогноза за следващите две години също са заложени по-високи заплати и тази тенденция привлича повече млади хора да влязат в образователната система“, коментира Такева. Според нея вторият фактор за привличането на младите кадри към класните стаи са модерните технологии, с които те работят. Таблетите, проекторите и модерните дъски, с които могат да направят по-увлекателен учебния процес, подпомагат мотивацията им. 600 школа били обзаведени с модерни технологии за миналата учебна година, а нови 1400 предстои да бъдат тази, посочи Такева. Модерната инфраструктура пък е третият фактор, който мотивира младежите от студентските скамейки да се насочат към класните стаи. Учителската професия продължава да бъде по-чест избор сред жените, показва още националната статистика. Едва 17% или малко над 10 000 от педагозите в класните стаи са мъже. От тях 7404 са в общообразователните училища. Най-голяма част от тях преподават на учениците от 5-ти до 7-ми клас – 3735, а най-малко са началните учители мъже – 1263. В професионалните гимназии пък представители на силния пол са близо 1/4 от преподавателите. От всички 11 702 педагози, които учат на занаят учениците, 3108 са мъже. Американски специалист ще пристигне напролет у нас, за да изнесе уроци на българските си колеги от училищните занимални. Обучението, което е по инициатива на Синдиката на българските учители (СБУ), ще се осъществи през април. Американският специалист ще направи демонстрации как протича обучението в занималните в Щатите и по-какъв начин може да се подобри целодневната организация у нас. Според председателя на СБУ Янка Такева трябва да бъде направена промяна в самоподготовката на учениците и те трябва да имат по-голяма свобода при планиране на свободното си време. В 1787 училища от всички 1920 в страната, в които има деца от първи до седми клас, са сформирани групи за целодневно обучение, сочат данни на просветното министерство. С написани домашни вкъщи се прибират 244 426 малчугани от всички 436 010 в начален или прогимназиален етап. Това означава, че всяко трето хлапе не посещава занималня. Липсата на класни стаи е основната причина понякога желаещите да се включат в целодневни обучение да са повече от възможностите на дадено училище. В по-горните класове пък родителите не записват децата си за занималня, тъй като хлапетата посещават различни спортни занимания, уроци по езици, пеене, танци. В област Велико Търново има сериозен наплив за учители след увеличаването на размера на заплатите, съобщи шефката на образователния инспекторат Розалия Личева. Средно за едно обявено свободно учителско място кандидатстват по 5-6 специалисти. Най-голям е броят на кандидатите за учители по психология, като в някои училища броят на мераклиите за едно място достига до 20 човека. Кандидатите за чуждите езици са по 5-6 за място. Голям е напливът и към началните учителски места. Малко по-малко са желаещите за преподаватели по точни науки и най-вече математиката. Сред най-нетърсените учителски места са и тези по специалните предмети, като архитекти, агрономи и др. Допреди няколко години за завършилите английска филология или информационни технологии бе немислимо да се \"затрият\" и да стават \"нископлатени даскали\" за 700 лв. Сега, след увеличението на заплатите обаче, все повече висшисти от тези направления вече предпочитат учителското поприще пред кариерата в IT собствена или чужда фирма.", "date": "2020.01.13", "title": "Всеки пети даскал пред пенсия (ТЕМАТА)"}
{"url": "https://www.monitor.bg/bg/a/view/specslujbite-reshavat-koj-da-se-ohranjava-a-ne-dnevnik-i-kapital-185730", "text": "Промените в Закона за НСО са продиктувани от ангажимента, който пое председателят на ДПС г-н Мустафа Карадайъ във връзка с дебата за службата. Беше задаван многократно въпросът за охраната на г-н Ахмед Доган, на г-н Делян Пеевски - колко струва на данъкоплатците. И колите, и техниката, всичко е закупувано и от почетния председател, и от охраняваните колеги, а не от НСО. Само заплатите са от службата, тъй като няма как да бъдат от нас. Сега внасяме законопроект, с който казваме, че една част от охраняваните лица, ако се налага да бъдат пазени, а това се решава от специалните служби, тогава тези хора да заплащат за охраната. Тези разходи трябва да бъдат определени от министъра на финансите по предложение на началника на НСО. Това е основното, което касае промяната. Ако се вгледаме извън тази промяна, в разпоредбите на закона, ни прави впечатление, че кръгът от лицата, които се охраняват, е строго определен. Мога да го нарека така: тримата големи - президент, премиер и шеф на НС. Там се включват още главният прокурор и вицепрезидентът и така лицата стават пет. Тези пет държавни фигури по задължение се охраняват, те дори нямат право да откажат охраната. Другият кръг охранявани лица са тези, за които има конкретна заплаха за живота им. Тя, разбира се, не се разглежда в редакциите на „Дневник“, „Капитал“ и „Медиапул“, или която и да е друга редакция. Тази конкретна заплаха се разглежда от длъжностните лица – шефа на ДАНС, шефа на НСО и главния секретар на МВР. Това са ръководителите на служби, които могат да преценят коя оперативна информация е достоверна. Те решават кой да бъде охраняван и няма как достъпът до тази информация да е публичен по никакъв закон за достъп до информация. Така отговарям и на неправителствените присъдружни организации на горепосочените медии, на подсъдимите Прокопиев и този и онзи, които се интересуват. В закона има и услуга - предоставяне на специализиран транспорт, който се дава на министрите, шефовете на големите съдилища, зам.-председателите на парламента и т.н. Но това не е точно охрана, а специализиран транспорт. Семействата на първите петима в държавата - президент, вицепрезидент, премиер, шеф на НС и главен прокурор, също могат да бъдат охранявани, не по принцип, а само ако има конкретна заплаха. Ако някой е бил охраняван от президентството или от МС или от другите извън закона, сега при прегледа на закона ще се види. Или си един от петимата, или членове на техните семейства, но само ако има заплаха. Специализираният транспорт се предоставя, но в списъка, да подчертая, не е президентството. Мога да кажа от личен опит, че в периода 1998-2001 аз бях охраняван, имаше заплаха, бяха извикан и ми казаха. Не е привилегия да те охраняват, никак не е приятно даже, не бих искал да ми се случи втори път.", "date": "2020.01.13", "title": "Спецслужбите решават кой да се  охранява, а не „Дневник“ и „Капитал“ "}
{"url": "https://www.monitor.bg/bg/a/view/razdadoha-1-8-mln-lv-za-rampi-i-asansiori-185705", "text": "1,8 милиона лева е раздало социалното министерство по Националната програма за достъпна жилищна среда за инвалидите, по която всеки човек с увреждане може да получи до 8 000 лева за преустройство на кола и до 100 000 лева за приспособяване на жилищна среда. Това показват данните на министерството, предоставени на „Монитор“. Националната програма стартира пилотно на 21 август 2019г., а проектните предложения по Компонент 1 „Достъпна жилищна среда” и по Компонент 2 „Лична мобилност” се събираха един месец. Целта на програмата е изграждането на съоръжения за хора с увреждания в съществуващи жилищни сгради и прилежащите им пространства, както и приспособяване и преустройство на лек автомобил и обучение за шофьорска книжка По време на кампанията миналата година са подадени 55 заявления с предложения по Компонент 1, както и 7 заявления с предложения по Компонент 2 или общо 62 проектни предложения на обща стойност 2,3 млн. лв. Те са подадени в 18 общини – Ардино, Бургас, Враца, Горна Малина, Дупница, Казанлък, Козлодуй, Кюстендил, Плевен, Пловдив, Поморие, Провадия, Сатовча, Силистра, Сливен, София, Трявна и Трън. Одобрени са 39 проекта на обща стойност 1,8 млн. лв., уточни Валерия Ботева – ръководител на проект „Красива България“ пред „Монитор“. По тях са изградени и монтирани общо 53 съоръжения за достъпна среда в жилищни сгради- 32 стълбищни подемника, 13 рампи, 6 вертикални подемника и 2 асансьора. По компонента за „Лична мобилност“ пък са монтирани 4 приспособления на лични автомобили, улесняващи хората с увреждания. Най-скъпи са проектите за асансьори за инвалиди, а цената им се покачва от броя етажи, на които трябва да спира съоръжението, обясни Ботева. Най-често пък се кандидатствало за стълбищни платформи, защото всички стари панелни блокове са недостъпни за инвалидите. Според Валерия Ботева, краткият срок за кандидатстване през миналата година не е позволил на всички желаещи да се включат. Тази година обаче програмата ще стартира през март и ще приключи 3 месеца по-късно, за да могат всички кандидати да успеят да изготвят проекти и да ги предадат. Очаква се да има повече проекти и съответно повече съоръжения в помощ на инвалидите. Сумата, която е предвидена за 2020 година отново е 2 млн. лв., уточни Ботева.", "date": "2020.01.13", "title": "Раздадоха 1,8 млн. лв. за рампи и асансьори "}
{"url": "https://www.monitor.bg/bg/a/view/papi-hans-s-rubrika-vyv-vechernoto-shou-na-b-tv-185702", "text": "Писателят Константин Трендафилов, по-познат в музикалните среди със своето алтер его Папи Ханс, е на път да се захване с още едно амплоа, научи „Монитор“. По неофициална информация, от bTV са решили да поканят изпълнителя на хитовете „Кекс“ и „Суперпалав“ в новото си вечерно шоу, което ще се излъчва на мястото на предаването на Слави Трифонов. Става въпрос за собствена рубрика на Папи, която той ще прави от мощния автомобил, с който се сдоби наскоро. Така 29-годишния пеещ поет ще обикаля нощна София с колата си, ще вози интересни хора и ще разказва драматичните им съдби. От телевизията се притесняват само дали той ще се сработи добре с новия водещ на вечерното шоу. До момента от bTV не са потвърдили официално нито едно от имената, които се завъртяха в публичното пространство. За стола на водещия се спрягат имената на актьора Башар Рахал, музиканта Орлин Павлов, Росен Петров, както и едно ново лице – стендъп комикът Николаос Цитиридис. В социалните мрежи коментират, че вече им е писнало от стари муцуни и се надяват да не цъфне някой до болка позната физиономия. Това обаче явно ще стане ясно в края на януари, когато ще стартира вечерното шоу.", "date": "2020.01.13", "title": "Папи Ханс с рубрика във вечерното шоу на bTV?"}
{"url": "https://www.monitor.bg/bg/a/view/1139-sluchaja-na-varicela-samo-za-sedmica-185710", "text": "1139 случая на варицела са регистрирани само за първата седмица след Нова година. Повечето за деца, но сред тях има възрастни хора. Това показват данните на Националния център по заразни и паразитни заболявания. Те са с 521 повече от последните седем дни на 2019-та. В същия период на миналата година те са били 856, което прави с 283 повече този януари. Новорегистрирани са и 50 случая на скарлатина, което е с 12 повече спрямо последните дни на декември. Между Коледа и Нова година през 2018 г. те са били 46. „При детските шарки има цикличност, при която между 5 и 8 години се стига до по-висока заболеваемост. В момента сме точно в такъв пик. Това коментира пред „Монитор“ главният здравен инспектор доц. Ангел Кунчев. След този период заболеваемостта спада за следващите 4 години, допълни той и поясни, че в пиковия период сме започнали да навлизаме в края на 2019 година. По думите му се очаква заболеваемостта да намалее към края на месец март, но като цяло високи стойности на шарките ще имаме още две години. „Скоро, до месец – два, родителите ще могат да ваксинират децата си срещу варицела. Една фирма вече е подала документи за вноса. На хората няма да им се налага да пътуват в Австрия и Гърция, за да имунизират малчуганите“, съобщи още доц. Ангел Кунчев. Според собствените му наблюдения между 10 и 15 процента от хората в големите градове се стараят да си я доставят от чужбина. Инжекцията обаче няма да влезе в задължителния имунизационен календар, а „В продължение на близо две години водим разговори с различни институции, организации, специалисти, педиатри, родители, но до консенсус за задължителност не стигнахме. Хората се безпокоят, че ако тя е задължителна, ще трябва да се вкарват в детския организъм още антитела“, поясни главният здравен инспектор. По думите му на срещите били изказани доста мнения „за“, но и много крайно отричащи задължителността на ваксината срещу варицела. Имало е дори идея ваксинациите да бъдат осигурени безплатно от държавата по програми на желаещите, подобни на тези за имунизация срещу ротавируса и рака на шийката на матката, но антиваксърските мнения са надделяли. Междувременно епидемиолози съобщиха, че пикът се очаква през втората половина на януари и началото на февруари. Според наблюденията им заболяването вече разширява и географията, и възрастовите групи. В София, Бургас, Сливен, Русе и Смолян вече има регистрирани случаи. Те са и от тип А, и от тип Б. Някои от пациентите в болниците са приети с усложнения. В момента у нас върлуват щамовете „Бризбейн”, „Виктория” и „Канзас”. Има и регистрирани случаи на пациенти с усложнения с менингит и енцифалит. „Рисковата възраст е между 1 и 5 години. Това са най-уязвимите деца, трима малки пациенти вече бяха лекувани в столичната Инфекциозна болница“, припомниха епидемиолозите. Заболяването започва внезапно с много висока температура – над 39 градуса и отпадналост.", "date": "2020.01.13", "title": "1139 случая на варицела само за седмица"}
{"url": "https://www.monitor.bg/bg/a/view/elizabet-vtora-blagoslovi-bjagstvoto-na-hari-i-megan-185727", "text": "Британската кралица Елизабет Втора благослови решението на Хари и Меган да се откажат от титлите. Това стана ясно след срещата по повода.  Кралица Елизабет Втора разпространи изявление, че се е съгласила да уважи желанието на внука си принц Хари и съпругата му Меган за по-независим живот след преходен период, съобщиха световните информационни агенции. \"Семейството ми и аз изцяло подкрепяме желанието на Хари и Меган да започнат нов живот като младо семейство - пише в изявлението на кралицата. - Макар и да предпочитахме те да останат в кралското семейство на пълно работно време, ние уважаваме и разбираме желанието им да живеят по-независимо като семейство, като останат полезна част от моето семейство\". В шестте изречения на изявлението думата семейство фигурира шест пъти, отбеляза Асошиейтед прес. През преходния период принцът и съпругата му ще живеят както в Канада, така и във Великобритания. В изявлението си кралица Елизабет Втора посочи, че е поискала окончателните решения да бъдат взети до дни. Тя подчерта също, че Хари и Меган не желаят да разчитат на обществени средства за финансиране на новия им живот. Елизабет Втора не използва в изявлението официалните титли на двойката - херцог и херцогиня на Съсекс. Кралицата определи срещата в имението Сандрингам като \"конструктивна\". На нея освен принц Хари присъства баща му принц Чарлз и брат му принц Уилям. Тримата принцове си тръгнаха от Сандрингам в отделни автомобили. Принц Хари предизвика криза в британското кралско семейство миналата седмица, като заяви със съпругата си, че искат да се откажат от задълженията си към него и да живеят в Северна Америка, където да си изградят \"прогресивна\" нова роля и финансова независимост.", "date": "2020.01.13", "title": "Елизабет Втора благослови бягството на Хари и Меган"}
{"url": "https://www.monitor.bg/bg/a/view/signal-za-bomba-oprazni-bolnica-v-plovdiv-185732", "text": "Сигнал за бомба наложи евакуация на болница в Пловдив. Обаждането на тел.112 съобщавало, че взривното устройство е поставено в подземен етаж на Университетската болница „Каспела”, съобщава NOVA. На място пристигнали екипи на полицията, които отцепили района. Наложило се е лекарите да изнесат с носилки трима души в много тежко състояние. По-късно станало ясно, че сигналът е фалшив. От ръководството на болницата се надяват час по-скоро да бъде открит автора на злоумишленото обаждане, тъй като и лекари, и пациенти преживели огромен шок.", "date": "2020.01.13", "title": "Сигнал за бомба опразни болница в Пловдив"}
{"url": "https://www.monitor.bg/bg/a/view/vyvejdat-standart-za-vissheto-po-pedagogika-185728", "text": "Обучението по педагогика, с което ще се подготвят бъдещите учители през следващите години, ще бъде по единен стандарт. Целта е той да бъде приложен във всички 12 факултета във вузовете у нас, които издават дипломи за педагози. Работната група, която ще изготви стандарта, ще стартира работа скоро, обясни пред „Монитор“ председателят на Синдиката на българските учители (СБУ) Янка Такева. Причината за въвеждането на стандарта е, че обучението на учителите не се осъвременява паралелно с учебните програми в училищата. Успоредно със стандарта до 2 години ще бъдат променени и учебните планове, по които се обучават бъдещите преподаватели. „Всеки университет трябва да преподава по най-модерните програми и хорариумите трябва да отговарят на приоритетите за образователната система у нас“, коментира Такева. Така и избираемите дисциплини ще бъдат усъвършенствани. Още от тази година в държавния бюджет са заделени 10 млн. лв за национални програми в сферата на висшето образование, като част от тях ще бъдат използвани за промяна на учебните планове, с които се подготвят педагозите. За да вземат диплома за учител и да получат образователна степен „бакалавър“, в момента студентите залягат над учебниците в продължение на четири години. При подготвянето на стандарта от образователния синдикат обаче ще предложат периодът за обучение да бъде увеличен и те да завършват като „магистри“, подобно на образователната система във Финландия. В тази насока са и първите приоритети на СБУ тази година. Промени в учебните планове на учениците също са сред целите на синдиката за 2020-а. Според Янка Такева трябва да бъде направено разграничение между начина, по който се обучават талантливите деца, и тези, които не показват добри образователни резултати. „Не е възможно 26 деца в клас да се обучават по един и същ начин, тъй като имат различни възможности“, обясни тя. Идеята на синдиката е за малчуганите, които показват по-ниски резултати в клас, да бъдат изготвени нови учебни програми, в които да е покрит минимумът от знания, който им е необходим, за да се справят добре в живота. Напредналите ученици пък ще продължат обучението си по сегашните програми, които са достатъчно разширени. Въвеждането на „стажант“ учители пък е третата идея, за която Янка Такева ще настоява. Така учителите с по-дълъг стаж ще имат възможност да проследяват как се справят току-що завършилите педагози и да ги напътстват какво трябва да променят в работата си. Такева обясни, че идеята за „стажант“ учители вече е била предложена при изготвянето на промените в Закона за предучилищно и училищно образование преди няколко години, но впоследствие е отпаднала.", "date": "2020.01.13", "title": "Въвеждат стандарт за  висшето по педагогика"}
{"url": "https://www.monitor.bg:443/bg/a/view/podozirat-otmyshtenie-na-bivsh-policaj-za-vzriva-s-2-jertvi-vyv-varna-obzor-185722", "text": "Две са жертвите на огромния пожар, предшестван от взрив, в жилищен блок във варненския квартал „Владиславово“ в 4,20 ч. вчера. Мощният взрив в апартамент на 4 етаж в блок 302 разбуди и докара до паника и ужас хората от крайния варненски квартал. Едното мъртво тяло е на 53-годишна съседка от същия етаж на взривения апартамент. Другото е овъглено до неузнаваемост, с ДНК-експертизи се установява самоличността. Все още не може да се каже със сигурност дали е на атентатора, каквито предположения има. Първоначалните подозрения са насочени към 66-годишният Веселин Димитров, който живеел в един от сринатите апартаменти, с жена на семейни начала. Причина да се изнесе от апартамента на жената е ограничителна заповед отпреди седмица, заради домашно насилие. Полицията издирва Димитров и любовницата му. На мястото на тежкото произшествие пристигна и окръжният прокурор на Варна Красимир Конов. От блока са изведени 18 души, които са с различна степен на обгазяване. Седем души са оставени за лечение във Военноморската болница във Варна. Сред евакуираните са четири деца, три от които на 2, 10 и 17 години и жена са настанени в болница с обгазяване, съобщи кметът на Варна Иван Портних, който бе на мястото на трагедията. Според лекарите, една жена е с по-висока степен на обгазяване, но няма опасност за живота й. Децата също са в стабилно състояние. От взрива и пожара напълно са унищожени два апартамента, със значителни материални щети е и трето жилище. Ще бъде възложено обследване на годността за обитаване на жилищния блок след палежа и взрива, казаха още от прокуратурата. Евакуацията на хората от блока продължи до сутринта, независимо, че пламъците бяха изгасени за около час. На петия етаж имало останала На мястото на тежкия инцидент имаше много екипи на пожарната, линейки на „Спешна помощ“ и полицията. Не е ясно какво точно се е взривило, тъй като предварителната версия за гръмнала газова бутилка беше опровергана от пожарникарите, които я изнесоха здрава. Другата версия е, че взривът е умишлено предизвикан от доскорошния обитател на апартамента, който живеел на семейни начала със собственичката на жилището, с която бил в конфликт. 66-годишният Веселин Димитров, който е бил забелязан да изнася багажа си, е бивш военен, а после станал полицай. От полицията е дисциплинарно уволнен през 1995 г. за корупция. Съседите казват, че бил странен и необщителен. Във варненски сайтове се появи и информация, че Димитров звънял в началото на миналата седмица и се оплаквал, че е разочарован от жената, с която живее от 24 години. Най-много му тежало, че той се е грижил за жената и сина й от предишен брак, дори успял да го изучи. Той се оплаквал през медиите, че е вложил много емоции и средства в тази връзка. След това обаче и дори пуснала жалба срещу него за домашно насилие. Димитров се чувствал отчаян от създадената ситуация. Чували са го да казва, че за него вече нищо няма смисъл, животът му е свършил и иска да се самоубие. Хората от блока и техни съседи разказваха за преживения ужас. „Жена ми каза, че нещо е гръмнало. Погледнахме - целият апартамент гореше. Със съседите от нашия вход взехме пожарогасители и започнахме да гасим огъня. Отидохме до 4-ия етаж да събудя всички хора. После дойде пожарната“, разказа един от живеещите в сградата. „Беше малко след 4 часа. Събудих се от страхотен трясък. Светнах лампата. Поглеждам - навсякъде мазилка, пушек. От коридора не мога да изляза. В кухнята, в банята. Навсякъде беше ужас“, разказа друг от съседите. Очевидецът Християн Иванов разказа, чул ужасен взрив и видял огромен пожар. „Набрах 112 и дойдох да видя с какво мога да помогна. После дойдоха пожарни и линейки. Пристигнаха и други хора от квартала, които са чули взрива на 2-3 километра и в „Кайсиева градина“ дори. Целият район около мястото на взрива и паркинга пред блока са засипани със стъкла, дограми и изкъртена тераса. Наложи се е разказа още Християн. Според живеещия в блока Иван Иванов, жена му и детето му са сред ранените при адския взрив. „Всичко се случи в 4,20 часа. Събудих се от як трясък. Аз помислих, че е земетресение, но щом станах видях, че навън има облаци дим. Казах на жената и детето бързо да напускаме апартамента. Щом отворих вратата, нахлу много дим и се отказах. Виках, крещях, а след време започнахме да се задушаваме и не ни достига въздух. Такъв ужас не бях преживявал никога. Жена ми и детето са в болница на системи. Аз съм добре“, казва мъжът. „Имаме две кучета – едното го спасиха, но другото не знам къде е. Нямам дрехи. Не знам кога ще ни пуснат по домовете ни“, каза още той. Окръжната прокуратура във Варна ръководи досъдебно производство по член 330, ал. 3 от НК за палеж с двама загинали и нанесени значителни материални щети. Досъдебното производство ще изяснява причините и обстоятелствата, при които е извършен палежът.", "date": "2020.01.13", "title": "Подозират отмъщение на бивш полицай за взрива с 2 жертви във Варна (ОБЗОР)"}
{"url": "https://www.monitor.bg:443/bg/a/view/spokojno-uchiteli-ima-i-shte-ima-185720", "text": "В последно време се създава някаква истерия около глада за учители в държавата. През следващите няколко години училищата щели да останат без преподаватели и няма да има кой да учи децата. Да, ама вдигат от януари заплатите им и се предполага, че напливът за тази професия ще да е небивал. Вдигат ги, с колко ги вдигат? Основната заплата на един млад току-що завършил учител става малко над 1000 лева. Той няма стаж, така че няма да получава пари и за прослужено време. Тогава, това висока заплата ли е? За някои да, за други – не толкова. Излиза, че не е кой знае каква мотивация да учиш, за да работиш нещо, което никой не цени. А и за да стигнеш до едни прилични чисти 1200-1300 лева, трябва да си с поне 30 години стаж и с поне няколко квалификационни степени. Само да напомня, че за придобиване на последните плащаш от джоба си, и то не малко. Критичните години за българското образование са 2020-2022 г., казват тези, които имат представа от средната възраст на учителите. Това са годините, когато трябва да се пенсионират родените през 1959-1961 г. А те били най-много сред преподавателите, твърдят същите хора. И какво ще правим тогава? Ами същото, което правим и сега. Едните си отиват, други идват на тяхно място. А откъде ще дойдат тези другите, е тресящият въпрос в държавата. От други училища, от университета, от селските училища ще се преместят в градските. А на освободените места ще се назначат пак други – от същите места. Това, че непрекъснато има обявени свободни позиции за учители по абсолютно всички предмети – от начален етап, през природо-математически и хуманитарен, до художествено-естетически цикъл, не означава, че има много безработни учители. Просто всеки, който не е доволен от настоящата си позиция, търси нещо по-добро: учителите от селата търсят свободни места в градовете и предпочитат да не пътуват, затова подават документи; един не харесва микроклимата в учебното заведение, в което работи, и търси друга среда, и т.н. Всичко е в ръцете на директорите. Едно време, за да станеш учител в областен град, трябваше да полагаш специален изпит и да се явяваш на конкурс. Сега директорите назначават и те освобождават. Всеки от тях предпочита да назначи преподавател, който е опитен и с добри препоръки. За щастие, не са рядко случаите, когато млади специалисти получават летящ старт в елитно учебно заведение, защото са доказали по някакъв начин, че са кадърни и обичат работата си. Защото това е най-важното – не да си получил диплома за педагог, а да си даскал по сърце и душа. Та, за това ми е думата – има достатъчно учители. Едни са безработни и предпочитат да мрънкат и да се оплакват, че никой не ги взема на работа; други искат да са учители, но не им се работи; трети са нахъсани да се докажат, че заслужават повече. И пак да напомня – спокойно, драма няма. Защото и децата в България постоянно и упорито намаляват.", "date": "2020.01.13", "title": "Спокойно. Учители има и ще има"}
{"url": "https://www.monitor.bg:443/bg/a/view/plamna-ogynjat-pred-pametnika-na-javorov-v-rodnija-mu-chirpan-185717", "text": "Поетесата Мирела Иванова запали огъня в жертвеника пред монумента на поета-националреволюционер Пейо Крачолов Яворов, изваян от скулптора Иван Блажев  в родния му Чирпан и даде старт на традиционните януарски  поетични дни. Минути по-рано пламна и огънят пред бюст-паметника на харамията , дело на проф. Мара Георгиева в двора на бащиния му домТам факелът поднесе председателят на фондация „Яворов“ и дългогодишен уредник на музейната сбирка Тодор Иванов. В краткото си слово към събралото се множество той припомни, че в самото навечерие на 142-та годишнина от рождението на гениалния творец достояние на обществото станаха 19 нови документа , в това число и три непознати до сега негови лирични късове, писани през есента на 1912 година, когато той е бил временно кмет на току що освободения от турско робство град Неврокоп.Всички те са писани набързо, „на коляно“, коментира разчелата ги специалистка доц. д-р Милкана Бошнакова, която ги представя на публиката в сборника „Непознатият Яворов“, излязъл с щемпела на ИК „Персей“ и със спомоществователството на фондация „Яворов“. Пътят от родния дом по парка огънят бе пренесен от шестима факлоносци, лауреати на националния конкурс  за поезия „И ти си в мене- ти родино моя!“.  Във вторник дните продължават с научна конференция под наслов „Яворов в Златорог“ председателствана от проф. Михаил Неделчев.Сред дошлите за януарските празници в Чирпан бяха зам. председател на парламента Емил Христов и президентът Георги Първанов.", "date": "2020.01.13", "title": "Пламна огънят  пред паметника на Яворов в родния му Чирпан"}
{"url": "https://www.monitor.bg:443/bg/a/view/hristo-grozev-ot-razsledvashtija-sajt-belingkat-gebrev-ne-e-troven-zaradi-dunarit-185716", "text": "„Теорията (за отравянето на Емилиян Гебрев) във връзка с „Дунарит“ е по-малко вероятна“. Това заяви пред bTV журналистът Христо Грозев, който е част от екипа на разследващия холандски сайт „Белингкат“. Според него покушението се дължи на възможно недоволство на Русия във връзка с определени търговски дейности на Гебрев. На практика Грозев потвърди изцяло разкритията на прокуратурата, че оръжейният бос и ортак на банкера беглец Цветан Василев, откраднал 5-6 млрд. лв. от пирамидата КТБ и забегнал в Сърбия, е бил тровен заради продажба на оръжие на украинската гвардия, а не заради завода. Така за пореден път рухнаха дълго тиражираните от Емилиян Гебрев и присъдружните на мустакатия аферист “медии“ в България лъжи, че отравянето на оръжейника е свързано със завода. Лъжите му бяха категорично посечени и от авторитетния в. „Ню Йорк таймс“ (виж карето) още в края на декември м.г. Грозев е категоричен, че мотивът за тровенето на Гебрев е оръжейна сделка за Украйна. Това е отнело месеци, ако не години подготовка. Така че е възможно да бъде конкурентна дейност, която е била неприятна за някого от неговите конкуренти, които са имали каналите до Москва, но това е въпрос към разследващите, допълни Грозев. Той е категоричен, че „една от операциите на група от осем офицери от ГРУ (Главното разузнавателно управление на СССР) не може да не е свързана с Гебрев“. Въпросните 8 офицери посещавали често България през 2014-2015 г. в групи по двама-трима, понякога по един, когато е имало опит за отравяне на Гебрев. Офицерът от разузнаването на Русия Сергей Федотов, който е свързан с отравянето на Сергей Скрипал във Великобритания, е наел хотелска стая с пряка видимост към паркинга на фирма “Емко” дни преди Гебрев да влезе в болница, разкри преди няколко месеца официално и прокуратурата. Част от тези хора в групата са присъствали и на други отравяния с подобни вещества - в Англия. В момента правим разследване по една тяхна операция в Швейцария, допълни Грозев. Той разказа как руските агенти са поставяли отровно вещество на дръжките на автомобили на техните нарочени цели. Теоретично е възможно това да е станало и тук. Може би в България отровата на Гебрев е нанесена на дръжка на врата на кола, но за това съдим от публикация в \"Ню Йорк таймс\", поясни Грозев. Групата на ГРУ с втора самоличност на членовете й, която им е дадена след обучение, установило разследването на „Белингкат“. „Нашият анализ показва, че тази група е създадена някъде 2009 г. До 2011 г. тя пътува основно в страните от бившия СССР, очевидно там тренират. Някъде от 2011 г. започват да пътуват до Източна Европа. Едва 2014 г. се осмеляват да пътуват из Западна Европа“, уточни Грозев. По думите му разследващите журналисти са запознати с провалите на групата, а не с нейните успехи. Тяхната структура е доста сбита, а техен шеф е Андрей Верянов, който е генерал и комуникира директно с Кремъл, категоричен бе Грозев и допълни - тоест не е толкова ниско в пирамидата на властта - високо е във връзките си с Русия. Журналистът допълни, че в Санкт Петербург ГРУ имало лаборатория за отрови. Дълги години членовете на секретната част на руското военно разузнаване (ГРУ) №29155 са действали в Европа, без западните служби за сигурност да имат представа за операциите им. Атаката срещу българския оръжеен търговец Емилиян Гебрев в София помогна маските да паднат и да се разкрие прикритието им. Това написа \"Ню Йорк таймс\" в обширен репортаж по темата с името \"Как отравяне в България разкри руски убийци в Европа\", публикуван в края на декември 2019 година. Според служители от разузнаването, цитирани от „Ню Йорк таймс“, най-вероятно Гебрев е станал мишена заради начина, по която бизнесът му е раздразнил Кремъл: оръжейните му продажби за Украйна, навлизането на компанията му в пазари, дълго доминирани от Русия, и усилията му да закупи оръжейна фабрика, пожелана от руския олигарх Константин Малофеев. Първоначално българските власти не успели да разкрият кой се е опитвал да отрови оръжейния търговец. Те очевидно не са имали дори и представа, че Част №29155 съществува. Същото може да се каже и за разузнаванията и службите за сигурност в останалата част на Европа, допълва „Ню Йорк таймс“. Изданието разкрива, че интерес да вземе „Дунарит“ е имал православният руски олигарх Константин Малофеев, авер на банкера беглец Цветан Василев. Секретен меморандум, написан по същото време (и оповестен от българската прокуратура - б.р.), описва руски план да прехвърли „Дунарит“ на олигарха Константин Малофеев. САЩ и ЕС наложиха санкции на Малофеев, задето той финансира подкрепяните от Русия сепаратисти в Източна Украйна, изтъкна „Ню Йорк таймс“. Малофеев, заедно с генерала от запаса Леонид Решетников, имат 10-годишна забрана да влизат в България. Тя им бе наложена през септември 2019 г. Българската прокуратура официално съобщи, че „към април 2015 г. от страна на Емилиян Гебрев не са били предприемани действия, свързани с придобиване на предприятието \"Дунарит\", поради което „твърденията в тази насока и соченето на такива действия като повод за покушението са лишени от основание\". От държавното обвинение съобщиха още, че износ на оръжие за Украйна може да е причината за отравянето на оръжейния търговец.", "date": "2020.01.13", "title": "Христо Грозев от разследващия сайт „Белингкат“: Гебрев не е тровен заради Дунарит"}
{"url": "https://www.monitor.bg:443/bg/a/view/bezkompromisno-sreshtu-krimi-kontingenta-185719", "text": "Очевидно на поредицата от няколко чудовищни престъпления в Русе, с. Сотиря и преди дни в Галиче, трябва да се сложи край. Спецакцията за профилактиране на криминално проявени лица в селото след жестокото убийство е знак, че държавата ще се опита да предотврати за в бъдеще подобни чудовищни престъпления. Това потвърди и главният прокурор Иван Гешев, който съобщи, че извършителите и в трите случая са действали по идентичен начин, като преди това са били разследвани за други престъпления. Магистратът призова всички институции, както и местните власти активно да участват в започналата и ръководена от него кампания. Всъщност това отдавна трябваше да се случи. Видя се, че обещанията на предишни министри за дежурни полицаи във всяко населено място не са достатъчни, за да стреснат престъпниците. Техните действия стават все по-нагли. Очевидно, че след като се премина през ало измами, масови грабежи на възрастни хора по селата и се стигна до тези убийства от психопати, чашата на търпението е преляла. Не е редно лица, излежали и извършили по няколко престъпления да бъдат оставени без надзор отново да тероризират хората. Ако трябва, няма да е зле да се промени законодателството, както е в други страни, за да се акумулират престъпните деяния и тези престъпници да не излизат дълго време от затвора. В тази кампания, обаче прокуратурата и МВР не бива да остават сами. Те трябва да бъдат подкрепени от социалните служби, образователното министерство, здравното ведомство. Кметовете да не чакат височайши посещения, а самите те да са инициатори на профилактичните действия срещу престъпния свят. Президентът също не е лошо да се включи и подкрепи тези действия. Не може все едни и същи да опират пешкира, при това само за дни, докато отшуми случая, а ужасяващите убийства да се множат.", "date": "2020.01.13", "title": "Безкомпромисно срещу крими контингента"}
{"url": "https://www.monitor.bg:443/bg/a/view/prokuraturata-proverjava-za-krajbi-ot-jazovir-pchelina-185715", "text": "Окръжна прокуратура – гр. Перник се самосезира по повод изявление на кмета на Община – Перник в средства за масова информация за кражби и унищожаване на част от съоръженията, довеждащи води от язовир „Пчелина“ за задоволяване на производствените нужди на „Стомана Индъстри“ АД, с което е осуетена възможността за ползване на водоема за това предназначение, съобщиха от пресцентъра на държавното обвинение. За установяване на данни за евентуално извършено престъпление от общ характер е образувана преписка и с постановление от 13.01.2020 г. на прокурор в Окръжна прокуратура – гр. Перник, на сектор \"Икономическа полиция\" - гр. Перник е възложено извършването на проверка.", "date": "2020.01.13", "title": "Прокуратурата проверява за кражби от язовир „Пчелина“"}
{"url": "https://www.monitor.bg:443/bg/a/view/lichna-karta-185721", "text": "", "date": "2020.01.13", "title": "Лична карта"}
{"url": "https://www.monitor.bg:443/bg/a/view/nad-30-kg-vzrivni-veshtestva-otkriti-v-imota-vyv-vetovo-185725", "text": "Над 30 кг взривни вещества са били открити в имота във Ветово, в който днес предиобед избухна взрив. Това е установено от групата по взривни вещества, която спешно пристигна в градчето. Както Агенция „Монитор“ писа, инцидентът стана към 10 часа в двор на къща, намираща се на около 200-300 метра от сградата на общината. При врива пострада 51-годишен мъж, собственик на имота. Самият той първоначално дал информация, че е избухнала тротилова шашка. Човекът е настанен в неврологичното отделение на русенската болница с комоцио и няма опасност за живота му. Ако състоянието му позволява, утре ще бъде разпитан от разследващи. Заради инцидента бяха евакуирани училището, детската градина, общинската администрация и хората от близките къщи. Утре те ще работят, а още днес евакуираните 25 души ще могат да се приберат по домовете си. За пострадалия мъж се знае, че е работил в меднообогатителния комбинат в Сеново – звено на компанията „Каолин“. По образование е минен инженер и с това е била свързана и работата му. Според неофициална информация е имал проблеми в семейството и дори е потърсил психиатрична помощ при специалист. Разследването ще изясни как мъжът се е снабдил с взривните вещества и с каква цел ги е съхранявал в дома си. ", "date": "2020.01.13", "title": "Над 30 кг взривни вещества  открити в имота във Ветово"}
{"url": "https://www.monitor.bg:443/bg/a/view/mz-kym-upravitelja-na-nzok-ne-sme-predlagali-lobistki-tekstove-185724", "text": "„Настоящият ръководен екип на Министерството на здравеопазването не е правил предложения за изменения в Закона за обществените поръчки, каквито твърдения за „лобистки текстове на МЗ“ се тиражират“. Това се казва в позиция на МЗ по повод твърденията на управителя на НЗОК Дечо Дечев, направен пред Дарик радио в неделя. „Текстът в ЗОП, който д-р Дечев цитира, е обнародван 2016 г. Вносител на законопроекта тогава е Министерският съвет, като в първоначално внесения в Народното събрание законопроект е предложено възложители на обществени поръчки да бъдат всички лечебни заведения, независимо от тяхната собственост. При разглеждането на законопроекта от Народното събрание, между първо и второ четене, е внесено предложение за ограничаване кръга от лечебни заведения, за които ще се прилага законът. Предложението е прието от Народното събрание и е в сила от 16 април 2016 година“, се казва в позицията. На въпроса относно драстичната разлика в цената на едно и също лекарство, заплащано от НЗОК с публичен ресурс на различните видове лечебни заведения (частни, общински, държавни), заявяваме: В Министерството на здравеопазването и в Националния съвет по цени и реимбурсиране на лекарствени продукти не са постъпвали сигнали от управителя на НЗОК за драстични разлики в цената на едно и също лекарство, заплащано от НЗОК. Може само да се предполага, че става дума за разликата в цената между оригинален продукт и генерик с еднакво активно вещество, тъй като всички останали хипотези са недопустими предвид факта, че платец на лекарството е именно НЗОК. В случай че е налице девиация в цените на един и същи продукт, заплащан с публични средства от НЗОК, би следвало да бъде сигнализирано както Министерството на здравеопазването, така и Националният съвет по цени и реимбурсиране на лекарствени продукти. Ако все пак има допуснати такива плащания от ръководството на НЗОК, трябва незабавно да бъдат сигнализирани компетентните органи. По отношение на отчетността на частните лечебни заведения, подчертаваме, че по инициатива на МЗ бе приета промяна в ЗЛЗ, така че Министерство на здравеопазването има механизъм да изисква информация от всички лечебни заведения за болнична помощ, които се финансират чрез договор с НЗОК и/или МЗ, в това число медико-статистически и финансови показатели и информация за извършените от тях разходи при осъществяване на дейността си.", "date": "2020.01.13", "title": "МЗ към управителя на НЗОК: Не сме предлагали лобистки текстове"}
{"url": "https://www.monitor.bg:443/bg/a/view/leni-vylkova-puska-nov-album-i-kandidatstva-za-gines-185707", "text": "Първата професионална джаз певица у нас Лени Вълкова е готова с нова албум. Така изпълнителката се превръща в най-възрастния записващ артист в света, което е повод продуцентите на тавата – радио Jazz FM, да кандидатстват за вписването й в Книгата с рекордите на Гинес. Албумът ще проследи всички важни моменти от творческия й път – специално написани песни от Йосиф Цанков, световни шлагери с нейни хумористични текстове, джаз стандарти и дори джаз версия на оперна ария в характерни за епохата и културата ни аранжименти. В записите участват едни от най-ярките имена на джаз сцената ни днес – Вили Стоянов (тромбон), Калин Жечев (пиано), Димитър Благоев (китара), Даниеле Феббо (бас) и Николай Данев (ударни). Автор на аранжиментите в албума на Лени е внукът на Йосиф Цанков – Вили Стоянов. Гост солист е тромпетистът Мишо Йосифов. Албумът на лени Вълкова е продължение на проекта на радиото „Джаз истории“, който цели да съхрани историята на българския джаз и да го популяризира в цялото му богатство. „Кандидатстваме за Книгата с рекордите на Гинес, защото Лени Вълкова в момента на записите и на издаването на албума ще бъде най-възрастният изпълнител в света с албум с нов материал. Нещо уникално в световен мащаб се случва тук при нас и сме много щастливи, че го правим,“ сподели Светослав Николов, програмен директор на Jazz FM радио и основен двигател зад проекта пред bTV. Едновременно със създаването на памет за традицията, Jazz FM последователно развива облика си на радиостанция, която е ангажирана със съвремието и задава тенденции в музикалната среда. Затова албумът ще съдържа и джаз стандарт с импровизации на Лени в модерен клубен аранжимент на диджей Mr. Moon – Младен Димитров, водещ на предаването Jazztronica. Проектът „Джаз истории“ има силна образователна насоченост и служи като оригинално свидетелство за малко познати години от развитието на българския джаз. В ефира и на сайта на Jazz FM феновете могат за първи път да чуят неиздавани записи – завършени песни или работни откъси, които до момента не са били публично достояние, както и да видят непубликувани снимки от личните колекции на музикантите. За историята на своята музика и за идеите зад тези постижения до момента разказаха имена като Милчо Левиев, Димитър Симеонов, Мими Николова, Лиана Антонова, Камелия Тодорова, Недко Трошанов, Стефан Славов, Живко Петров, Антони Дончев и Христо Йоцов от „Акустична версия“ и много други.", "date": "2020.01.13", "title": "Лени Вълкова пуска нов албум и кандидатства за Гинес"}
{"url": "https://www.monitor.bg:443/bg/a/view/sushata-poprechi-na-vegetacijata-v-kraja-na-godinata-185670", "text": "През м. декември 2019 г. агрометеорологичните условия се характеризираха с температури над нормата и валежи под нормата за този сезон от годината. Стойностите на средната месечна температура на въздуха варираха от 2.1°С, в София до 7.8°С във Варна. В Северна България беше значително по-топло в сравнение с годишните норми за периода 1981-2010 г. Отклоненията на измерените стойности на температурата спрямо нормата са от 2.5°С в Шумен до 3.8°С в Разград.  В Южна България отклоненията са също положителни, но с по-малка амплитуда – от 0.9°С в Благоевград до 2.7°С в Бургас.  Понижението на температурите през последното десетдневие на ноември и първото на декември предизвика прекратяване на вегетационните процеси при зимуващите култури и трайните насаждения в по-голямата част от страната. При встъпването си в покой зимуващите зърнени култури бяха в различни фенологични фази – от братене до поникване.  Прекратяването на вегетационните процеси при трайните насаждения става още с настъпването на листопада, но температурните колебания под биологичния праг имат значение за развитието им през следващия биологичен цикъл. Овощните култури преминават през определена периодичност в своето развитие, тясно свързана с годишните времена. Във връзка с това се разграничават два основни периода - на покой и на вегетация. През периода на вегетация протичат редица биологични процеси, като набъбване на пъпките, разпукване на пъпките, цъфтеж, оплождане, узряване и листопад. Тези процеси протичат в определена последователност за отделните овощни видове и сортове и свързани с температурните и влажностни условия. Основна и най-характерна черта за периода на покой е преустановяване на растежа и забавянето на всички жизнени процеси в растението. Периодът на покой обхваща три фази: предварителен, естествен (дълбок, задължителен) и принудителен. През периода на покой овощните култури изискват определена сума от температури под биологичния праг на развитие. Тези температури определят енергията на протичане на процесите през следващия биологичен цикъл и се свързват преди всичко с набъбването на пъпките и нормалното протичане на процесите на активна вегетация, растеж и развитие. Потребността от ниски температури е специфично за различните видове овощни култури, характеризираща се като студови градуси (chilling degree days). Недостигът на температури под биологичния праг води до забавяне на разлистването, аномалия в развитието на цветните пъпки, а това води до загуба на добив и качество на плодовата продукция. Всички овощни култури залагат вегетативните и цветни пъпки за следващия вегетационен сезон през лятото на предходния, които след навлизане в периода на покой са толерантни към ниските минимални температури. За навременното излизане на пъпките от зимен покой и енергията на растеж е необходимо акумулирането на определена сума от студови единици (chilling units - CU). За условията на нашата страна се счита за оптимално количество от 1000-1400 студови единици. Недостигът на студови единици води до нарушаване ритъма на развитие на цветните пъпки през следващия биологичен цикъл, забавяне на цъфтежа, настъпват аномалии в развитието на плодника и цветния прашец. Една студова единица в най-простите модели е равна на един час при температура под биологичния праг или на отрицателни температури над прага на вредност. Тези единици се сумират за целия период на покой. Сумата на валежите е другият фактор, който определя растежа и развитието на земеделските култури, а през този сезон – влагонатрупването и възстановяването на водните запаси в почвата. В началото на месеца паднаха повсеместни валежи и подобриха водния статус в повърхностните почвени слоеве, които след дългата лятна и есенна суша бяха силно редуцирани. Това затрудни есенната вегетация на зимуващите култури. През второто и третото десетдневие на декември падналите валежи бяха крайно недостатъчни за компенсиране на лятно-есенната суша. Дефицитът на валежите почти повсеместно е 30-40% спрямо нормата с изключение на районите на Кърджали, Пловдив и Русе.  Прогнозата за периода 13-19 януари е за сухо време с температури около и над климатичните норми. В началото на седмицата отново ще се установи предимно слънчево и спокойно време. От запад ще започне ново затопляне. На места по поречието на Дунав, в котловините и низините преди обяд ще бъде с намалена видимост, а температурите в тези райони ще остават по-ниски. През следващите дни до края на седмицата въздушният поток ще е от изток. Ще има повече облачност, от която в отделни райони ще преръмява, но без съществени валежи. Сутрешните температури ще са най-често между минус 4 и 1°С, към петък – малко по-високи, а преобладаващите дневни - между 3 и 8°С.  Относително топлото и сухо време няма да препятства провеждането на сезонните агротехнически дейности и работата на полето. ", "date": "2020.01.13", "title": "Сушата попречи на вегетацията в края  на годината  "}
{"url": "https://www.monitor.bg:443/bg/a/view/otkriha-afrikanska-chuma-pri-otstreljano-divo-prase-kraj-panagurishte-185708", "text": "Положителна проба за наличие на африканска чума по свинете е получена за диво прасе, отстреляно в района на Държавно горско стопанство в Панагюрище. Това съобщиха от Областната епизоотична комисия в Пазарджик. Взети са проби от пет отстреляни диви прасета в района на ДГС Панагюрище и са изпратени в референтната лабораторния за изследване, положителна е само една проба за АЧС. Тя е изпратена в референтната лаборатория на 9 януари 2020 г. За останалите проби още няма резултати. От началото на 2020 г. от ловните дружинки на територията на ДГС-Панагюрище са отстреляни 29 диви прасета. В дивечовъдните участъци на Асарел-Медет при индивидуален отстрел са убити 40 броя диви свине. Зам.- областният  управител Йордан Кожухаров председателства редовното седмично заседание на Областната епизоотична комисия, на което беше обсъдена епизоотичната обстановка в страната и региона, изпълнението на мерките за биосигурност и недопускане разпространението на  АЧС. До 31 януари 2020 г. се удължава срокът за групово ловуване на дива свиня в цялата страна. Мярката се предприема със заповед на министъра на земеделието, храните и горите Целта е максимално редуциране на популацията на дива свиня във всички ловностопански райони на страната като мярка за ограничаване разпространението на заболяването Африканска чума по свинете (АЧС). Освен удължаване на сроковете за ловуване, със заповед на министъра на земеделието, храните и горите се отменя и зонирането на инфектираните зони при констатирани случаи на АЧС. Отпада забраната за лов в територии, в които е установена дива свиня с наличие  на вируса.  Ловните дружинки следва да спазват стриктно мерките за биосигурност. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. Всички отстреляни по време на лов диви свине задължително се изследват за вируса на АЧС като изследванията са за сметка на БАБХ. От 9 януари 2020 г., е в сила забрана за движението на свине от и към животновъдни обекти и кланици на територията на цялата страна. Мерките се предприемат заради влошената епизоотична обстановка. Забраната е в сила до извършване на официален контрол и надзор, доказващ отсъствие на вируса на Африканска чума по свинете (АЧС) в свинефермите, използваните транспортни средства и в обектите на крайно местоназначение на животните. В петте индустриални ферми в област Пазарджик се вземат непрекъснато проби и се изпълняват мерките за биосигурност. Със заповед на изпълнителния директор на БАБХ в петте обекта са командировани официални ветеринарни лекари, които осъществяват  контрол по изпълнението и прилагането мерките за биосигурност и недопускане разпространението на АЧС.  ", "date": "2020.01.13", "title": "Откриха африканска чума при отстреляно диво прасе край Панагюрище"}
{"url": "https://www.monitor.bg:443/bg/a/view/geshev-za-aresta-na-neno-dimov-ministerskijat-post-ne-dava-imunitet-185714", "text": "„Това, че си министър, друг член на изпълнителната власт, дори прокурор, не ти дава имунитет.“. Това коментира в понеделник в Галиче главният прокурор Иван Гешев. Поводът бе арестът на екоминистъра в оставка Нено Димов заради водната криза в Перник и проверките за вноса на нелегален боклук от чужбина. Той не виждал пречка, след като са налице всички законови основания, да бъде арестуван и министър, както това става и за редица кметове по места. Гешев даде да се разбере, че при претърсванията в кабинета на Нено Димов в МОСВ, от МВР и ДАНС са проверявали и за документи за боклука. „Имаме намерение за изясним тази тема“, каза Гешев. Той коментира, че ако се констатират доказателства за престъпления и за други длъжностни лица, те също ще бъдат привлечени под наказателна отговорност. „Българското общество и България не заслужават да бъдат превърнати в кофа за боклук или тоалетна чиния“, подчерта Гешев. Междувременно стана ясно, че чиновници от МОСВ са били на разпит в спецпрокуратура заради безводието в Перник. Зам.-министърът Красимир Живков е давал показания над два часа и половина. Пред разследващите той обяснил, че две институции подават данни - ВиК дружеството и НИМХ, които пък давали информация за очакваните валежи. Едва тогава Басейнова дирекция излизала с разчет колко вода ще се отпусне за Перник. В същото време Окръжната прокуратура в Перник се самосезира от изказването на кмета Станимир Владимиров, свързано с кражбите на тръби, които направили неизползваем пригодения преди години за промишлени нужди язовир „Пчелина“, довело и до по-голяма консумация от пресъхналия язовир „Студена“. Иначе в продължение на три дни от ВМРО обсъждаха кой да предложат за наследник на Димов, който бе от квотата на патриотите. На Коалиционния съвет между ГЕРБ и ОП, насрочен за вторник сутринта, се очаква те да отидат с едно име – това на депутата и бивш шеф на митниците Емил Димитров – Ревизоро, който е и фаворит за поста. Въпреки това до последно те умуваха измежду трима кандидати - самият Ревизоро, съпредседателя на групата в НС и шеф на регионалната комисия Искрен Веселинов, както и зам.- министъра в МОСВ Николай Кънчев. Първоначално фаворит за поста бе Веселинов, но ако той стане част от кабинета, на негово място като депутат трябва да влезе човек от „Атака“, което не било желателно. Именно така било предложено и името на Ревизоро. Формално, преди да бъдат предложени на Борисов, имената трябваше да бъдат одобрени и от НФСБ, партньор на ВМРО в патриотичната коалиция, като разговорите стартираха късно в понеделник.", "date": "2020.01.13", "title": "Гешев за ареста на Нено Димов: Министерският пост не дава имунитет "}
{"url": "https://www.monitor.bg:443/bg/a/view/ochakva-ni-suho-vreme-185668", "text": "В края на първото десетдневие на януари места в Западна България (Видин, Кнежа, Драгоман, София, Кюстендил) и Тракийската низина (Пловдив, Чирпан) бяха регистрирани минимални температури от порядъка на минус 10-11°С. Тези стойности, в условия без снежна покривка и по-продължително задържане, са опасни за късно засетите есенни посеви зимуващи във фаза поникване и начално листообразуване.  През следващия седемдневен период агрометеорологичните условия ще претърпят промяна. През повечето дни от второто десетдневие на януари се прогнозират наднормени температури, но средноденонощните им стойности ще остават под биологичния минимум, необходим за възобновяване на вегетационните процеси при зимните житни култури и посевите ще запазят състояние на покой.  През периода съществени валежи не се прогнозират и нивото на почвените влагозапаси при зимните житни култури в 50 и 100см слой остава необичайно ниско за сезона - на места в източните райони под 60% от ППВ. В началото на зимата, в години без есенно засушаване, почвените влагозапаси в 100 сm слой обичайно достигат нива близки до пределната полска влагоемност (ППВ).  Очакваното относително сухо време през следващия период ще бъде подходящо за провеждане на дълбока оран, на междуредови обработки в лозовите и овощните масиви, с които се унищожава голяма част от зимуващите форми на редица вредители (хоботници, молци, плодови оси и др.). Условията ще бъдат подходящи за извършване на някои фитосанитарни дейности – изкореняване на изсъхналите дървета, остъргване на старата напукана кора на стволовете на овошките, където зимуват редица неприятели (гъботворка, пръстенотворка, плодови червеи, акари и др.), варосване на дръвчетата и др..  При лозите през периода на покой е желателно да се проведе наблюдение за наличие на болестта екскориоза. Признаците на болестта се наблюдават по узрелите леторасти – кората в основата на първото и второто междувъзлие е побеляла, покрита е с малки черни точки (пикнидии) и се лющи на ивици. За ограничаване на болестта нападнатите от патогена леторасти трябва своевременно да се изрязват и унищожават, а инструментите - дезинфекцират.", "date": "2020.01.13", "title": "Очаква ни сухо време"}
{"url": "https://www.monitor.bg:443/bg/a/view/objaviha-datite-na-hills-of-rock-2020-185709", "text": "Вече са ясни датите на тазгодишното издание на рок фестивала Hills of Rock. Той ще се проведе на 24,25 и 26 юли, по традиция в Пловдив. Това написаха организаторите в официалната фейсбук страница на събитието. „Първа информация за артисти ще споделим с всички вас до няколко дни!“, обещаха те.", "date": "2020.01.13", "title": "Обявиха датите на Hills of Rock 2020"}
{"url": "https://www.monitor.bg:443/bg/a/view/geshev-profilyt-na-izvyrshitelja-na-ubijstvoto-v-galiche-e-podoben-na-tozi-pri-sotirja-i-ruse-185641", "text": "Профилът на извършителя на убийството в Галиче е подобен на този при убийствата в село Сотиря и в Русе. Това каза главният прокурор Иван Гешев на брифинг в Окръжна прокуратура - Враца. „Такива лица са известни на местния кмет, полицай и РПУ. Време е да се подобри координацията между Прокуратурата, местната власт и МВР и да се предприемат съответните законови мерки тези лица да не са на свобода, за да не се стигне случват такива трагедии като тази, която ще обсъдим“, посочи той. По думите му профилът на този извършител е подобен на профила на извършителя на убийството в село Сотиря и на извършителя на убийството в Русе. „Изключително брутално убийство. Начинът на извършване говори за профил на социопат. Ние ще поемем своята отговорност заедно с министър Младен Маринов и изпълнителната власт да си свършим работата. В крайна сметка, за да не се стига до такива трагедии, трябва да поемат отговорност много други институции. Освен за превенция на престъпността и наказване за извършените престъпления, става въпрос и за образование, и за работа, които не са от нашата компетентност. Така че трябва и другите институции да си свършат работата. Всеки трябва да поеме своята отговорност. Проведохме среща с кмета на населеното място и го уведомихме за това какво предстои в национален план“, посочи Гешев. Потресаващи подробности за убийството на 18-годишната Андреа Асенова от Галиче разкри окръжният прокурор на Враца Десислав Начков на съвместния брифинг с министъра на вътрешните работи Младен Маринов, главния секретар на МВР Ивайло Иванов и главния прокурор Иван Гешев. По думите на Начков, непълнолетният убиец излязъл към 1 часа през нощта на 11 януари след като вечерял боб в къщата на баба си, която е близо до дома на Андреа. 17-годишният Аксел Олегов забелязал, че прозореца на стаята й свети и решил да отиде при нея, защото я харесвал. Намерил в двора стол, на който се качил и погледнал през прозореца. Видял, че Андреа е сама и спи със светната лампа. Тогава забелязал отворен прозорец на мазето, от който влязъл в къщата. Взел метална тръба и влязъл в стаята. Събудил я и казал, че иска да осъществят полов акт. Тъй като тя се развикала, той я ударил с тръбата в областта на лявото слепоочие. Момичето паднало на леглото, а Аксел започнал да го души, докато престанало да проявява признаци на живот. Тогава той я съблякъл и я изнасилил. После забелязал, че на масата в стаята има кухненски нож и решил за всеки случай да я намушка в областта на шията, за да я умъртви, тъй като се опасявал, че може да е жива и да разкаже за случилото се. Ръгал я няколко пъти и й прерязал гърлото. След това видял мокри кърпи в стаята и ги използвал, за да избърше ръцете си и ножа. Съзрял портмонето на жертвата си, преброил в него 250 лева и го взел, заедно с увития в мокрите кърпи нож. По пътя изхвърлил ножа, прибрал се в къщи, взел парите, а портмонето изхвърлил в кладенеца на двора. На сутринта Аксел отишъл в магазин в селото като си купил маратонки, ръкавици и тонколона. Малко по-късно, около 10 часа, от Бяла Слатина си напазарувал таблет. Същият ден следобед е намерен в къщата, където живее от служители на полицията. Сам е показал на следователите къде е изхвърлил ножа, с който е заклал жертвата си, както и къде е изхвърлил портмонето и мокрите кърпи, които го уличават. От тялото на 18-годишната Андреа е взет вагинален секрет, който по безспорен начин доказва, че Аксел я е изнасилил. Доказано е, че момичето е починало не от удушаване, а от кръвозагуба. Аксел ще бъде привлечен като обвиняем за престъпление по чл. 116 от НК, а именно „убийство извършено по особено мъчителен начин, с особена жестокост и с цел да бъде улеснено или прикрито друго престъпление“. За такова деяние в наказателния кодекс е предвиден доживотен затвор или доживотен затвор без замяна. Заради това, че той е непълнолетен, наказанието му ще бъде редуцирано на 5 до 12 години лишаване от свобода, обясниха от прокуратурата. Убиецът е криминално проявен. Наказван е с пробация за жесток побой, има и условна присъда с три години изпитателен срок за причиняване на лека телесна повреда по хулигански подбуди на полицай от Бяла Слатина. Гешев посочи, че темата на брифинга е за лицата, които тормозят населението на тези малки населени места. „Такива лица са известни на местния кмет, полицай и РПУ. Време е да се подобри координацията между Прокуратурата, местната власт и МВР и да се предприемат съответните законови мерки тези лица да не са на свобода, за да не се стигне случват такива трагедии като тази, която ще обсъдим“, посочи той. „Това лице, което е с мярка за задържане за 72 часа, е осъждано в изпитателен срок, макар и непълнолетно. Ако бяхме по-добре координирани, каквато е отговорността на институциите, можеше да не се стигне до този трагичен край. Трябва да бъде ясно казано, че в голямата си част Съдебната власт се намесва, когато нещо вече се случило и престъплението е извършено. Превантивната роля е изключително важна. Тук своята роля има МВР, за което Прокуратурата може да помогне. Ще създадем тази организация в най-кратко време. Ще бъдат дадени указания на съответните окръжни прокуратури да подобрят взаимодействията си с областните дирекции на вътрешните работи. Как да извършат съвместен анализ на лицата, които тормозят населението в населените места и имат по 1-2 неприключили досъдебни производства, както и да предприемат по-активни действия за извеждането им от средата и намаляване на степента на опасност за жителите на населените места“, каза още той.", "date": "2020.01.13", "title": "Гешев: Профилът на убиеца в Галиче е подобен на този при Сотиря и Русе  (ОБЗОР)"}
{"url": "https://www.monitor.bg:443/bg/a/view/vks-car-kiro-e-dushil-i-plul-po-jurnalisti-no-ne-e-prestyplenie-185712", "text": "Ромският лидер Кирил Рашков, известен и като Цар Киро, не е извършил престъпление, като е душил фоторепортер и направил опит да заплюе друг журналист, това е административно нарушение по Указа за борба с дребното хулиганство (УБДХ), за което е изтекла давността от 4,5 г. Това реши тричленен състав на Върховния касационен съд (ВКС) по дело, образувано след инцидент пред дома на Рашков през 2014 г., съобщиха от съда. С решението си ВКС отменя изцяло присъдата от 23 април 2019 г. на Пловдивския окръжен съд, с която на Цар Киро бе наложено наказание от 8 месеца затвор заради извършено от него хулиганство. На първа инстанция Районен съд – Пловдив оневини Рашков за извършването на хулиганство в условията на опасен рецидив, отличаващо се с изключителен цинизъм и дързост, и го оправда с мотив, че деянието не представлява престъпление, а административно нарушение по УБДХ. Наложена му бе глоба 500 лв. ВКС подкрепи присъдата на Районния съд. \"Безспорно, като осигуряващи обективен поглед на обществото към важни за него прояви на някои негови членове, на журналистите се полага съответното уважение и засилена защита, но не и когато действията им граничат с т.нар. \"папарашко\" поведение, нямащо нищо общо с нещо значимо за обществото като цяло. Дейността на журналистите изисква спазването на определена етика, при което следва да се съобразяват с основните права на гражданите, да не навлизат безпричинно в личната им сфера, подлагайки ги на психически тормоз и превръщайки ги в жертви на собствените им действия\", смятат върховните съдии.", "date": "2020.01.13", "title": "ВКС: Цар Киро е душил и плюл по журналисти, но не е престъпление"}
{"url": "https://www.monitor.bg:443/bg/a/view/dps-predlaga-samo-premier-prezident-i-shef-na-ns-s-bezplatna-ohrana-185713", "text": "Занапред само премиер, президент и шефът на НС да са с безплатна охрана от НСО. Това на практика става възможно с промените в закона за НСО, внесени от лидера на ДСП Мустафа Карадайъ, както и депутатите от движението – Йордан Цонев, Хамид Хамид и Делян Пеевски. Законовите изменения всъщност предвиждат депутатите, членовете на семействата на президента, шефа на НС и премиера, да заплащат охраната си от НСО. Според текстовете същото правило ще важи и за онези лица, свързани с националната сигурност и посегателството спрямо тях би подронило, отслабило или създало затруднения на властта в държавата. Заплащането ще става по тарифа , утвърдена от финансовото министерство по предложение на шефа на НСО. В мотивите е записано,че така охраната на лицата няма да е за сметка на бюджета на службата и ще постигне финансова дисциплина, което пък ще доведе и до икономии, които НСО да използва за съвременно оборудване. Това ще засегне и съпругата на държавния глава Румен Радев – Десислава Радев, която в момента също ползва кола и охрана от НСО, и чиято охрана на няколко пъти се замесваше в скандал и инциденти. Всъщност Мустафа Карадайъ още декември месец обеща, че ДПС ще внесе подобни законови промени., провокиран от изказването преди това на Румен Радев, че трябва се свие кръга от охранявани лица, а почетният председател на ДПС Ахмед Доган и депутатът Делян Пеевски не трябва да се охраняат от НСО, защото имат достатъчно финансови ресурси сами да сторят това. В отговор Мустафа Карадайъ зазяви, че са готови да внесат поправки в закона и НСО да не се използва от \"съпруги и секретарки\", като поясни, че ДПС сами предостаят колите за охраната на Доган, а НСО само плаща заплатите на гардовете. По-късно премиерът Бойко Борисов също обяви, че е правилно, политици да си плащат за охрана от НСО, ако имат партийна субсидия или възможност. Промени в закона за НСО поиска и самият шеф на службата Красимир Станчев. Какво точно е записано в мотивите , ", "date": "2020.01.13", "title": "ДПС предлага: Само премиер, президент и шеф на НС с безплатна охрана"}
{"url": "https://www.monitor.bg:443/bg/a/view/siena-milyr-se-sgodi-185659", "text": "Актрисата Сиена Милър подхрани слухове, че се е сгодила за приятеля си Лукас Зуирнър, след като бе забелязана да носи на лявата си ръка диамантен пръстен. Звездата от „Решаващият глас“ се среща със собственика на арт галерия в Ню Йорк от януари миналата година. Любопитен факт е, че на ръцете й нямаше бижута преди дни, когато тя дефилира по червения килим за церемонията по връчването на наградите \"Златен глобус\" в Бевърли хилс. Годежът им не е голяма изненада за феновете, защото 38-годишната красавица наскоро довери, че обича Лукас и е готова да се омъжи за него в близко бъдеще. Искам да имам повече деца.\", намигна тя.", "date": "2020.01.13", "title": "Сиена Милър се сгоди?"}
{"url": "https://www.monitor.bg:443/bg/a/view/ludogorec-s-transferen-udar-vze-half-ot-bundesligata-185706", "text": "„Лудогорец“ направи сериозен трансферен удар, след като привлече халфа на тима от Бундеслигата „Падерборн“ Каули Оливейра Соуса. Днес ръководствата на двата клуба финализираха преговорите, след което трансферът стана факт. Бразилецът с германски паспорт премина успешно медицинските изследвания и подписа договор с шампионите. В близките дни той ще се присъидини към „Лудогорец“ на лагера в турския курорт Белек. Каули е първото ново попълнение на клуба през зимната пауза.През настоящия сезон футболистът има 15 мача за „Падерборн“ - 13 в Първа Бундеслига и 2 за Купата на Германия. Миналия сезон бразилският халф е играл за „Дуисбург“, за който е записал 31 мача с 4 гола и 3 асистенции. Междувременно стана ясно, че полският халф на „Лудогорец“ Яцек Горалски не е с отбора в Турция. “Орлите” заминаха за Белек в четвъртък, но в самолета не се е качил полузащитникът. Той доскоро се възстановяваше от операция на рамото. Горалски е оставен да се готви сам в Разград, като ще тренира и с дубъла. Причината за „замразяването“ на Горалски е нежеланието му да преподпише контракта си. Договорът му изтича през лятото и той вече може да преговаря с други отбори. От „Лудогорец“ не искат да изпуснат халфа без трансферна сума, но към момента преговорите между двете страни удрят на камък. Към момента единствената оферта към Горалски е от казахстанския „Кайрат“, а сериозен интерес има и от шампиона на САЩ „Сиатъл“. „Лудогорец“ ще остане в Белек до 8 февруари 2020 г. Тимът ще изиграе 6 контроли - срещу „Пакси“, „Пяст“, „Кайрат“, „Цървена звезда“, „Ахмат“ и „Слован“.", "date": "2020.01.13", "title": "„Лудогорец“ с трансферен удар - взе халф от Бундеслигата"}
{"url": "https://www.monitor.bg:443/bg/a/view/levski-podpisa-s-holandeca-spierings-185697", "text": "„Левски“ успя да привлече трансферна цел номер 1 за зимата. „Сините“ подписаха с холандския халф Стайн Спиерингс, а срокът на контракта е за 3 години. Така плеймейкърът стана третото ново попълнение през този трансферен прозорец, след като преди него бяха привлечени националът Симеон Славчев и Деян Лозев от „Арда“. Сделката за Спиерингс се забави с над месец, след като от клуба му не искаха да го продават. Стигна се дотам, че той отказа да тренира с „Валвайк“ и постави ултиматум пред ръководството, успявайки в крайна сметка да премине в „Левски“. Веднага след подписването на договора пък Спиерингс се присъедини към тима и замина за лагер в Сандански с новите си съотборници. Очаква се в близките дни да има развитие и по трансфера на Йозеф Хушбауер. „Левски“ е в напреднали преговори с клуба на халфа - „Славия“ (Прага), като бе изпратена оферта от 300 000 евро. На „Герена“ работят по мащабна селекция, тъй като се надяват да сложат край на 10-годишната серия без спечелен трофей. Извън групата за Сандански пък изненадващо остана Асен Чандъров. Той беше привлечен през лятото по настояване на Петър Хубчев, но не получи достатъчно шансове за изява. Много е вероятно той да бъде пратен под наем до края на сезона. С тима не замина и голмайсторът Найджъл Робърта. Нападателят остана в София, тъй като е болен и треньорите го изолираха от тима, за да не прехвърли вируса и на други играчи. В групата Хубчев е взел двама юноши – защитникът Костадин Илиев и нападателят Марин Петков. Общо треньорът на „Левски“ ще има 24 играчи за първия подготвителен лагер, който ще е до 24 януари. : Милан Миятович, Николай Михайлов, Петър Иванов  Живко Миланов, Иван Горанов, Нуно Рейш, Янис Каргас, Деян Лозев, Костадин Илиев : Симеон Славчев, Мартин Райнов, Хали Тиам, Франко Мазурек, Фелипе Нашименто, Ивайло Найденов, Илия Юруков  Станислав Иванов, Паулиньо, Мартин Петков, Здравко Димитров, Насиру Мохамед, Дени Алар, Станислав Костов, Марин Петков", "date": "2020.01.13", "title": "„Левски“ подписа с холандеца Спиерингс"}
{"url": "https://www.monitor.bg:443/bg/a/view/berlin-domakin-na-forum-za-libija-185699", "text": "Международна конференция за Либия ще бъде организирана този месец в Берлин, заяви в понеделник говорителят на германското правителство Щефен Зайберт, цитиран от Франс прес. \"Подготовката на конференцията е в ход\", каза Зайберт на редовната си пресконференция, като добави ,че тя \"във всички случаи\" ще се състои през януари.  Възможно е тя да бъде на 19 януари, каза още той, като уточни, че е още рано, за да може да потвърди това на този етап. Паралелно турското президентство съобщи, че на 19 януари президентът Реджеп Тайип Ердоган ще посети Берлин, без да уточнява целта, а египетското президентство съобщи, че президентът на Египет Абдел Фатах ас Сиси е разговарял с канцлера Ангела Меркел, припомня Франс прес. Конференцията ще събере под егидата на ООН най-малко десет страни: петте страни - постоянни членки на Съвета за сигурност на ООН, както и Германия, Турция, Италия, Египет и Обединените арабски емирства.", "date": "2020.01.13", "title": "Берлин домакин на форум за Либия"}
{"url": "https://www.monitor.bg:443/bg/a/view/real-m-triumfira-sys-superkupata-na-ispanija-185700", "text": "“Реал” (Мадрид) спечели 11-ата си Суперкупа на Испания след 0:0 в редовното време и 4:1 при дузпите срещу градския съперник “Атлетико” в Саудитска Арабия. Финалната среща на стадион \"Кинг Абдула Спортс Сити\" не даде очакваното зрелище, тъй като голове не паднаха, като най-интересните моменти дойдоха в двете продължения от по 15 минути. Рулетката на дузпите короняса \"кралете\", които взеха Суперкупата две години след последния си такъв трофей. Тази купа обаче е по-различна, тъй като се реши в експериментален турнир с четири отбора в екзотична дестинация и в който “Реал” отстрани “Валенсия” на полуфиналите. В решителния мач за титлата играха два отбора, които не спечелиха нищо през миналия сезон. Все пак триумфът на Зинедин Зидан и компания е по-скоро заслужен, тъй като те бяха по-активният отбор в редовните 90 минути. “Атлетико” се вдигна в продълженията и принуди Тибо Куртоа да прави важни спасявания, а Федерико Валверде от \"белия балет\" получи директен червен картон в 115-ата минута, за да предотврати сигурен гол на Алваро Мората. Това беше пети загубен финал за “Атлетико” в Суперкупата от общо седем, а дузпите напомниха за финала в Шампионска лига от 2016-а, когато отново “Реал” вдигна трофея. Този път от бялата точка за \"дюшекчиите\" пропуснаха халфовете Саул Нигес и Томас Партей. Този трофей пък продължи и невероятната поредица от спечелени финали на Зинедин Зидан. Като треньор на “Кралския клуб” Зизу има 9 финала и е спечелил всеки един от тях. В колекцията на французина са три трофея от Шампионската лига (2016, 2017 и 2018 г.), две Суперкупи на Европа (2016 и 2017 г.), две Суперкупи на Испания (2017 и 2020 г.), както и две титли от Световното клубно първенство (2016 и 2017 г.). Победата донесе първи трофей на Зидан във втория му период начело на “Лос бланкос” и общо десети. Освен споменатите 9 спечелени финала, той има и титлата в Ла Лига през сезон 2016/17. Зизу е все по-близо и до рекордьора по брой спечелени отличия начело на “Реал” - Мигел Муньос (14). 47-годишният французин изпреварва по този показател Луис Моловни (8) и Висенте Дел Боске (7). Статистиката сочи, че Зидан е водил мадридския гранд в общо 187 мача. Това означава, че на всеки 19 мача той носи трофей във витрината на клуба.", "date": "2020.01.13", "title": "“Реал” (М) триумфира със Суперкупата на Испания"}
{"url": "https://www.monitor.bg:443/bg/a/view/grigor-dimitrov-se-zavryshta-u-doma-za-sofia-open-2020-185698", "text": "Голямата звезда на българския тенис Григор Димитров се завръща у дома и ще участва в Sofia Open 2020. Петото издание на турнира от сериите АТП 250 в София ще се проведе в нов период на годината - от 27 септември до 4 октомври в \"Арена Армеец\". \"Развълнуван съм и съм много щастлив, че се завръщам да играя на Sofia Open тази година. Спомените, които имам от 2017 година, са незабравими. Подкрепата от всички фенове и да играя пред тях – това беше просто невероятно. Очаквам с нетърпение да видя всички в \"Арена Армеец\" през септември 2020 г.\", заяви Григор Димитров. Григор Димитров е шампион на Sofia Open от 2017 г. Тогава любимецът на българските фенове извоюва шестата си титла от АТП тура и първа пред родна публика, а вдъхновяващият му сезон завърши и с титла от Nitto ATP Finals в Лондон. През 2020 г. Григор Димитров и българската публика ще имат възможност да изживеят нови незабравими емоции заедно в \"Арена Армеец\". Четвъртото издание на Sofia Open се превърна в най-силния турнир за сезона от сериите АТП 250. Петима от участниците в София през 2019 г. - шампионът Данийл Медведев, Стефанос Циципас, Матео Беретини, Гаел Монфис и Роберто Баутиста Агут, завършиха годината в Топ 10 на световната ранглиста. Стан Вавринка и Карен Хачанов завършиха годината в Топ 20. Sofia Open 2020 също обещава тенис на най-високо ниво и истинско зрелище за зрителите, а гаранцията за това идва още с първото обявено име, най-чаканото от българските фенове - завърналият се в Топ 20 в света и тръгнал отново към Топ 10 Григор Димитров. Sofia Open се организира от компанията Brandplus Inc, която представлява собственика на седмицата, в която се провежда състезанието в София, и Българската федерация по тенис. \"Щастлив съм, че можем да отпразнуваме с всички фенове на тениса в България прекрасната новина, че Григор Димитров ще участва на Sofia Open 2020. Четирите издания на турнира в София бяха изключително успешни и съм убеден, че петото също ще се превърне в събитие от световно ниво, с което България да се гордее. От 39 турнира от сериите АТП 250 през изминалата година Sofia Open 2019 беше един от най-силните - с изключителни тенисисти, качествен тенис и голям зрителски интерес. От 2020 година Sofia Open вече е в нов слот от календара на АТП и ще стартира през септември. Целта ни е да продължаваме да развиваме Sofia Open\", заяви управляващият директор на Brandplus Inc Барат Годхинди. \"Sofia Open 2020 е най-значимото световно спортно събитие, което ще се проведе в България през годината. Sofia Open 2019 бе наблюдаван от над 45 000 зрители на живо в \"Арена Армеец\" и стигна до 280 милиона души международна телевизионна аудитория. Милиони зрители по цял свят отново ще следят тенис мачовете от София, отново ще се говори за България. В света на тениса Sofia Open вече е марка. Силната конкуренция и отличните условия сами правят най-добрата реклама. Неслучайно топ тенисисти с радост се връщат в България или с радост приемат да дойдат за първи път, след като са чули позитивни отзиви от свои колеги, които вече са играли в \"Арена Армеец\". Несъмнено ги привлича и публиката, тъй като Sofia Open е един от турнирите от сериите АТП 250 с най-висока посещаемост. Верните български фенове са основна причина турнирът да остане тук. Петото издание на Sofia Open наистина обещава да е изключително интригуващо за фантастичната българска публика. Участието на Григор Димитров е много важно и за хилядите деца, които ще имат възможност да се докоснат до най-добрия български тенисист. Дай Боже да запалим още много деца по тениса, защото това е наша основна мисия. Пожелавам на Григор Димитров през 2020 г. да спечели втората си титла от Sofia Open, а новото вдигане на трофея над надписа Sofia пред феновете в \"Арена Армеец\" да бъде част от пътя му за завръщане там, където е бил и където му е мястото в световния тенис\", заяви президентът на Българската федерация по тенис Стефан Цветков. Пакетни билети на атрактивни цени за Sofia Open 2020 ще бъдат пуснати в продажба на 14 януари в 10 часа на Eventim.bg и в мрежата на Eventim в цялата страна. Пакетните билети са за 3 категории места в залата. Цената на пакетните билети за последните четири дни, включващи и полуфиналите, и финала на Sofia Open, не просто е по-ниска от тази на закупени индивидуални билети за тези 4 дни (1-4 октомври), но дава и специален бонус за безплатно посещение на първите 4 дни (27-30 септември) от турнира. Така пакетните билети за 8-те дни от Sofia Open 2020 ще са на цени от 165 лева, 235 лева и 315 лева спрямо категорията място в \"Арена Армеец\". Индивидуални билети за осемте дни от Sofia Open 2020 ще се предлагат на по-късен етап, но закупилите пакетен билет сега се възползват от специалната цена за напълно достъпно присъствие на всички мачове от международното спортно събитие №1 в България за 2020 г.", "date": "2020.01.13", "title": "Григор Димитров се завръща у дома за Sofia Open 2020!"}
{"url": "https://www.monitor.bg:443/bg/a/view/aguero-chupi-rekordi-v-anglija-185703", "text": "Нападателят и звезда на “Манчестър Сити” Серхио Агуеро нареди името си сред легендарни футболисти, играли в Англия, след като стана играчът извън Острова с най-много попадения във Висшата лига. Агуеро отбеляза хеттрик при успеха с 6:1 срещу “Астън Вила”, задминавайки Тиeри Анри, който бе със 175 гола, а също така изпревари Алън Шиърър по брой хеттрици в Англия с неговия 12-и. 31-годишният Агуеро има 177 попадения, които ги достигна след 255 мача, а Анри има 175 попадения в 258 срещи. Ако се включат английските футболисти, Агуеро е пети в историята на Висшата лига. Рекордьт по голове държи Шиърър със своите 260 попадения, включително 11 хеттрика, след като е играл за “Саутхемптън“, “Блекбърн” и “Нюкасъл”. Два гола за победата на “гражданите” над „Астън Вила“ добави Риад Марез, а веднъж се разписа Габриел Жезус. С този успех отборът на Пеп Гуардиола се изкачи на второ място в класирането, но изостава с 14 точки от лидера “Ливърпул” и е изиграл мач повече. “Астън Вила” пък е в зоната на изпадащите с актив от 21 точки.", "date": "2020.01.13", "title": "Агуеро чупи рекорди в Англия"}
{"url": "https://www.monitor.bg:443/bg/a/view/puntamari-ot-agent-sasho-za-peevski-185704", "text": "Не се наложи дълго да чакаме. Даже изобщо. В събота заложихме на това, кой агент от ДС първи ще се обади ни в клин, ни в ръкав, споменавайки Пеевски. С уточнението, че на който доносник на бившата ДС са му платили най-скоро – той ще е. И още в понеделник агент Сашо извиси глас. Прав беше Елин Пелин: Лудото само се обажда. Този разказ на Елин Пелин не се нуждае от друг съвременен прочит и няма да последва съдбата на превода на \"Под игото\". Нищичко не се е променило. Доказва го един шашав персонаж като агент Сашо – Илиян Василев, наджапал до колене в реката. Седи и размахва бухалката ловко, с лекотата, с която е сътворил току-що поредния донос. Бялата риза на момата агент (събирателен образ на слугите на БГ Мадоф) обаче е лекьосана. По нея личат петна от плескавици и белградски ущипци. А от джобовете на момата прозират пари. Не са малко, явно, ако се съди по дължината на поста, който още топъл-топъл, едвам свален от скарата, вече се сервира в кръчмата \"Фрогнюз\" на другия дебелоок агент от ДС – Академик. Да, лудото само се обажда. Някои експерти твърдят, че лудите се привличат, но едва ли това е причината двамата агенти от ДС да са като дупе и гащи. Не е трудно да се забележат едни характерни мустаци, които надничат зад тях. Още нещо отбелязахме преди седмица – без значение дали „чукча писател“ Илиян Василев или „боеца“ Георги Георгиев наужким се упражняват по адрес на депутата и издател на „Телеграф медиа“ Делян Пеевски, има грешки, които издават, че някой друг им набира текстовете. Някой, скаран с правописа. Някой, за който е съвсем нормално да използва думи като „арзследвяа“, „еднвременно“, „предовратят“, „самоазправят“. Някоя Пунта Мара, която даже се е подписала, след като е объркала депутата Пеевски с олигарх. Олигарси, немила и недрага Пунта Маро, са хора като Иво Прокопиев, Огнян Донев, Сашо Дончев и като господаря ти Цветан Василев. Който ти поръчва да му пишеш „пунтамарите“, с които прочие не би трябвало да се гордееш, защото представляват несвързан поток от думи и мисли, лишени от съдържание. Диагнозата е медицинска, Пунта Маро, права си! А пиеш ли си хапчетата?", "date": "2020.01.13", "title": "Пунтамари от агент Сашо за Пеевски"}
{"url": "https://www.monitor.bg:443/bg/a/view/uventus-stana-zimen-shampion-v-italija-185701", "text": "“Ювентус” постигна трудна, но много важна победа с 2:1 при гостуването си на “Рома” в среща от последния 19 кръг на първия полусезон в Серия \"А\". Така \"бианконерите\" отново са лидери в класирането при преполовяването на шампионата, а победата е четвърта поредна. “Юве“ успя за първи път от 2014-а да победи „Рома” като гост след пет поредни неуспешни опита. “Старата госпожа“ вкара двете си попадения в първите 10 минути, а техни автори бяха Мерих Демирал и Кристиано Роналдо от дузпа. “Рома” върна един гол в средата на втората част чрез дузпа на Диего Пероти, но направи пропуски, които доведоха тима до втора поредна домакинска загуба. Отборът на Маурисио Сари се възползва от грешната стъпка на “Интер” срещу “Аталанта” и вече има 48 точки - на две пред основния конкурент за титлата. “Рома” е на пето място с 35 пункта, колкото има и четвъртия “Аталанта”. Лошите новини за римляните продължиха с тежката контузия на Николо Дзаниоло. 20-годишният суперталант на италианския футбол е със скъсани кръстни връзки на коляното, а в добавка е с увреден сериозно и менискус. Това означава, че Дзаниоло ще се върне на терена най-рано през октомври, като няма никакъв шанс да го видим в игра повече през настоящия сезон и на Евро 2020, където Италия възлагаше големи надежди на таланта.", "date": "2020.01.13", "title": "„Ювентус“ стана зимен шампион в Италия "}
{"url": "https://www.monitor.bg:443/bg/a/view/mylchanieto-na-agnetata-se-vyzrajda-v-serial-185658", "text": "Култовият трилър от 1991 г. „Мълчанието на агнетата“ ще се възроди в сериал. Телевизионният канал CBS работи върху поредица, чийто главен герой ще е агентът на ФБР Кларис Стърлинг Проектът е с работно име „Кларис“ и ще върне зрителите в 1993 г, когато се развиват събитията и в лентата. Стърлинг ще се върне към опасната работа за преследване на серийни убийци и сексманиаци на фона на трудна политическа игра във Вашингтон. Продуценти ще бъдат Алекс Курцман и Джени Люмет. „След 20 години имаме честта да възродим един от най-старите герои в Америка, Кларис Стърлинг. нейната издръжливост, нейната победа...“, заявиха пред сп. Variety те. Още не е ясно на кого ще бъде поверена главната роля.", "date": "2020.01.13", "title": "„Мълчанието на агнетата“ се възражда в сериал"}
{"url": "https://www.monitor.bg:443/bg/a/view/bivshata-godenica-na-hekimjan-gushna-momichence-185663", "text": "Репортерката на Нова тв и бивша годеница на водещия Антон Хекимян – Василена Гръбчева, е станала майка на момиченце. Първото й дете се казва Анастасия и се е появила на бял свят в болница „Токуда“ тази сутрин с мерки 3, 170 кг и 51 см, съобщи dir.bg. Таткото на бебето е доктор Асен Цеков, с когото репортерката е вече повече от година. Преди време в предаването \"На кафе\" млада майка сподели, че с Асен са се запознали, след като тя отишла да прави репортаж за благотворителна кауза. \"Това е Асен Цеков, избран за млад лекар на годината и моторист. Той е човекът до мен. Отидох един ден да правя материал за благотворителна кауза и го срещнах на бензиностанция. Видяхме се по работа, а две седмици по-късно вече живеехме заедно\",сподели тогава репортерката. На връх нова година пък разкри, че двамата очакват момиченце. Дълги години Василена беше половинка на водещия на сутрешния блок на bTV Антон Хекимян, с когото дори се сгодиха, но се разделиха преди 2 години.", "date": "2020.01.13", "title": "Бившата годеница на Хекимян гушна момиченце"}
{"url": "https://www.monitor.bg:443/bg/a/view/zagubihme-12-mln-jivotni-185672", "text": "  За 30 години България е унищожила толкова животни, колкото нито една от войните на 20 век не е успяла да го направи. Числата са повече от безжалостни към поколенията, които населяват България от 1990 г до 2020 г. За този период сме позволили да изчезнат 12 млн. животни, а прогнозите на анализаторите сочат още понижения/ Виж таблицата за 2017-2018 г. в детайли/. Под дъното  Ако потомците ни разчитат статистиката от този период, вероятно ще ни заклеймят като най- безотговорното поколение в сравнение с предците ни. И така по време на Първата световна война сме имали 12 млн. животни, по време на Втората световна война 11 млн. животни, през 1990 г. отбелязваме пик от 14,5 млн. И от тогава започва стремглаво спускане, за да се приземим забивайки глава в дъното през 2007 г на 3 млн. животни. За жалост за последната дузина години, въпреки ЕС, не само не сме се измъкнали от калта, а сме задълбали още по-надолу достигайки 2 млн. 700 хил. Важно е да се отбележи, че въпросната статистика включва и месодайно и млечно животновъдство. Не е включен броят на птиците, както и закланите прасета заради африканската чума през изминалата година. Към днешна дата те възлизат може би над над 200 хил., включително и от задния двор, които в края на 2019 г наброяваха 57 хил.    Този зловещ светаквичен преглед направи пред Телеграф Светла Чамова, изп.- директор на Асоциация на месопреработвателите в България. Въпреки че в България има над 360 месопреработвателни предприятия, част от които бяха изградени с пари по САПАРД, други по Програма за развитие на селските райони ПРСР, колбасарският бизнес на практика работи основно с внос.Същото може да се каже и за млекопреработвателния. Страдаме от липса на суровина, направо изплака Чамова, която е живата история на АМБ. Поглед към годишния аграрен доклад за 2018 г е красноречив. Водещата селскостопанска стока при вноса в България през 2018 г.  с свинско месо. Импортът се равнява на 122 078 хил. тона за 206 774 468 евро и представлява 6,4 % от общия внос на агропродукти.    Причините за тази апокалиптична равносметка можем да ги открием в пресата и телевизионните репортажи назад във времето. Като се започне от безогледното клане и износ на животни в началото на деведестте години от търговци, които в повечето случаи са били близки до службите, ползвайки успешно търговската информация. Мине се през съсичането на дребното животновъдство, което винаги се оказваше огромна пречка за контрол на ветеринарните служби. И най-вече на мераклиите за индустриална преработка на месо и мляко. Та се стигне до преработвателите ни. От една страна мандрите, които отказваха да плащат достойна цена на животновъдите, защото все не им стигаше печалбата. А всъщност за тях вносът на безумно евтино мляко от страни от ЕС за 28 ст. литъра с транспорта беше истинската причина.    Зад отказа да се купува българско произведено месо от колбасарите стои подобна причина. Без пари доставена третокачествена суровина за луканки от германските кланици или телешко от латинския континент.  Но, въпреки публикациите и виковете на българските животновъди българската държава така и не намери сили да направи регулации и контрол, за да озапти убийствените апетити на преработвателите и търговците. Вече тридесет години. И добре е, че статистиката, която представяме не е само от времето на социализма. Защото преди 1944 г икономическата система се е основавала на принципите на свободния пазар. А В европейския съюз освен България членуват още 28 страни, част от които имат сходно с българското минало, но нямат такива проблеми днес. През 2018 г. се запазва тенденцията на намаление на броя на стопанствата, отглеждащи селскостопански животни, главно за сметка на отпадане на част от дребните стопанства, пише в годишния аграрен доклад на МЗХГ. Процесът на окрупняване на сектора допринася за по-голямата устойчивост на фермите, по-ефективно и рентабилно производство. В сравнение с 2017 г., животновъдните стопанства, в които се отглеждат говеда, намаляват с 16,8%, а тези с овце и кози - съответно с 21,4% и 17,1%. Стопанствата със свине намаляват с 19,8%, а тези с биволи – с 2,5%. От друга страна, при почти всички основни видове селскостопански животни се наблюдава увеличение на броя отглеждани животни спрямо предходната година, достигащо до 22% при биволите. Общият брой на свинете нараства с 10,4%, а този на козите и овцете – респективно с 5,7% и 2,5%. Само общият брой на говедата се свива, с 2,5%. Задълбочава се специализацията на производството, като продължава тенденцията на увеличение на едрите и дребни преживни животни от месодайно направление, благоприятствано от прилаганите схеми за обвързано с производството подпомагане в животновъдството (в т.ч. схеми за месодайни крави и животни под селекционен контрол). През 2018 г. броят на месодайните крави е с 10,5% повече на годишна база, а на овцете-майки за месо – с 26%.", "date": "2020.01.13", "title": "Загубихме 12 млн. животни"}
{"url": "https://www.monitor.bg:443/bg/a/view/jokera-otstrelja-11-nominacii-za-oskar-185695", "text": "В битка между стария Холивуд и новия – в това се очаква да се превърне 92-ата церемония по връчването на наградите „Оскар“. Въпреки че поляризира фенове и критици с реалистичното си представяне на агресията на човек, постепенно губещ всякаква възможност да изпитва съчувствие, „Жокера“ ще е с най-голям шанс да триумфира на събитието в „Долби тиатър“. Това стана ясно, след като преди минути бяха обявени всички претенденти за златните статуетки. Клипът, който се излъчваше на живо, започна с приветствие от новия президент на Американската филмова академия – кастинг режисьора Дейвид Рубин. Той припомни, че оскарите са специални заради това, че професионалисти оценяват постиженията на своите колеги. „За номинацията са гласували всички членове на академията от цял свят, според своя бранш“, уточни той. Най-добри филм, режисьор, актьор в главна роля, адаптиран сценарий, костюми, саундтрак... Това са само част от категориите, в които ще се бори „Жокера“. Режисьорът Тод Филипс неведнъж е коментирал, че е използвал за вдъхновение творби на Скорсезе като „Шофьор на такси“ и „Кралят на комедията“. Двамата ще имат възможността да се изправят един срещу друг в режисьорската категория, където 77-годишният кинодеец ще участва с „Ирландецът“ (получил 10 номинации в 9 категории). Противно на очакванията, именно Скорсезе тук ще брани честта на „новия Холивуд“. Причината – на наградите той ще брани честта и на стрийминг гиганта Netflix, благодарение на който той успя да получи творческата свобода да реализира „Ирландецът“. Самият режисьор не е обаче привърженик на идеята киното да се гледа на малък екран, като още преди премиерата на филма му помоли зрителите да избягват смартфоните като устройство, на което да проследят над 3-часовото му произведение. Големият победител от Златните глобуси - „Имало едно време в Холивуд“, също се разписва с 10 номинации. Лентата на Куентин Тарантино също се покланя пред стария Холивуд, като представлява своеобразна ода към спомените на режисьора от детството му. „1917“ на Сам Мендес също върви напред с 10 номинации. Netflix разполага обаче с още козове в ръкава. „Брачна история“ и „Двамата папи“ също ще представляват стрийминг платформата, като те ще се съревновават за съответно 6 и 2 награди. Скарлет Йохансон пък може да си тръгне от церемонията с две статуетки под рамо – за актриса в главна („Брачна история“) и поддържаща („Джоджо Заека“). „Паразит“ на южнокорейския режисьор Бонг Джуун-хо също се разписа с 6 номинации. Освен в международната категория, лентата ще се бори още за приз за режисьор, най-добър филм, продукционен дизайн, монтаж и оригинален сценарий, зад който отново застана Джуун-хо. Сред най-големите изненади от номинациите със сигурност е липсата на такава за Теодор Ушев и неговата „Физика на тъгата“. Въпреки че беше един от фаворитите в категорията за късометражна анимация, филмът не се пребори за шанс за статуетка. \"Физика на тъгата\" е може би най-монументалният филм в шортлистата. Лентата използва драматичната техника на енкаустичната живопис, за да разкаже история, която е едновременно биография и митология“, гласеше отзивът за заглавието на престижното издание The Wrap, което също заложи, че \"Физика на тъгата\" ще получи номинация. Четири години след „белите оскари“ темата за расизма в Холивуд отново се оказва на дневен ред и при настоящия награден сезон. След като Асоциацията на чуждестранната преса в Холивуд бе критикувана заради липсата на повече цветнокожи сред победителите на „Златен глобус“, тенденцията се засили дори повече с БАФТА и сега – номинациите за „Оскар“. Синтия Ериво („Хариет“) е единствената чернокожа, която успя да премине през цедката на Американската филмова академия и да грабне номинация. Мнозина обаче остават недоволни, че пътя към заветната статуетка бе спрян пред звезди от ранга на Дженифър Лопес, Еди Мърфи и дори Акуафина, която взе „Златен глобус“ за участието си в „Сбогуването“. Целият филм, впрочем, който бе един от най-високо оценените от критиците, бе тотално пренебрегнат на оскарите и не получи нито една номинация. Бионсе, която беше в надпреварата заради песента си Spirit към „Цар Лъв“ също няма да има причина да посети церемонията. Академията изненада мнозина и с подминаването на Робърт де Ниро („Ирландецът“) за категорията за най-добър актьор. Мнозина очакваха, че шанс за триумф ще получи и Крисчън Бейл („Пълно ускорение“), но това така и не се случи. Темата за жените кинодейци също е отново на дневен ред. Грета Гъруиг ще получи шанс за статуетка, но единствено заради сценария си на „Малки жени“. Режисурата й обаче не бе оценена от Академията. Лулу Ван („Сбогуването“), Лорийн Скафария („Да свалиш Уолстрийт“) и Мариел Хелър (A Beautiful Day In The Neighborhood) бяха сполетени от същата съдба.", "date": "2020.01.13", "title": "Жокера отстреля 11 номинации за „Оскар“ (ПЪЛЕН СПИСЪК С ПРЕТЕНДЕНТИТЕ)"}
{"url": "https://www.monitor.bg:443/bg/a/view/frenski-grajdanin-bludstval-s-tri-momichenca-na-10-i-11-godini-185682", "text": "Окръжната прокуратура в Добрич привлече като обвиняем френски гражданин за блудства с малолетни, съобщи АП – Варна. 63-годишният Ерик Ж. е задържан за срок до 72 часа с постановление на прокуратурата за извършени блудства с три малолетни момиченца. Две от жертвите на французина са на 11 години, а третото дете е на 10 години. Окръжната прокуратура в Добрич е внесла искане в Добричкия окръжен съд за вземане мярка за неотклонение „Задържане под стража“. Престъплението е извършено в периода от 24 декември 2019 г. до 9 януари 2020 г. в село Кремена, община Балчик, научи „Монитор“. Сигнал за блудството е подала една от учителките на момичетата. При обиск в дома на Ерик са открити снимки на децата в различни пози. Французинът живее от една година в България и е със статут на европейски гражданин.   Разследването по досъдебното производство се извършва под ръководството на Окръжната прокуратура в Добрич. 63-годишният французин е обвинен в престъплението, което се наказва с лишаване от свобода от 5 до 20 години, на 11 януари. Окръжната прокуратура в Добрич е назначила експертизи по случая. Извършват се активни действия по разследването.  ", "date": "2020.01.13", "title": "Френски гражданин блудствал с три момиченца на 10 и 11 години"}
{"url": "https://www.monitor.bg:443/bg/a/view/novoto-ispansko-pravitelstvo-poloji-kletva-185696", "text": "Новото испанско правителство положи в понеделник клетва за встъпване в длъжност, предаде Асошиейтед прес. Министрите положиха клетва в присъствието на испанския крал Фелипе Шести.  Това е първото коалиционно правителство в Испания от 1978 г., припомня АП. В него участват Испанската социалистическа работническа партия на премиера Педро Санчес и крайнолявата \"Унидас Подемос\", чийто лидер Пабло Иглесиас ще бъде един от четиримата вицепремиери. В новия кабинет има 22-ма министри, което е с петима повече в сравнение с предишното правителство. Балансът на половете е постигнат и в правителството има 11 мъже и 11 жени. Пет поста са за Унидас Подемос. Премиерът Санчес постави като приоритети на новото правителство извършването на социални реформи, гарантирането на стабилен икономически растеж и воденето на диалог със сепаратистите в Каталуния.", "date": "2020.01.13", "title": "Новото испанско правителство положи клетва "}
{"url": "https://www.monitor.bg:443/bg/a/view/probiv-na-tervel-pulev-v-polutejka-kategorija-185691", "text": "Професионалният боксьор Тервел Пулев вече е в топ 10 на полутежка категория на Световната боксова асоциация (WBA). Българинът напредна до осмото място в дивизията след като завоюва интерконтиненталната титла на асоциацията при победата си над Дешон Уебстър през декември в Пловдив. Успехът на Пулев му донесе и признанието за спортист номер 1 у нас за последния месец от 2019 г. в традиционната анкета на Пресклуб \"България\". Заради ранното приключване на гласуването в анкетата за спортист №1 на годината, по-малкият брат от фамилия Пулеви нямаше възможност да влезе сред призьорите. \"Радвам се за тази награда, защото въпреки постижението ми, не попаднах в красацията за годината. Сега приемам трудът ми оценен\", заяви Тервел и продължи: \"Най-ценна обаче е подкрепата на хората. Това не може да се купи с пари.\" 37-годишният боксьор сподели, че все още няма определен следващ съперник и дата за нов мач, но вече води сериозна подготовка. \"Работата започна. Не съм мислил колко мача ще направя в кариерата си. Някои недоволстваха, че играя с по-слаби противници, но трябваше да свикна с професионалния бокс. Спортно-технически нещата се случват и това показва, че менажирането на мачовете е било правилно\", коментира още Тервел Пулев. Треньорът му Михаил Таков разкри, че Тервел работи върху по-резки и изненадващи удари. \"Това е задължително, както добрата защита и бързата мисъл\", добави Таков.", "date": "2020.01.13", "title": "Пробив на Тервел Пулев в полутежка категория"}
{"url": "https://www.monitor.bg:443/bg/a/view/borisov-rystyt-na-iznosa-s-3-7-poveche-185694", "text": "\"През периода януари - ноември 2019 г. от България са изнесени стоки за 53 758.2 млн. лв. за ЕС и трети страни, което е с 3.7% повече в сравнение със същия период на 2018г.\" С това се похвали премиерът Бойко Борисов в профила си във Фейсбук.  По думите му за пореден път данните на Национален статистически институт (НСИ) показвали развитието на българската икономика, както и положителните тенденции този ръст да продължи. \"Продължаваме с работата\", написа още Борисов.       ", "date": "2020.01.13", "title": "Борисов: Ръстът на износа с 3.7% повече "}
{"url": "https://www.monitor.bg:443/bg/a/view/otkriha-prichinata-za-hyrkaneto-185681", "text": "Специалисти хвърлиха светлина върху една от главните причини за хъркането, съобщава в. \"Мирър\".  Учени от Пенсилванския университет заключиха, че то може да се дължи на дебел език. Отдавна е известно, че загубата на телесно тегло може да помогне за справяне с проблема, но сега стана ясно защо отслабването намалява риска от обструктивна сънна апнея. \"Много лекари и експерти не са обръщали нужното внимание на наличието на дебел език при лечение на сънна апнея - заяви ръководителят на екипа Ричард Шуоб. - Сега вече знаем, че дебелият език е рисков фактор и че състоянието на засегнатия от сънна апнея пациент се подобрява, когато езикът му намали размерите си.\" В бъдеще хора може да се преглеждат за сериозни заболявания, като се изследват размерите на езиците им. Продължителната сънна апнея е свързана с редица заболявания и здравословни проблеми, като сърдечни болести, диабет тип 2, инсулт, високо кръвно налягане, депресия. Изследването с помощта на ядреномагнитен резонанс на гърлото и носа у затлъстели пациенти позволило да се установи, че намаляването размерите на езика е ключът към справянето с проблема. Проучването обхванало 67 пациенти с индекс на телесна маса над 30, които са засегнати от лека или тежка форма на обструктивна сънна апнея. Посредством диета или хирургична интервенция те загубили почти 10 процента от телесното си тегло за 6 месеца. Ларинксът на всеки участник бил сканиран преди началото и след края на изследването. Извършените тестове показали, че симптомите са се подобрили с 31 процента.", "date": "2020.01.13", "title": "Откриха причината за хъркането"}
{"url": "https://www.monitor.bg:443/bg/a/view/tinejdjyr-na-staj-v-nasa-otkri-rodnata-planeta-na-luk-skajuokyr-185692", "text": "Сателитът TESS на американската космическа агенция НАСА откри екзопланета, орбитираща около две звезди, вместо една. Заслуга за космическата находка има 17-годишният Уолф Кукиър, започнал стаж в агенцията миналото лято. Откритието се случва три дни след като започнала програмата, съобщи Си Би Ес. Младежът следял за т.нар. тясна двойна система – случай, при който две звезди орбитират една около друга и формират затъмнение, което наблюдаваме от Земята. „След три дни забелязах сигнал от система TOI 1338. Първоначално си помислих, че е звездно затъмнение, но се оказа, че е планета“, разказва Кукиър. Планетите с две слънца обикновено са трудни за засичане. Към момента учените са установили малко над 20, като първата е открита през 1993 г. Планетата TOI 1338 b веднага предизвика сравнения с дома на героя Люк Скайуокър – планетата Татуин заради очарователните си две слънца. Новооткритата екзопланета е с размерите на Сатурн и е 6,9 пъти по-голяма от Земята, което прави шанса за живот на нея почти нулев. TOI 1338 b е единствената планета в системата TOI 1338, която е на 1300 светлинни години от нашата планета, намира се в съзвездието „Пиктор“ и орбитира звездите си на всеки 95 дни. Двете слънца от своя страна се обикалят на всеки 15 дни. Едната звезда е около 10% по-голяма от Слънцето, докато другата е по-студена, затъмнена и е една трета от масата на Слънцето. TESS (Transiting Exoplanet Survey Satellite) е открил и свят с размерите на Земята. Предполага се, че на него може да има и вода. TOI 700 d е относително близко до Земята - 100 светлинни години. А най-близката звезда до земята след Слънцето – „Проксима Кентавър“ е на едва четири светлинни години.", "date": "2020.01.13", "title": "Тинейджър на стаж в НАСА откри родната планета на Люк Скайуокър"}
{"url": "https://www.monitor.bg:443/bg/a/view/spirachkite-na-kolite-sysipvat-imunnata-sistema-185685", "text": "Металните частици, които се отделят при триенето на накладките върху спирачните дискове на автомобилите, замърсяват въздуха и вредят на имунната система колкото изгорелите газове от дизеловото гориво, съобщи \"Дейли мейл\".  Според учени от Кингс колидж този прах съставлява около 20 на сто от замърсяването на въздуха с фини прахови частици PM 2,5.  Известно е, че отработените газове от автомобилите увреждат белите дробове, сърцето и мозъка, но рисковете за здравето от прашинките, които се отделят от метала на спирачките, са по-слабо изследвани. Учените от Кингс колидж в Лондон твърдят, че миниатюрните частици могат да отслабят имунната система и увеличават риска от опасни белодробни инфекции.  Те са изследвали въздействието на метала, открит в праха от спирачките, върху белите кръвни клетки и са установили, че той намаляват способността им да се борят срещу обичайните инфекциозни бактерии. Един от учените дори смята, че прахът от спирачките вероятно е сред причините и за т.нар. \"лондонско гърло\" - постоянната кашлица и настинки, от които обитателите на града често се оплакват. Дишането на въздуха в Лондон и други най-силно замърсени райони във Великобритания е вредно, колкото изпушването на 160 цигари годишно, изчисляват от британската фондация за изследване на сърцето.  Замърсяването намалява защитата на организма чрез проникването на тежки метали в чувствителни тъкани, което поразява белите кръвни клетки.", "date": "2020.01.13", "title": "Спирачките на колите съсипват имунната система"}
{"url": "https://www.monitor.bg:443/bg/a/view/ot-hodeneto-na-kino-se-poumnjavalo-185688", "text": "От ходенето на кино се поумнява, твърдят британски специалисти, цитирани от в. \"Дейли стар\". Гледането на филми на големия екран, независимо дали човек е сам или с компания, допринасяло за стимулирането на паметта и вниманието и поддържа мозъка в добра форма. Ходенето на кино влияело благоприятно и върху физическото здраве, тъй като се равнявало на 45-минутна лека кардио тренировка. Практиката противодействала и на самотата, тъй като сърдечният ритъм на посетителите в киносалона се синхронизирала, докато гледат филма. Проучването на специалисти от лондонския Юнивърсити колидж и веригата киносалони Vue е обхванало 77 доброволци. \"Културните преживявания като ходенето на кино осигуряват възможност на мозъка да се съсредоточава за продължителни периоди от време\", обяснява д-р Джоузеф Девлин от изследователския екип. Според него спсобността ни да поддържаме фокуса и вниманието си игарело важна роля за изграждането на психическата ни устойчивост, тъй като решаването на проблеми обикновено изисквало концентрирано усилие за преодоляването на препятствия. По думите му в свят, в който все по- трудно сме се откъсваме от електронните устройства това ниво на постоянен фокус било полезно за нас.", "date": "2020.01.13", "title": "От ходенето на кино се поумнявало"}
{"url": "https://www.monitor.bg:443/bg/a/view/grisho-zagrjava-s-tenis-elita-v-melbyrn-185686", "text": "Първата ни ракета в мъжкия тенис Григор Димитров ще има силни съперници на престижния демонстративен турнир \"Куйонг Класик\" в Мелбърн, който ежегодно събира тенис елита преди Откритото първенство на Австралия. Мачовете са от днес до 17 януари, а Гришо е сред големите фаворити. Конкуренцията обаче е впечатляваща - шампионът от US Open 2014 Марин Чилич, победителят във финалния Мастърс от 2019 г. Стефанос Циципас, финалистът от \"Уимбълдън\" през 2016 г. Милош Раонич, местният любимец Ник Кириос, сензацията от Sofia Open 2019 Матео Беретини, Кевин Андерсън, Ришар Гаске и Борна Чорич. Най-добрият ни тенисист Григор Димитров прогресира с 1 място в световната ранглиста и вече е 19-и, а в четвъртък очаква жребия за основната схема на Australian Open. Огромен скок бележи втората ни ракета Димитър Кузманов, който стигна до 323-о място с изкачване от 93 места. С победите си над Александър Козбинов и Стив Дарси, пловдивчанинът заработи $89 900, което е над 50% от спечеленото от него до този момент в кариерата му. Рекордното класиране на Кузманов е 250-о място от декември 2018 г. При жените първата ни ракета Виктория Томова се изкачи с две места в ранглистата и вече е 146-а. Изабелла Шиникова е 163-а, а Елица Костова заема 194-а позиция. Трите българки ще вземат участие в квалификациите на първия за сезона турнир от Големия шлем. Пресявките в Мелбърн започват днес, а за класиране се изискват три победи. За начало Вики Томова се изправя срещу индийката Анкита Раина. При успех във втория кръг софиянката ще срещне Анхелина Калинина или Моника Никулеску. Шиникова стартира с мач срещу полякинята Мая Хвалинска, а при победа я очаква Марта Костюк или Наталия Вихлянцева. Елица Костова пък играе с британката Хариет Дарт и ако се справи с нея, тя среща Никол Гибс или Кристина Буса.", "date": "2020.01.13", "title": "Гришо загрява с тенис елита в Мелбърн"}
{"url": "https://www.monitor.bg:443/bg/a/view/parij-kryshtava-ulica-na-dejvid-boui-185649", "text": "Името на покойната рок легенда Дейвид Боуи ще грее на улични табели, след като Париж реши да кръсти улица на него. Кметът Жером Коме, заклет фен на музиканта, е казал пред АФП, че „скоро ще има улица „Дейвид Боуи“ в 13-ти район на Париж“. Ще се намира близо до гара Аустерлиц в югоизточната част на столицата. Коме обясни още, че Боуи „има силна връзка с Града на светлините“, но добави, че предложението му трябва да бъде одобрено от градския съвет през февруари, което е само административна мярка. Новината за улица „Дейвид Боуи“ идва малко след като Оксфорд го добави в своя „Речник на Националните биографии“, книга, която събира историите на най-влиятелните хора в Британската история. Боуи, заедно с Джордж Майкъл и сър Джордж Мартин – познат като Петия Бийтъл, са сред 228-те нови имена на съвременни личности добавени в новото издание на речника. На 10 януари се навършиха 4 години от смъртта на големия музикант.", "date": "2020.01.13", "title": "Париж кръщава улица на Дейвид Боуи"}
{"url": "https://www.monitor.bg:443/bg/a/view/zastrahovatelnite-posrednici-s-po-skypa-lichna-polica-185665", "text": "Презастрахователните посредници и брокерите ще са длъжни да увеличат сумите си по застраховка „Професионална отговорност“ от 12 юни, съобщават от Комисията за финансов надзор (КФН). Причина за това са влезли в сила промени по европейски директиви. Един от основните принципи в застраховането е принципът на доброволност, съгласно който сключването на договор за застраховка става при свобода на договаряне. Изключение от този принцип има при професиите, които крият по-голям риск. Това са лекари, адвокати, нотариуси, строители, проектанти и други, за които се изисква задължително сключване на застраховка за професионална отговорност, която да покрие вредите от грешка. От средата на юни 2020 г. размерите на застрахователните суми по „Професионална отговорност“ ще бъдат увеличени съобразно Европейския индекс на потребителските цени - 4.03%. Така застрахователната сума по всяко застрахователно събитие скача от 1 250 000 евро на 1 300 380 евро. Парите за претенциите по всички събития за една година пък се увеличават от 1 850 000 евро на 1 924 560 евро. Минималната сума се увеличава от 18 750 на 19 510 евро. От КФН обаче предупреждават, че всички брокери ще трябва да променят сумите в левова равностойност по централния курс на Българска народна банка (БНБ). Договорите, сключени преди тази дата, няма нужда да бъдат променяни.", "date": "2020.01.13", "title": "Застрахователните посредници с по-скъпа лична полица"}
{"url": "https://www.monitor.bg:443/bg/a/view/namaliha-prisydata-na-akusherka-osydena-za-smyrtta-na-bebe-i-majka-185673", "text": "Апелативният съд във Велико Търново намали присъдата на акушерка, осъдена заради причинена смърт на родилка и бебето и. Севдалина К. бе осъдена затова, че през есента на 2013 г поради немарливо изпълнение на служебните си задължения, представляващи източник на потенциална опасност в АГ отделението на габровската болница, е станала причина за причинена смърт по непредпазливост на родилката Десислава А. и бебето и Александър. Според тезата на обвинението, акушерката не е разпознала спешен случай на раждане с повишен животозастрашаващ риск при преносване на плода в майчината утроба, не е назначила кардиотокографски анализ, не е извършвала системен контрол и наблюдение на родилката и не е отчела състоянието и промените в него, настъпили по време на дежурството и. По този начин тя е нарушила Правилата за добра медицинска, записани в Мединиския стандарт по Акушерство и гинекология и Закона за здравето. Окръжният съд в Габрово е признал подсъдимата за виновна и е постановил присъда от три години условно и лишаване от правто да упражнява лекарска професия за същият период от време. Апелативния съд обаче зема предвид смекчаващи вината на лекарката обстоятелства, а именно, че тя е направила всичко зависещо за спасяване живота на детето и родилката. И поради това намалява присъдата и на две години. Подсъдим по процеса е и бившият шеф на АГ отделението Димитър А., който е осъден от първата инстанция на три години условно и лишаване от право да упражява лекарска професия за същия период. За него съдът определя, че наложеното му наказание е справедливо и не подлежи на промяна. Решението на апелитавните съдии подлежи на последен протест и обжалване пред ВКС.", "date": "2020.01.13", "title": "Намалиха присъдата на акушерка,  осъдена за смъртта на бебе и майка"}
{"url": "https://www.monitor.bg:443/bg/a/view/teo-ushev-zagubi-bitkata-s-oskarite-185669", "text": "Българският аниматор Теодор Ушев не получи дългоочакваната номинация за \"Оскар\". Въпреки че беше един от фаворитите в категорията за късометражна анимация, липсата на името му сред претендентите бе от основните изненади на Американската филмова академия днес. \"Физика на тъгата\" на Ушев, чиято постоянна адресна регистрация е в Канада, бе спряган като почти сигурен за номинациите, като болшинството критици го поставиха в своя топ 3 на късите рисувани филми за отминалата година. гласеше отзивът за заглавието на престижното издание The Wrap, което също заложи, че \"Физика на тъгата\" ще получи номинация.", "date": "2020.01.13", "title": "Тео Ушев загуби битката с Оскарите"}
{"url": "https://www.monitor.bg:443/bg/a/view/psihoza-za-miningit-kraj-milano-185667", "text": "Живеещите източно от Милано италианци от няколко седмици не смеят да си подадат ръка за поздрав дори в църквите, за да не пипнат менингит. Кръчмите и кафенетата в град Бергамо, където се намира популярното и у нас летище „Орио ал Серио“ с директни полети за София, са празни. Анулирани са резервациите в хотелите из индустриалния район, където непрекъснато се организират работни срещи и симпозиуми на специалисти от различни браншове. Същата е ситуацията в намиращите се в радиус от поне двайсетина километра селища, където местните хора се предвижват извън дома само с предпазни медицински маски. Причината за масовия страх са двата смъртни случая в навечерието на Новата година в градчето Предоре недалеч от Бергамо. Деветнайсетгодишната Вероника и четиридесет и осем годишната Марция почиват от менингококова инфекция „С“, а мъж, поразен от менингококова инфекция „Б“ все още се бори за живота си. Мълвата веданага разнася неприятната история и местните хора започват да бягат като дявол от тамян от близките на двете жени, не ги допускато дори м магазините за хранителни стоки. Масло в огъня на психозата наливат социалните мрежи, които започват да бълват небивалици за други смъртни случаи, за безкрайно много хора, заразени от фаталния вирус на менингита и т.н. Нещата стигат до там, че освен властите, с успокояването на обстановката се заемат местните енорийски свещеници начело с епископа на Бергамо дон Франческо Беси. Развилнялата се психоза според местните медии обаче е двела и до нещо много положително – хората започват масово да се ваксинират срещу менингит, като в района Басо Сабино само за две седмици са получили доброволно защита срещу опасната болест 60% от населението или над 20 000 души.", "date": "2020.01.13", "title": "Психоза за минингит край Милано "}
{"url": "https://www.monitor.bg:443/bg/a/view/syzdadoha-hrana-ot-vyzduha-185676", "text": "Финландски учени произведоха протеин \"от въздуха\" и смятат, че храната може да съперничи на соята, съобщи Би Би Си. Протеинът се създава от почвена бактерия, захранвана с водород, получен от електролиза на вода.  Ако електричеството идва от слънчев или вятърен генератор, храната може да се отглежда при нулеви емисии парникови газове, смятат изследователите. В основата на проекта за създаване на протеин \"от въздуха\" е Паси Виника, преподавател в университета на Лапенранта. Той е изпълнителен директор на компания, създала пилотно предприятие за производство на протеин въз основа на технология, разработвана за космическата индустрия през 60-те години на миналия век. Пилотното предприятие \"Слънчеви храни\" в покрайнините на Хелзинки вече е привлякло 5,5 милиона евро инвестиции и според учените, в зависимост от цената на електроенергията, разходите по производството на хранителен протеин \"от въздуха\" ще се доближат до тези за производството на соя до 2025 г.  Протеините, получавани при ферментация, ще бъдат около 10 пъти по-евтини от животинските протеини до 2035 г., прогнозира мозъчният тръст \"Ретинк Екс\". Произвежданото в предприятието брашно \"Солеин\" няма вкус и може да бъде неутрална добавка към всички видове храни. Според създателите му то може да се използва и за среда за отглеждане на култивирано месо и риба, както и за изхранване на добитък вместо соя, отглеждана върху терени в амазонските гори. Интересът на инвеститорите към нови храни нараства, казва проф. Леон Тери от университета на Кранфийлд.", "date": "2020.01.13", "title": "Създадоха храна \"от въздуха\" "}
{"url": "https://www.monitor.bg:443/bg/a/view/uil-smit-stana-policaj-v-majami-185656", "text": "Холивудският ас Уил Смит получи полицейска значка от униформените в Маями. Това се случи по време на специална церемония, с която органите на реда отпразнуваха провъзгласения от тях Ден на „Лоши момчета“. Смит няма да направи рязък завой в кариерния си път, но заедно с колегата си Мартин Лорънс са вече почетни ченгета в Маями. написа екзалтираният Уил Смит в социалните мрежи. Филмът им „Лоши момчета завинаги“ ще направи премиерата си и у нас през тази седмица. Това ще е трето заглавие от поредицата, като предишните ленти се появиха на бял свят през съответно 1995 и 2003 г. „Всички разполагаха с лични треньори на сета. Само аз нямах, очевидно по дефиниция съм достатъчно подготвена“, оплака се на шега актрисата Ванеса Хъджинс, която също ще се разпише с участие в „Лоши момчета завинаги“. „Просто се събрахме. Заснехме няколко кадри в Атланта и когато хората ни видеха по улиците... сякаш се случваше някаква магия“, обясни по-рано Смит по повод филма.", "date": "2020.01.13", "title": "Уил Смит стана полицай в Маями"}
{"url": "https://www.monitor.bg:443/bg/a/view/zapochna-obuchenieto-na-pilotite-ni-za-f-16-185678", "text": "С тържествена церемония във Военновъздушна учебна база „Георги Бенковски” бе дадено началото на курса за приучване и първоначално обучение на самолет L-39 ZA на летателен състав, определен за обучение в САЩ на самолет F-16.  От оръжейната компания Lockheed Martin, обявиха, че през декември е започнало производството на първите изтребители F-16 Block 70 за клиенти от чужбина. Първите шест изтребители се очаква да бъдат доставени у нас преди 2023г., а останалите два през 2024г. В програмата са включени пилоти от състава на ВВУБ „Георги Бенковски” – Долна Митрополия, 3-та авиобаза - Граф Игнатиево и База за предно разполагане - Безмер. Тяхното теоретично и практическо обучение ще се проведе изцяло във Военновъздушната учебна база, с използване на натрупания опит от проведените през 2014 и 2016 год. курсове за интензивна летателна подготовка. В рамките на един месец пилотите ще преминат през теоретично обучение и след полагане на изпити ще бъдат допуснати до летателна дейност. Лекторите са подбрани от авиационния инженерно-технически и командно-инструкторския състав на авиобазата. Началник на курса е подполковник Пламен Ковачев – заместник-командир на ВВУБ по летателната подготовка. Под негово ръководство инструкторите майор Петко Димитров, майор Пламен Иванов, майор Петър Муков и капитан Янчо Христов ще проведат летателното обучение на самолет L-39 ZA. След успешно завършване на курса на пилотите им предстои да продължат обучението си в САЩ във връзка с придобиването на новия многоцелеви изтребител F-16. Генерал-майор Стойков пожела успех на обучаемите и техните инструктори. В обръщението си той подчерта, че предстои да преминат през сложни подготовки, като заръча им да научат още много от инструкторите им. “Вие сте от малкото пилоти, които имат уникалния шанс да придобият широк спектър на способности, които след това да приложите и надградите в по-нататъшното си обучение”, заяви генерал-майор Стойков и доабви, че трябва да бъдат горди и достойни за предоставената възможност. “Знайте, че това е не само предизвикателство, а и огромна отговорност”, завърши той. В събитието участваха още командирът на Военновъздушните сили генерал-майор Цанко Стойков, командирът на Военновъздушна учебна база „Георги Бенковски” – полковник Петър Банков, командно-инструкторския, авиационния инженерно-технически и осигуряващ състав на авиобазата.", "date": "2020.01.13", "title": "Започна обучението на пилотите ни за F-16"}
{"url": "https://www.monitor.bg:443/bg/a/view/martin-stoev-protiv-konkurs-za-nacionalen-trenior-185679", "text": "Старши треньорът на националния ни отбор по волейбол за юноши до 18 години Мартин Стоев не би участвал в конкурс за селекционер на мъжкия ни представителен състав. Юношите завършиха с победа европейските квалификации м тази възраст, но се наредиха втори и ще трябва да играят във втория етап на пресявките през април. Името на Стоев се споменава сред евентуалните наследници на Силвано Пранди начело на България. \"На мен лично никой не ми се е обаждал. Оферта не съм получавал. На конкурс никога не бих се явил. Конкурсите са за красота\", заяви Мартин Стоев пред бТВ. Той обаче подкрепя намерението за дългосрочен договор на следващия треньор. \"Трябва да може да се работи спокойно в целия олимпийски цикъл. Да се направи стратегия за Игрите в Париж. Нека изчакаме какво ще стане на 13 март на Общото събрание. Да видим каква федерация ще има. Кои ще са в Управителния съвет и какви финанси ще са подсигурени\", коментира още Стоев. От централата по волейбол вече обявиха предстоящия избор на национални селекционери за отделните възрастови селекции в детско-юношеското направление.", "date": "2020.01.13", "title": "Мартин Стоев против конкурс за национален треньор"}
{"url": "https://www.monitor.bg:443/bg/a/view/myj-bere-dusha-sled-udar-na-hundaj-v-dyrvo-185652", "text": "36-годишен жител на новозагорското село Ценино е настанен в реанимацията с опасност за живота в сливенската болница след тежка катастрофа с лек автомобил, който след последователни удари в дървета буквално се разпаднал на съставни части. Сигналът за инцидента е бил подаден малко след полунощ на 13 януари . При огледа на местопроизшествието по пътя между Нова загора и Ценино полицаите открили тежко ранения Петър Петров, който изхвърчал от купето на Хюндая, а вътре в безсъзнание бил спътникът му Никола Иванов на 43 години от село Оризари. По-младият мъж се оказал със строшен гръбнак, а Иванов бил с комоцио, което не позволило на разследващите да вземат проби за алкохол. В хода на огледа се оказало , че колата е с чужди регистрационни табели, а двамата пътуващи с нея нямали свидетелства за правоуправление.  ", "date": "2020.01.13", "title": "Мъж бере душа след удар на Хюндай в дърво"}
{"url": "https://www.monitor.bg:443/bg/a/view/stoletnicata-baba-elena-velkovska-ot-selo-rupite-pomni-vsichki-detajli-ot-jivota-si-185655", "text": "   На 10 януари баба Елена Велковска от петричкото село Рупите, бивше Мулетарово, подкара 101 години. Заварихме я читава и на крака. Спомни си даже и самолетната злополука от 27 юли 1955 година, когато израелски пътнически самолет с 57 души на борда се разбива на стотина метри пред очите й: „Имаме лозе и градина над нашето село на хълма, където бех тоя ден от сутринта. Самолето падна на стотина метра пред мен, точно срещу черквата на баба Ванга. После разбрахме, че в мъглата е влезъл в нашенско, българско без разрешение и другите два самолета, които избегаха веднага са го свалили малко преди да отиде в Гърция, си спомни пред “Монитор“ с мозък като бръснач баба Елена. Много страшна картина беше – хора и багаж беха разхвърляни по целия скат, а самолето гореше още. Тя си спомня и за 9 септември 1944 година, но уточни: „Партизаните в Петрич дойдоха не на 9, а на 12 септември. Сигурно им е бил дълъг пътя от Беласица планина до Петрич и оттам до Мулетарово, което после го прекръстиха на Рупите“. Баба Елена без колебание назова имената и на 6-те си деца: „Никола, Катя, Иванка, Траянка, Живка и Гълъбина“. Баба Елена помни и сватбата си, макра че овдовява твърде рано и сама отглежда 6-те си деца.  До нея сега  денонощно е синът й, 64-годишният Никола, който я обгрижва, макар че тя още се обслужва сама. Той също се занимава със земеделие, имат 20 декара земеделска земя: „Когато свалиха израелския самолет майка ми е била бременна в шестия месец с мен. Много е била уплашена от гледката. Едва не ме е пометнала“, допълни разказа й синът Никола. А сестрите му сега са, коя в Рупите, коя в Петрич, даже и в Стара Загора. Преди няколко дни до кмета на Петрич Димитър Бръчков достига вестта, че печката на дърва на баба Елена е вече на близо половин век, развалила се е и е за смяна. За рожденния й ден кметският екип в Петрич изненада столетницата с нова печка на дърва. Донесе й я лично зам.-кметът Илияна Попова. Тя пожела здраве, обич и радост на бабата и всички нейни роднини. Старата печка на възрастната жена се повредила и тя много искала нова за отполение и готвене. Зам. кмета Попова връчи почетен плакет от името на петричкия градоначалник Димитър Бръчков. Баба Елена Велковска има 6 деца, 18 внуци, 20 правнуци и 3 праправнуци. През целия си живот се е занимавала само със земеделие и работила на полето.Сега вече не може да отива до лозята и градината, но в двора на къщата", "date": "2020.01.13", "title": "Столетницата баба Елена Велковска от Рупите помни всички детайли от живота си "}
{"url": "https://www.monitor.bg:443/bg/a/view/uiljam-i-hari-ne-sme-se-karali-185684", "text": "Принц Хари и брат му Уилям отрекоха, че има разрив между тях преди срещата, свикана от британската кралица Елизабет Втора, на която трябва да се обсъди желанието на Хари и съпругата му Меган да се откажат от кралските си ангажименти. Херцогът на Съсекс и херцогът на Кеймбридж пуснаха първото си съвместно изявление, след като кризата с абдикация взриви световното медийно пространство, а в. „Таймс“ дори подшушна, че херцогът на Съсекс е обвинил Уилям в тормоз. Според изданието, Меган е поискала с Хари да се откажат от кралските задължения само 20 месеца след като се омъжила за него, отчасти обвинявайки по-големия му брат в насилие и според вестника, е казала на съпруга си по Коледа: „Това не е работа за мен“.  Според изявлението на Хари и Уилям това е лъжлива история, която спекулира за раздора между херцога на Съсекс и херцога на Кеймбридж“. На този фон дядото на Хари и Уилям – принц Филип бе видян да напуска имението Сандрингам, където трябваше да се състои срещата за т.нар. Мегзит – напускането на Хари и Меган на кралските задължения. Филип, който се бе оттеглил от обществения живот, веднага се притече на помощ на Елизабет Втора, щом кризата се разрази. Според таблоидите на Острова, Филип е бил бесен от реакцията на Меган и Хари. Той напусна имението с ландровър, возен от жена шофьор. Веднага щом Хари и Меган заявиха, че се оттеглят, без да се уведомили баба си Елизабет Втора, официален Бъкингам заяви, че има огромни препятствия, които ще отнемат месеци, за да се стигне до това разделяне. Заобиколена от съветници, британската кралица Елизабет Втора се готви за заседанието в Сандрингам, на 160 километра северно от Лондон. Уилям дойде от Лондон, а Хари от Уиндзор. Принц Чарлз беше в Оман, където беше на възпоменателна церемония по повод кончината на султан Кабус. Меган трябва да участва в дискусиите по телефона. Тя е със сина си Арчи в Канада. На 8 януари принц Хари и Меган обявиха чрез \"Инстаграм\" за намерението си да направят безпрецедентна крачка, като се откажат от статута на старши членове на кралското семейство и си гарантират финансова независимост.  На срещата утре в Сандрингам ще се обсъждат \"палитра от възможности\" за двойката, уточнява Бъкингамският дворец. Кралицата има намерение да реши ситуацията за дни, а не за седмици. Целта е да се постигне съгласие утре какви ще бъдат следващите стъпки по отношение на искането на Хари и на Меган. Сред детайлите, които трябва да бъдат изяснени, е кой ще плаща за охраната на Меган и Хари, сега финансирана от данъкоплатците, както и какви дейности Меган и Хари ще имат право да извършват, от които да им носят пари, и какви ще бъдат данъчните последици от преместването на двойката в Канада или в САЩ. Британските издания се занимават с темата и с настроенията в кралското семейство. \"Сънди таймс\" съобщава, че принц Уилям е казал на приятел, че е натъжен от случващото се, защото той и Хари сега са като \"разделени юридически лица\", а самият той искал \"всички да играят в един и същи тим\". Приятели на Меган и Хари твърдят, че двойката се е чувствала изтласквана встрани заради желанието на кралското семейство да се фокусира върху преките наследници на короната - принц Чарлз, принц Уилям, и принц Джордж. Медии писаха, че Хари още през юни е търсил работа за Меган в киноиндустрията. Според коментатора Том Брадли кралското семейство отчаяно се нуждае от \"мирен договор\", който да предотврати \"една продължителна война\", която може да навреди на самата монархия. Решението на Меган и Хари да се дистанцират от кралското семейство породи смесени реакции. Много британци изразиха симпатии за тях, но заявиха, че те не могат да получават финансирана от данъкоплатците охрана, щом като няма да изпълняват официални задължения. Но всички реакции бяха на симпатии за 93-годишната кралица. Тези симпатии се изразиха в приветствията, с които Елизабет Втора беше посрещната при неделната си визита за литургията в църквата Света Мария Магдалена в Сандрингам. \"Наистина съжалявам за нея. Случващото се трябва да е ужасно за всеки родител, независимо дали е кралска персона или не\", заяви 70-годишната Джейн Актън, която беше сред хората, събрали се пред църквата, за да видят кралицата.", "date": "2020.01.13", "title": "Уилям и Хари: Не сме се карали!"}
{"url": "https://www.monitor.bg:443/bg/a/view/sintija-erivo-za-bafta-vreme-e-za-promjana-185619", "text": "„Време е за промяна. Не трябва да бъдем подценявани повече.“ С тези думи актрисата Синтия Ериво коментира липсата на цветнокожи сред основните претенденти за наградите на БАФТА. Звездата, която бе номинирана за „Златен глобус“ заради участието си в „Хариет“, не получи шанс за статуетка от Британската филмова академия. Въпреки това е получила оферта да пее на церемонията по връчването на отличията. категорична бе Ериво. Актрисата допълни, че е разочарована от пренебрежението на добрите киноистории, в които участват хора, с различен цвят на кожата. „Имаме такъв прогрес в приемствеността на расите по принцип. И толкова красиви филми бяха направени... Фактът, че не присъстват в наградните церемонии като тази на БАФТА, е просто разочароващо, наистина“, каза още звездата.", "date": "2020.01.13", "title": "Синтия Ериво за БАФТА: Време е за промяна"}
{"url": "https://www.monitor.bg:443/bg/a/view/dve-familii-vljazoha-v-rykopashna-shvatka-zaradi-ryjdjasala-relsa-185654", "text": "Лют ръкопашен бой заради  ръждясала релса на черен път край новозагорската ромска махала „Квартал Шести“ между представители на две големи фамилии, които отдавна враждували заради общи територия за кражба на метали. Сигналът за схватката е бил получен на телефон 112 от случаен свидетел, който изпаднал в потрес от размахващото тояги, колове, вили и мотики мургаво множество в близост до новозагорската индустриална зона малко преди полунощ на 11 януари. При пристигането на патрулните служители от РУ „Полиция“ на местопроизшествието били открити двама облени в кръв мъже , единият от които се оказал със строшен череп, а другият с претрошен крак следствие удари с метална щанга. Ранените Иван Иванов /59/ и Боян Маринов/31/ първоначално били прегледани в местния център  за спешна и неотложна медицинска помощ, след което са транспортирани в сливенската МБАЛ „Д-р Иван Селимински“ поради сериозния характер на нараняванията и пряка опасност за живота на по-възрастния. След продължило денонощие издирване са задържани първоначално за по 24 часа 18-годишният Хасан Алиев от Нова Загора и авера му, 32-годишният радневец веселин Апостолов, който само преди броени седмици напуснал затвора, където лежал около година за кражби и побоища. В хода на образуваното досъдебно производство станало ясно, че скандалът избухнал заради ръждясала 100-килограмова релса, която мургавите събирачи на скрап искали да задигнат и продадат. Двете групи от Нова Загора и близкото Раднево от години воювали помежду си, това било поредното сбиване заради ръждивия метал.  ", "date": "2020.01.13", "title": "Две фамилии влязоха в ръкопашна схватка заради ръждясала релса"}
{"url": "https://www.monitor.bg:443/bg/a/view/biznesmeni-ot-bursa-iskat-direktna-aviolinija-do-plovdiv-185662", "text": "В последно време има много заявки от деловите среди в Бурса за откриване на авиолиния между Бурса и Пловдив, заяви депутатът от управляващата в Турция Партия на справедливостта и развитието (ПСР) Мустафа Есгин. По думите на депутата, който е и член на парламентарната група за приятелство Турция - България в турския парламент, откриването на такава линия е станало наложително предвид на активизирането на връзките между Турция и България, между Бурса и други градове в България. \"Турция и България са страни с възходящи икономики на Балканите. Приятелството,сътрудничеството и партньорството, културната и географската близост са важни предпоставки за активизиране на двустранните отношения. Към момента двустранният търговско-икономически обмен възлиза на около 5 млрд.евро. Успоредно с това нараства и туристическият поток към България. Всичко това предопределя нуждата от улесняване на транспортните връзки с България и на първо място на град Бурса, който е не само крупен търговско-индустриален център, но и е населен компактно с изселници от България\", каза той. Турският депутат посочи още, че се предлагат две възможности на Търкиш еърлайнз за допълнителни полети до България. Едната е авиолиния Пловдив - Скопие - Бурса, която ще активизира туристопотока към Балканите. А другата ще бъде с маршрут Анталия - Бурса - Пловдив. Мустафа Есгин е провел срещи и разговори с деловите среди в Пловдив от Асоциацията на турско-българските бизнесмени, с представители на туристическия бранш, както и с директора на турските авиолинии в София Мехмет Гюркайнак и директора на летище Пловдив Спас Шуманов, информират местни медии.", "date": "2020.01.13", "title": "Бизнесмени от Бурса искат директна авиолиния до Пловдив"}
{"url": "https://www.monitor.bg:443/bg/a/view/potvyrdeno-queen-i-alis-kupyr-shte-pejat-blagotvoritelno-za-avstralija-185644", "text": "Официално беше потвърдено участието на легендите Queen с Адам Ламбарт и рокаджията Алис Купър във вероятно най-мащабния концерт за 2020-а - Fire Fight Australia. Събитието ще се състои на 16 февруари на стадион ANZ в Сидни и целта му е да събере средства за борба с опустошителните пожари, които върлуват на континента и създадоха истинска еко-катастрофа. Към списъка с артисти, които ще извият глас в помощ на пожарникарите се присъединиха още k.d. Lang, Оливия Нютън-Джон, Тина Арина, Дарил Брайтуайт. Джон Фарнам, като предстои да бъдат потвърдени още имена. Преди няколко дни китаристът на queen Брайън Мей намекна, че ще се присъединят към каузата, като сподели, че към групата е отправена покана да се включат докато тече австралийското им турне в Бризбейн, Сидни, Мелбърн, Пърт, Аделаида и Голд Коуст от 13 до 29 февруари. По информация от 7News, Fire Fight Australia ще продължи повече от 9 часа и всички постъпления от него ще бъдат разпределни на различни организации, които работят за справянето с екологичната криза. Ще бъдат пуснати 70 000 билета в продажба в три ценови категории – 70, 85 и 100 долара.", "date": "2020.01.13", "title": "Потвърдено: Queen и Алис Купър ще пеят благотворително за Австралия"}
{"url": "https://www.monitor.bg:443/bg/a/view/tarantino-specheli-goljamata-nagrada-i-pri-izboryt-na-kriticite-185639", "text": "Куентин Тарантино и неговият филм „Имало едно време в Холивуд“ са големите победители и на наградите „Изборът на критиците“. Деветото авторско заглавие на режисьора грабна главния приз – за най-добър филм. В категорията „Имало едно време в Холивуд“ се съревноваваше с „1917“, „Ирландецът“, „Паразит“, „Брачна история“, „Джоджо Заека“, „Жокера“ и „Малки жени“. След като взе „Златен глобус“ за режисурата си на „1917“, Сам Мендес триумфира и при „Избора на критиците“. Той обаче раздели отличието си с корейския кинодеец Бонг Джуун-хо („Паразит“). Наградите \"Изборът на критиците\" се присъждат за 25-и път от Асоциацията на кинокритиците, работещи в САЩ и Канада в телевизиите, радиостанциите и интернет-изданията. Това професионално сдружение обединява над 250 души и е считано за най-голямата по рода си организация в Северна Америка.", "date": "2020.01.13", "title": "Тарантино спечели голямата награда и при „Изборът на критиците“"}
{"url": "https://www.monitor.bg:443/bg/a/view/v-skopie-otbeljazaha-92-godini-ot-geroichnata-samojertva-na-mara-buneva-185661", "text": "В Скопие членове на ВМРО от Бългаия и република Северна Македония отбеляза 92 години от героичната саможертва на българската революционерка Мара Бунева. Членове на ВМРО от Бългаия и Северна Македония отбеляза 92 години от героичната саможертва на българската революционерка Мара Бунева в Скопие. Над 300 души участваха в панихидата, която беше отслужена в храма „Св Димитър“, откъдето шествие стигна до лобното място на Мара Бунева, на брега на река Вардар, до Камен мост.Там бяха поднесени венци и цветя.От няколко години паметната плоча не е поругавана или чупена“, коментира председателят на ВМРО Кюстендил Георги Петров. На 13 януари 1928 година, в 12:30 часа по обед 26 годишната Мара Николова Бунева ликвидира в центъра на Скопие сръбския сатрап на българите Велимир Прелич на крайречната улица “Войвода Путник” пред печатница “Стара Сърбия”. Тя хладнокръвно вади пистолета и изстрелва 3 куршума в тялото на Прелич. Подгонена от полицията, стреля в гърдите си и пада на стария мост на Вардар. И жертвата и отмъстителката са откарани във военната болница. Прелич умира на 15 януари по обед. Мара Бунева е свестена и разпитана от жупана Вилдович. Казва му, че отдавна е подготвяла покушението защото Прелич е измъчвал българите от Македония: “Направих го защото обичам Отечеството си”. След тези думи тя склопва очи. Сръбските вестници от онова време свидетелстват, че военният лекар генерал Костич възкликнал “Ево ти жена!” След което се поклонил над бездиханното й тяло пред другите присъстващи. Велимир Прелич е юристконсулт на Скопското жупанство, но преди това е заемал по-висши ръководни длъжности. През 1927 година като юристконсулт ръководи полицейското дознание и следствие срещу 20-те студенти, заявили българското си самосъзнание в т.н. Скопски студентски процес. Зверски измъчвани младежите са осъдени на дълги години затвор.", "date": "2020.01.13", "title": "Честват Мара Бунева в Скопие"}
{"url": "https://www.monitor.bg:443/bg/a/view/evakuacija-vyv-vetovo-zaradi-vzriv-185643", "text": "Заради взрив в частен имот във Ветово е извършена евакуация на детската градина, училището, общинската администрация, съобщи за „Монитор“ кметът на Ветово д-р Мехмед Мехмед. Инцидентът е станал към 10,00 часа в автомобил в двора на 51-годишен мъж. Според първоначална информация вривила се е тротилова шашка в колата. Взривът е станал на около 200 метра от сградата на общината и веднага след това районът е бил отцепен. Пострадал е 51-годишният мъж. Той е откаран в русенската болница за оказване на медицинска помощ. „Пострадалият е настанен в отделението по неврохирургия с комоцио. Няма опасност за живота му“, съобщи говорителят на болницата Стела Кръстева. Хора от Ветово казаха, че мъжът работи в меднообогатителния комбинат в Сеново. От ръководството на предприятието потвърдиха за „Монитор“, че 51-годишният действително е техен служител, минен инженер  e и не е на длъжност пиротехник, каквато информация се появи първоначално. Уточниха също, че в производството им не се използват взривни вещества. Автомобилът – стара Жигула, в който е избухнала тротиловата шашка, е бил спрян от движение. След взрива не е възникнал пожар. Полицията изяснява защо мъжът е държал тротилови шашки в имота си. Очаква се във Ветово да пристигне група специалисти по взривни вещества.", "date": "2020.01.13", "title": "Евакуация във Ветово заради взрив (ОБНОВЕНА )"}
{"url": "https://www.monitor.bg:443/bg/a/view/policijata-pogna-nelegalnite-taksita-v-pazardjishko-185664", "text": "Масирана проверка срещу нерегламентираните таксита започна Областната дирекция на МВР в Пазарджик, съобщи нейният говорител Мирослав Стоянов. Акцията е съвместна с представители на Държавна агенция“ Автомобилна администрация“. Тя е разпоредена от шефа на пазарджишката полицейска дирекция ст. комисар Ивайло Тишев и в нея участват и екипи на Районните управления на МВР в Пазарджик, Пещера, Септември, Велинград и Панагюрище. От полицията апелират към гражданите да подават своевременно сигнали на телефон 112 за такъв тип дейности. Като в тях е добре да споменават за марката, модела на автомобила и регистрационния номер. В региона се движат много частни автомобили, които превозват нелегално хора по различни направления, особено след като от 1 януари т.г. някои населени места останаха без транспорт. Фирмата-превозвач разреди курсовете на автобусите, като една от причините е, че те пътуват полупразни, а пътниците по спирките 10 минути преди рейса ги обират т.нар. “копърки“. Най- предпочитани за нелегални курсове са близките села Ивайло, Огняново, Главиница, Добровница, Мокрище и др., но има и в по-отдалечени райони, където частници предлагат“ маршрутки“ до града и обратно.    ", "date": "2020.01.13", "title": "Полицията погна нелегалните таксита в пазарджишко"}
{"url": "https://www.monitor.bg:443/bg/a/view/nedovolen-narushitel-potroshi-patrulka-na-kat-185645", "text": "Недоволен от контролно-наказателната дейност на Пътна полиция шофьор от Нови пазар отмъсти за наложените му до момента наказания като потроши в буквалния смисъл колата, с което си вършат служебната дейност катаджиите от града. За инцидента съобщи говорителят на ОДМВР в Шумен Ася Йорданова. Към 14:30 в неделя дежурният полицай от оперативната дежурна част чул шум от улицата. Излязъл пред районното управление и видял мъж, който с парче дърво счупил лявото странично стъкло на шофьорската врата на служебния автомобил. Полицейският служител го задържал на място, изяснено било, че били счупено и предното обзорно стъкло. Задържаният, 43-годишен мъж от Нови пазар, във времето е установяван да шофира без да притежава свидетелство за управление на моторно превозно средство, шофирал е повторно без книжка в срок на наложено административно наказание, установяван е да шофира след употреба на наркотични вещества. Работата по образуваното досъдебно производство за извършено престъпление по чл. 216 ал. 1 от НК продължава под надзор на прокуратурата, съобщи гласът на полицията.", "date": "2020.01.13", "title": "Недоволен нарушител потроши патрулка на КАТ"}
{"url": "https://www.monitor.bg:443/bg/a/view/doktor-strejndj-2-si-tyrsi-nov-rejisior-185618", "text": "Вторият филм на „Марвел“, посветен на Доктор Стрейндж (в ролята Бенедикт Къмбърбач) търси своя нов режисьор. До това се стигна, след като Скот Дериксън се оттегли от продукцията. Режисьорът, който бе начело и на първия филм за супергероя, е взел решението заедно с продуцентската компания, като и двете страни твърдят, че в причина за това са се превърнали „творческите им различия“. „Марвел и аз се съгласихме да се разделим за „Доктор Стрейндж: В мултивселената на лудостта“ заради творчески различия. обяви Дериксън в социалните мрежи. Въпреки оттеглянето му, забавяне в графика за снимки и съответно представянето на филма не се очакват. Клапата за „Доктор Стрейндж 2“ трябва да щракне през май тази година, като премиерата е заложена за 2021 г.", "date": "2020.01.13", "title": "„Доктор Стрейндж 2“ си търси нов режисьор "}
{"url": "https://www.monitor.bg:443/bg/a/view/mobilno-prilojenie-hvyrli-v-smut-muzejni-specialisti-185650", "text": "Класация на туристическите обекти у  нас за миналата 2019-а изведе на първо място планинското градче Трявна. От ръководството на тамошния музей на резбарското  изкуство обаче не скриха изненадата си от своеобразната Палма на първенството. В Трявна не знаят по какъв точно начин е била набирана информацията, тъй като не са подавали  никакви данни към платформата iloveBulgaria, чийто офиси са във Варна и Лондон. По данни на музея през изминалите 12 месеца в различните обекти са преминали малко над 66 000 души, около 1/3 та са влезли в Даскаловата къща. Специалистите от Трявна предполагат, че информацията е била набирана с помощта на доброволци и нямат никакво обяснение как е станало възможно малкото градче да изпревари 347 обекта като на  второ място е националният музей на Васил Левски в Карлово, следван от пловдивския античен театър и тракийския храмов комплекс в Старосел. Далеч по-назад са други знакови места като музея на Ботев в Калофер, великотърновския Царевец и Голямата Косматка, където е гробницата на владетеля Севт Трети край Казанлък.Едва на 202 –о място е подреден националния исторически музей, а уникалният етнографски музей на открито ЕТЪРА край Габрово, където през миналата година са преминали226 070 българи и чужденци дори не фигурира. От офиса на iloveBulgaria във Варна обясняват, че класацията е направена на база отбелязвания чрез уникалните QR-кодове на различните места посредство изтегленото приложение към мобилните телефони на посетителите. Според Антония Байкова до преди няколко месеца приложението се използвало  от около 25 000 потребители, тя сама не знаела всеки обект в списъка от колко души е бил отбелязан.През годината на първо място например били пещерата Бачо Киро край Дряново /декември/ ,археологическия  институт с музей при БАН в София /ноември/ и костенския водопад през август.", "date": "2020.01.13", "title": "Мобилно приложение хвърли в смут музейни специалисти "}
{"url": "https://www.monitor.bg:443/bg/a/view/djokovich-polja-svetovnata-titla-s-kamelija-video-185660", "text": "Тенис легендата Новак Джокович отпразнува световната титла на националния отбор на Сърбия не с кого да е, а с певицата Камелия. Не става въпрос обаче за вдигане на наздравици между двамата, а за музикален поздрав. Спортистът качи видео в социалните мрежи от съблекалнята след победата над Испания как пее турбофолк хита й „Луда по тебе“. Той е в компанията на своите съотборници. “`Айде, българи, българи!“, провикват се момчетата. Камелия остана очарована от музикалното проявление на сръбската тенис звезда и съотборниците му. написа изпълнителката на „Името ти“ в профила си във Фейсбук и сподели клипчето със спортистите. Видеото светкавично се превърна в хит в социалните мрежи.", "date": "2020.01.13", "title": "Джокович поля световната титла с Камелия (ВИДЕО)"}
{"url": "https://www.monitor.bg:443/bg/a/view/novak-djokovich-e-sportist-1-na-balkanite-za-rekorden-shesti-185648", "text": "Сръбският тенисист Новак Джокович беше определен за рекорден шести път за спортист номер 1 на Балканите в анкетата на Българската Телеграфна Агенция. В 47-то издание на традиционното допитване за 2019 участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия), ФЕНА (Босна и Херцеговина) и АТА (Албания). Призовата тройка допълниха баскетболисът Янис Антетокунбо (Гърция) и тенисистката Симона Халеп (Румъния), а от българите състезателката по борба Тайбе Юсеин беше класирана на шесто място, а гюлетласкачката Радослава Мавродиева е девета. Джокович отново заслужи приза след петте си поредни победи от 2011 до 2015 година, с което изпревари досегашната рекордьорка Стефка Костадинова (България), която има пет отличия в анкетата за Спортист на Балканите. Белградчанинът спечели титлите от Големия шлем в Австралия и на \"Уимбълдън\" през 2019 година, както и общо пет трофея в Тура на АТП. Той единствен беше посочен в анкетните карти на всичките десет участвали национални агенции и получи общо 73 точки. На второ място с 45 точки се класира баскетболистът Янис Антетокунбо от Гърция. Той имаше ключова роля за първото място на Милуоки в редовния сезон на Националната баскетболна асоциация, беше избран за Най-полезен играч (МВП) в лигата и участва в Мача на звездите. Шампионката на \"Уимбълдън\" Симона Халеп (Румъния) е трета с 40 точки. Победителят във финалния турнир на АТП в Лондон Стефанос Циципас (Гърция) се нареди четвърти с 32 точки. Със силната 2019 година Циципас се утвърди в топ 10 на мъжкия тенис, като спечели общо три титли през сезона. Световният вицешампион в бягането на 800 метра Амел Тука от Босна и Херцеговина беше класиран на пета позиция с 30 точки. Шеста с 28 точки е Тайбе Юсеин, европейска шампионка и световна вицешампионка по борба в категория до 62 килограма. На седмо място с 25 точки е волейболистката Тияна Бошкович, която помогна на Сърбия да спечели титлата на Европейското първенство за жени, на което тя беше избрана за най-полезна състезателка. Осми с 22 точки е Ръза Кааялп (Турция), световен и европейски първенец по борба класически стил при най-тежките до 130 килограма. Девета с 21 точки е европейската шампионка в зала в тласкането на гюле Радослава Мавродиева, а десетката с 20 точки затваря състезателката по джудо Майлинда Келменди (Косово), европейска шампионка и бронзова медалистка от световното първенство в категория до 52 килограма. Още трима българи получиха точки в допитването. Световният вицешампион по биатлон в индивидуалната надпревара на 20 километра Владимир Илиев раздели 16-ото място с 10 точки. Европейският първенец по вдигане на тежести в категория до 73 килограма Божидар Андреев е 21-и с 8 точки, а европейският вицешампион по джудо Ивайло Иванов в категория до 81 килограма е 40-и с 1 точка. Общо 42 спортисти заслужиха точки в анкетата през тази година.", "date": "2020.01.13", "title": "Новак Джокович е спортист №1 на Балканите за рекорден шести път"}
{"url": "https://www.monitor.bg:443/bg/a/view/toto-pechalbi-tiraj-4-185646", "text": " Числа - 21, 24, 31, 36, 38, 39. Печалби: 6 - няма, 5 - 8 по 5 826,50 лв., 4 - 478 по 97,50 лв., 3 - 9205 по 7,10 лв. ДЖАКПОТ: 5 931 975,24 лв.  Числа - 3 ,7, 12, 29, 33, 35. Печалби: 6 - няма, 5 - 14 по 981,80 лв., 4 - 455 по 30,20 лв., 3 - 64661 по 3,00 лв. ДЖАКПОТ: 922 998,11 лв.  I теглене - 4, 16, 18, 22, 35. Печалби: 5 - няма, 4 - 226 по 186,40 лв., 3 - 7253 по 7,70 лв. ДЖАКПОТ: няма II теглене - 14, 17, 20, 21, 34. Печалби: 5 - 1 по 25 477,40 лв., 4 - 157 по 187,20 лв., 3 - 6298 по 6,90 лв. ДЖАКПОТ: няма  Позиция - 4, 5, 9; цифра - 0, 6, 8. Печалби: 3 - 1 по 37 002,90 лв., 2 - 985 по 37,60 лв. ДЖАКПОТ: спечелен  17, 18, 32, 38, 49; Зодия - 3. Печалби: 5+1 - няма, 5 - няма, 4+1 - няма, 4 - 4 по 500,00 лв., 3+1 - 11 по 100,00 лв., 3 - 148 по 10,00 лв., 2+1 - 230 по 5.00 лв., 1+1 - 1286 по 1.50 лв., 2 - 2548 по 0,80 лв., 1 - 2396 по 1,00 лв. ДЖАКПОТ: 3 000 000,00 лв.  Година: 67, месец 12, дата 25, ден 1. Печалби: I група - няма, II група - 1 по 533,30 лв., III група - 1 по 426,60 лв., IV група - 6 по 44,40 лв., V група - 6 по 44,40 лв., VI група - 7 по 30,50 лв., VII група - 25 по 10,70 лв., VIII група - 39 по 5,50 лв., IX група - 41 по 7,80 лв., X група - 84 по 4,40 лв., XI група - 281 по 1,50 лв., XII група - 200 по 2,70 лв., XIII група - 548 по 2,00 лв., XIV група - 1406 по 1,30 лв., XV група - 2451 по 1,20 лв. ДЖАКПОТ: 906,61 лв. Печалби: Форд Еко Спорт, Игра: 6/49 Фиш: 272173535, Район: Кърджали", "date": "2020.01.13", "title": "Тото печалби, тираж №4"}
{"url": "https://www.monitor.bg:443/bg/a/view/bylgarija-i-katar-obmenjat-uchebni-programi-i-metodi-na-prepodavane-185647", "text": "България и Катар ще обменят опит, свързан с управлението на училищата, обучението и методите на преподаване, учебните програми и оценяването на постиженията на учениците и на учителите. Това ще бъде възможно, след като просветният министър Красимир Вълчев и министърът на образованието и висшето образование на Катар д-р Мохамед Абдул Уахед Ал Хамади подписаха Споразумение за сътрудничество в областта на образованието, научните изследвания и технологиите. То беше инициирано от катарската страна и предвижда сътрудничество в сферата на училищното и на висшето образование, на научните изследвания и технологиите. С документа ще се насърчава и сътрудничеството между училищата в двете държави. „През последните години в страната ни се поставя акцент върху развитието на научните изследвания и иновациите“, каза министър Вълчев. Споразумението за сътрудничество ще задълбочи и взаимодействието между висшите училища чрез включването им в европейски университетски мрежи. „В тази насока е възможно засилване на сътрудничеството с двустранни споразумения между нашите и катарските университети, добави министър Вълчев. Подписаният документ урежда възможности за сътрудничество в областта на магистърските и докторските програми и научните изследвания. Ще се обменя информация за нормативната уредба, регламентираща академичното признаване на образованието, придобито в чужбина, а също и по въпроси, свързани с оценяване на качеството и акредитацията във висшите училища. Заедно с министър Красимир Вълчев в Доха бяха ректорите на Софийския университет „Св. Климент Охридски“, на Медицинския и Техническия университети в София, и на Националната спортна академия. Българската делегация разговаря с ректора на Катарския университет, със заместник-ректора на университета „Хамад бин Халифа“, който се намира в Града на образованието, както и с деканите на факултетите по обществено здраве и по инженерни науки. В Града на образованието се намират и кампусите на осем международни университета, както и училищните и изследователски сгради на фондация „Катар“. По време на визитата министър Вълчев се срещна с българи, които живеят в Катар и работят в сферите на образованието, науката и спорта. Програмата включваше и посещение на Спортната академия „Аспайър“ и на Катарската национална библиотека.", "date": "2020.01.13", "title": "България и Катар обменят учебни програми и методи на преподаване"}
{"url": "https://www.monitor.bg:443/bg/a/view/iznosyt-ni-prez-noemvri-nadhvyrli-5-mlrd-lv-185653", "text": "През ноември 2019 г. общият износ на стоки възлиза на 5,05 млрд. лв. и намалява с 0.5 на сто спрямо същия месец на предходната година, показват предварителни данни на Националния статистически институт (НСИ). През периода януари - ноември 2019 г. от България общо което е с 3.7 на сто повече в сравнение със същия период на предходната година. За 11-те месеца на 2019 г. общо в страната са внесени стоки на стойност 56 324.9 млн. лв. (по цени CIF), или с 2.9 на сто по-малко спрямо същия период на 2018-та. През ноември 2019 г. общият внос на стоки намалява с 8.9 на сто спрямо същия месец на предходната година и възлиза на 5,1636 млрд. лв. Общото външнотърговско салдо (износ FOB - внос CIF) е отрицателно през периода януари - ноември 2019 г. и е на стойност 2,5667 млрд. лв.. През ноември 2019 г. общото външнотърговско салдо (износ FOB - внос CIF) също е отрицателно и е на стойност 113.4 млн. лв.. сочат още данните на НСИ и нараства с 4.5 на сто в сравнение със същия период на предходната година. През ноември 2019 г. износът на стоки от България извън ЕС намалява със 7.5 на сто спрямо същия месец на предходната година и е на стойност 1,5228 млрд. лв.. Вносът на стоки в България от трети страни през периода януари - ноември 2019 г. намалява с 12.5 на сто в сравнение със същия период на 2018 г. и е на стойност 18, 5073 млрд. лв. (по цени CIF). Най-голям е стойностният обем на стоките, внесени от Турция, Руската федерация, Китай и Сърбия. През ноември 2019 г. вносът на стоки в България от трети страни намалява с 29.7 на сто спрямо същия месец на предходната година и е в размер на 1,4587 млн. лв. За периода януари - ноември 2019 г. През ноември 2019 г. външнотърговското салдо (износ FOB - внос CIF) с трети страни е положително и е на стойност 64.1 млн. лв.", "date": "2020.01.13", "title": "Износът ни през ноември надхвърли 5 млрд. лв."}
{"url": "https://www.monitor.bg:443/bg/a/view/dnes-otbeljazvame-105-ata-godishnina-na-bylgarskoto-kino-185642", "text": "Прожекции на български заглавия на специални цени от 5 лв. - така зрителите ще бъдат посрещнати в пет столични киносалона днес. На 13-и януари се навършват 105 години от прожекция на български филм - „Българан е галант“, а денят е приет като празник на родното кино, който се чества от 2005 г. насам. „Снимка с Юки“, „Можеш ли да убиваш“, „В кръг“, „Доза щастие“, „Да ходиш по вода“, „Ага“, „Дворците на народа“, „Миниатюра за пиано“, „Да надскочиш съдбата“, „Формулата на Тео“, „Жертва на пешки“ и „Ирина“ са част от заглавията, които ще бъдат прожектирани днес на по-ниски цени в кината „Одеон“, Euro Cinema, G8 Cinema, Дом на киното и „Люмиер-Лидл“. Промоцията стартира два дни преди Деня на българското кино и ще завърши днес. обобщават от Националния филмов център. За родното кино институцията задели 14,7 милиона лева през отминалите 12 месеца. „Парите не бих казала, че са малко. Но за интереса, който има към създаване на българско кино, и за капацитета, който нашата индустрия може да има в европейски план, те са недостатъчно“, коментира директорът на НФЦ Жана Караиванова пред БНР. Тя допълни, че финансирането на филм у нас е сравнимо с това в други европейски държави от нашия калибър. По думите й трябва да се работи в посока подпомагане на по-голям брой проекти.", "date": "2020.01.13", "title": "Днес отбелязваме 105-ата годишнина на българското кино"}
{"url": "https://www.monitor.bg:443/bg/a/view/izpylnenie-na-aleksandyr-vezenkov-vleze-v-top-10-na-evroligata-185651", "text": "Българският баскетболен национал Александър Везенков се представи много силно при победата на своя \"Олимпиакос\" над \"Валенсия\" в поредния кръг от редовния сезон на Евролигата, а негово изпълнение бе допълнително отличено. Везенков реализира трудна стрелба за 3 точки през човек, която попадна сред най-добрите изпълнения на 18-я кръг. Отборът на \"Олимпиакос\" надви съперника си с 93:91 точки, но въпреки това ръководството на гръцкия гранд предприе треньорска смяна. На мястото на Кестутис Кемзура бе привлечен гръцкият специалист Йоргос Барцокас. Литовецът Кемзура пое \"Олимпиакос\" в началото на октомври миналата година, след напускането на Дейвид Блат. Под ръководството на 49-годишният наставник \"Олимпиакос\" изигра 17 мача в Евролигата, в които постигна 7 победи. В момента тимът от Атина е 13-и във временното класиране. Барцокас пък беше треньор на Александър Везенков в периода 2016 - 2017 година в състава на \"Барселона\". След това той води \"Химки\", но в началото на 2020 година беше уволнен. Гъркът за втори път поема \"Олимпиакос\". През 2013 година той изведе отбора до титлата в Евролигата.", "date": "2020.01.13", "title": "Изпълнение на Александър Везенков влезе в топ 10 на Евролигата"}
{"url": "https://www.monitor.bg:443/bg/a/view/bezplatni-ginekologichni-pregledi-v-bolnicata-v-pazardjik-185637", "text": "Безплатни профилактични гинекологични прегледи организира Акушеро-гинекологичното отделение на МБАЛ-Пазарджик . Инициативата е на началника на отделението д-р Илиян Траянов и е по повод 21-ви януари, когато се отбелязва Деня на родилната помощ. Това съобщиха от областното здравно заведение. Кампанията ще стартира на 20 януари (понеделник) и ще продължи до 23 януари ( четвъртък). Безплатните прегледи ще се извършват от д-р Илиян Траянов и д-р Петя Дудова в Акушеро-гинекологичното отделение на болницата. Жените, които желаят да се възползват от тях, ще трябва да се запишат предварително. Не е необходимо направление от личния лекар.Записването на час за безплатен преглед при акушер -гинеколог може да се направи от 13 до 17 януари на телефон - 034/408 682 , във времето от 12.30 до 14ч.", "date": "2020.01.13", "title": "Безплатни гинекологични прегледи в болницата в Пазарджик"}
{"url": "https://www.monitor.bg:443/bg/a/view/dans-proverjava-8-pompeni-stancii-v-plovdivsko-185636", "text": "Полицаи от ДАНС, отдел „Охранителна полиция\" при ОДМВР-Пловдив и представители на ВиК са стартирали на 13 януари т.г. проверка в осем помпени станции в областния център и региона, съобщиха от полицията в града. Охранителни обследвания ще се извършат в  5 от тях на територията на областния център, а останалите три са на територията на Раковски, Асеновград и Храбрино. В Пловдив в хода на проверката е изискана информация и са получени отговори с приложения на документи от Басейнова дирекция “Източнобеломорски район” и Държавна агенция за метрологичен и технически надзор. По отношение на ВиК Пловдив е изискана информация за дейността на самото  дружество, собствеността, финансовото състояние и сключените договор. Извършени са проверки от различни органи и институции с функции за контрол. Към момента  установено, че ВиК - Пловдив не стопанисва и поддържа язовири.  Проверките са заради зачестилите проблеми, свързани с  ВиК дружествата в страната и предвид, че подаването на питейна вода е дейност, свързана с националната сигурност. Съвместните  проверки  на ВиК дружествата в страната са по линия на контролната дейност на обекти, осъществяващи осигуряване на питейна вода.", "date": "2020.01.13", "title": "ДАНС проверява 8 помпени станции в пловдивско"}
{"url": "https://www.monitor.bg:443/bg/a/view/otbeljazvame-157-godini-ot-rojdenieto-na-aleko-konstantinov-185635", "text": "На 13 януари се навършват 157 години от рождението на Алеко Константинов – Щастливеца - български писател, белетрист и сатирик . Роден през 1863 година в Свищов, починал през 1897 година. Автор е на пътеписа \"До Чикаго и назад (1894), на книгата \"Бай Ганьо. Невероятни разкази за един съвременен българин\" (1895), в която създава най-известният сатиричен образ в българската литература. Написал е над 40 фейлетона, цикъла \"Разни хора - разни идеали\", пътеписите \"Какво? Швейцария ли? \", \"София-Мездра-Враца\", \"През март в Чепино\", \"Невероятно наистина, но факт...\" и др. Основател е на организираното туристическо движение в България. По негова инициатива на 27 август 1895 г. на Черни връх на Витоша е създадено първото туристическо дружество в България - Клуб на българските туристи. Застрелян е от наемни убийци на връщане от Пещера, близо до с. Радилово, област Пазарджик. На 13 януари в Свищов ще започне тридневна празнична програма, посветена на годишнината от рождението на писателя. В събитията ще се включат представители на редица културни и образователни институции, обединени от идеята да изразят своята признателност към Щастливеца. Честванията ще стартират с тържество по случай патронния празник на Свищовската професионална гимназия „Алеко Константинов“ . Следобед, от 15.30 часа, в Гербовата зала на община Свищов ще се проведе пресконференция с лауреата за 2019 г. и журито на Международния конкурс за къс хумористичен разказ „Алеко“. В 17.00 ч. от къща музей „Алеко Константинов“ ще започне традиционното факелно шествие до паметника на Алеко в градската градина, където в 17.30 часа ще се проведе ритуал по полагане на цветя. Тържественото честване на 157 години от рождението на Алеко Константинов ще започне от 18.00 часа в салона на ПБНЧ „Еленка и Кирил Д. Аврамови – 1856“, където ще бъде връчена и наградата на лауреата в конкурса за къс хумористичен разказ „Алеко“.  ", "date": "2020.01.13", "title": "Отбелязваме 157 години от рождението на Алеко Константинов"}
{"url": "https://www.monitor.bg:443/bg/a/view/novijat-mercedes-benz-gla-se-prevyrna-v-kompakten-suv-185625", "text": "В навечерието на 2020 година Mercedes-Benz представи за първи път изцяло дигитално новия компактен всъдеход GLA. За разлика от първото поколение на модела, второто издание на GLA вече не е повдигнат вариант на А-класата с увеличен просвет, а изцяло нов компактен SUV, заемащ достойно място до по-големите си братя GLC и GLE. Новият SUV беляза кулминацията на пълното обновление в семейството компактни автомобили на Mercedes-Benz. Новият GLA залага на стилен дизайн, повлиян от високопроходимите му братя, като добавя повече удобство в салона, използва най-модерните вградени системи и технологии за безопасност и се задвижва от ефективни бензинови и дизелови турбодвигатели. Новият Mercedes-Benz GLA видимо се отличава от предходния модел със значително подсиления характер на високопроходим автомобил. Типичните характеристики на офроудър включват вертикална предна част, къси предни и задни надвеси, както и защитни облицовки предпазващи каросерията от одраскване. Дължината на новия кросоувър GLA е намалена с 14 мм до 4410 мм, широчината е увеличена с 30 мм до 1834 мм, височината достига до 1611 мм, което е ръст с цели 104 мм, а междуосието е набъбнало с 30 мм до 2729 мм. Предлаганите колела са с размер до 20 инча. На първия ред седалки в новия Mercedes-Benz GLA има повече място за водача и пътника до него, а позицията на седене е по-висока и характерна за голям SUV. Пространството в задната част е щедро, въпреки че сега то е с 1,5 см по-късо. Интериорът е по-широк с 3 до 4 сантиметра на нивото на раменете и лактите и при двата реда седалки. Обемът на багажника е нараснал от 421 литра до 435 литра в нормално състояние, а отворът на петата врата е значително разширен. Първоначално новият Mercedes-Benz GLA ще се предлага с мощни 4-цилиндрови бензинови двигатели, които се характеризират със значително подобрени мощност и въртящ момент, както и по-ниски емисии на вредни газове. Версията GLA 200 се задвижва от 1,3-литров 4-цилиндров бензинов турбомотор, съчетан със 7-степенна автоматична роботизирана скоростна кутия с двоен съединител. Двигателят развива максимална мощност 163 к.с. при 5500 об/мин и въртящ момент от 250 Нм при 1620-4000 об/мин. Топверсията с индекс GLA AMG 35 4Matic е оборудвана с 2,0-литров турбобензинов двигател с мощност 306 к.с. при 5800 об/мин и максимален въртящ момент от 400 Нм при 3000-4000 об/мин. Агрегатът работи в съчетание с 8-степенна автоматична трансмисия и е оборудван със система 4Matic за едновременно въртене на четирите колела. С това задвижване компактният кросоувър ускорява от 0 до 100 км/ч за 5,1 секунди, а максималната му скорост е електронно ограничена до 250 км/ч. Моделите със задвижване 4х4 са оборудвани със серийния пакет за офроуд, който включва допълнителна програма за шофиране, асистент при спускане и видео на дисплея на таблото, в комбинация с предни многолъчеви светодиодни фарове със специална функция за шофиране извън асфалтирани пътища и по пресечени терени. Новият Mercedes-Benz GLA е по-безопасен от предшественика си, благодарение на най-модерните асистиращи системи, сред които асистент при завиване, функция за предупреждение при излизане от паркомясто, активен спирачен асистент и други. Благодарение на тези въведения новият Mercedes-Benz GLA може да реагира тогава, когато водачът не го направи. Активният спирачен асистент се активира в много ситуации с прилагане на автономно спиране, за да се избегне сблъсък или да се намали тежестта му. Системата може също така да спира колата от скорост до 60 км/ч за стационарни превозни средства и пешеходци, пресичащи пътя отпред. В зависимост от ситуацията това дори предотвратява сблъсъци до скорост от 50 км/ч. Освен най-новите опции за асистиране на водача и системата за инфотейнмънт MBUX с интуитивно управление, новият модел има и функцията за контрол на комфорта, която е взета директно от по-високите класове на марката. Новият Mercedes-Benz GLA ще дебютира в Европа през пролетта на 2020 година, като у нас автомобилът ще се предлага от генералния дистрибутор за България „Силвър Стар”. Цената на модела в базовото ниво на оборудване ще бъде малко под 70 000 лева.", "date": "2020.01.13", "title": "Новият Mercedes-Benz GLA се превърна в SUV"}
{"url": "https://www.monitor.bg:443/bg/a/view/pijan-janki-se-zabi-v-dyrvo-185638", "text": "Пиян американец оцеля, след като се заби с колата си в дърво. Пътният инцидент станал в неделя вечерта в село Паскалевец. 75-годишният чужденец се качил в „ситроена” си, след като преди това бил употребил сериозно количество алкохол. Докато шофирал, внезапно изгубил контрол върху управлението на возилото. Колата изхвръкнала от пътя и се ударила челно в най-близкото крайпътно дърво. При направената проверка за алкохол и наркотици, дрегерът отчел 2,08 промила в издишания от водача въздух. Той е дал и допълнителна кръвна проба за анализ. Това далеч не е първият случай на чужди граждани, постоянно или временно пребиваващи в България, да карат пияни колите си. Засега сред тях в класацията за „пил и карал” чужденец убедително водач британците.", "date": "2020.01.13", "title": "Пиян американец се заби в дърво"}
{"url": "https://www.monitor.bg:443/bg/a/view/darija-simeonova-obikalja-shri-lanka-ivajla-bakalova-vdiga-adrenalina-v-medelin-185604", "text": "Сняг така или иначе тази година все още няма, но това не пречи на родните звезди да закопнеят от рано за парещо слънце и да стегнат куфарите. Сред най-екзотичните избори на дестинация е този на актрисата Дария Симеонова, станала любимка от сериала „Откраднат живот“, в който се върна в последната серия на току-що свършилия сезон. Вече седмица тя обикаля Шри Ланка и публикува фотографии от красотите на азиатската държава. Само с раница на гърба тя позира пред природни картини, или пък намигва по потник и с коктейл в ръка. Дори успя да се поглези с масаж в родината на Аюрведата, както сама се похвали в профила си в Инстаграм. Чаровницата определено не се колебае да тества всичко, което непознатата култура и пищна природа й предлага далеко от България. Друга известна родна красавица – моделът Ивайла Бакалова, пък предпочете да започне 2020 г с повечко адреналин, като си купи самолетен билет за Колумбия. Вчера тя публикува първи кадри, като избра те да са от Меделин – крепостта на Пабло Ескобар. И то не от къде да е, а от най-опасния в близкото минало квартал Комуна 13, който днес се е превърнал в туристическа атракция с графитите и шарените си сгради. Тя е обградена от местни деца, а от снимките личи безупречният и стил – спортно-елегантен панталон и потник в цвят каки, с удобна малка чанта в естествено-кафяво. Шампион по пътувания около новогодишните празници всяка година обаче е звездата на Народния театър Владо Пенев. Той определено знае как да избира дестинациите си, като тази година заложи на Аржентина и Уругвай. Дори посрещна 2020-а в Буенос Айрес, заедно с колежката си Теодора Духовникова, която пък събра на Коледа цяло артистично войнство в дома си - Захари Бахаров и жена му Диди Алексиева, Ани Пападопулу, Евтим Милошев, Явор Бахаров, Свилен Ноев от „Остава“, Марта Вачкова. След това Пенев се наслади на красотата на природния феномен – водопада Игуасу и стъпи в точката, в която се събират границите на Бразилия, Арженитина и Уругвай. Синият бански завърза и Ненчо Балабанов, като публикува преди 5 дни серия от снимки на морския бряг, на които прави физически упражнения за добра форма. Въпреки всички въпроси от фенове и приятели обаче актьорът не отговори къде е намерил този пуст плаж. За разлика от него Николета Лозанова буквално бомбардира Инстаграм през няколко часа с нови кадри от Виетнам, където се отдаде на дълга почивка. Фолк дивата Преслава пък избра да разходи бански в Тайланд. Екзотиката й донесе и силни усещания, като певицата имаше близки срещи с алигатор. Толкова се уплашила, че хвърлила чантата си и хукнала да бяга, а половинката й Павел документирал всичко. Тайланд е и изборът на рапъра Ицо Хазарта, който рядко разкрива личния си живот, но явно красивите екзотични плажове са го провокирали да публикува своя снимка по бански и с чийника екзотични плодове. Явно е как поддържа добрата си форма! На пук на всичките си звездни колеги певецът Миро взе обратното решение – намери едно от най-студените места, на които да си прекара почивката и напълни куфарите с пуловери. Той е известен със сантимента си към Скандинавието, като тази година избра Тромсьо в Норвегия и отиде да гони Северното сияние. Дори се оплака в социалните мрежи, че от толкова хубава сьомга е качил 5 килограма и е развалил фигурата. Сподели и снимки и видео от разходката си с кучешки впряг сред снеговете.", "date": "2020.01.13", "title": "Дария Симеонова обикаля Шри Ланка, Ивайла Бакалова вдига адреналина в Меделин"}
{"url": "https://www.monitor.bg:443/bg/a/view/tri-zaplati-stigat-za-cherni-dni-185584", "text": "Фонд със спестявания за спешни случаи от поне три заплати ще ви стигнат при влошаване на стандарта на живот или краткосрочна липса на пари, съветват финансови експерти. които трябва да заделяте. Вашата цел е да започнете да спестявате първоначално само за спешни случаи. Обикновено правилото е да спестявате част от разходите си за период от три до шест месеца. Някои специалисти дори препоръчват още повече. Финансовият експерт Лесли Томпсън, директор на Spectrum Management Group в Carson Wealth в Indianapolis, препоръчва на хората да спестяват сума, която се равнява на шест месеца вторични разходи, т.е. всичките пари, които остават налични от заплатата, след като се удържат данъци, наеми, вноски по кредити, храна и други подобни разходи. Ето как да определите приоритетите: Първо, работете върху намаляването на дълговете си. Второ, имайте краткосрочни спестявания. Дългосрочните са крайната и най-важна фаза. Целта ви не трябва да бъде свързана изцяло само с парите. Според Томпсън важна е самата дисциплина, на която учи спестяването. Задайте автоматично плащане през банка или опитайте да използвате приложения, тип спестовен фонд в смартфона, за да спестите пари. Повечето мобилни приложения са напълно безплатни. Някои банки имат функции за автоматично спестяване. Ако нямате нищо спестено и смятате, че заделянето на по-големи суми е непосилно за вас, поставете си цел да спестявате първоначално по-малко пари в зависимост от месечната ви заплата. Или започнете, като вземете най-големия си месечен разход, независимо дали наем или вноски по заем, и спестете сума, равна на него. Когато постигнете това, удвоете го. Каква сума пари ви е нужна всъщност? Стандартните съвети могат да бъдат демотивиращи, казва Прия Малани, основател на икономическата фирма в Ню Йорк. Компанията й от известно време се бори срещу стереотипните стандарти относно спестовните фондове. Често се препоръчва почти но тези правила не могат да бъдат еднакви за всички, казва Малани. Вместо това тя предпочита да дава на хората индивидуална препоръка спрямо техния месечен доход. „Фондът ви за спешни случаи трябва да се равнява на фиксираните ви разходи в срок от три месеца\", обяснява тя. Истината е, че от голямо значение е какъв тип работа имате. Плюс е, ако имате възможност да получавате доход от повече от едно място. „Развитието като фрийлансър е много по-лесно, когато човек е млад. Има възможност да печели от няколко места и същевременно има по-малко финансови задължения\", казва Вики Салеми, експерт в кариерен сайт, така че Здравословните проблеми са, разбира се, най-притеснителни и затова се нуждаете от спестени пари. Ако нямате такива, може да се наложи да прибегнете до кредитиране, което няма да е изгодно, защото често е възможно само под формата на бързо кредитиране. Много по-лесно е да определите какъв процент от месечния си доход ще спестявате. Важно е да заделяте определена сума всеки месец равномерно, за да следвате плана си. Най-често хората решават да спестяват по 10% от заплатата си. Статистиката доказва, че финансовите кризи се случват на всеки десетина години, а от началото на последната криза през 2008 година вече изминаха 10 години. Но такива кризи идват тогава, когато никой не ги очаква. Ето четири от мерките, които ще ви позволят да преживеете сравнително добре сътресенията. 1. Вложете свободните си пари в различни валути. Най-добре е да спазите правилото - 40% от средствата в национална валута, 30% в долари и 30% в евро. Можете да замените някоя от чуждите валути по ваш избор. 2. Не купувайте техника за вкъщи. Ако мислите, че ще се спасите, като купите мобилен телефон, втори телевизор или хладилник за дома, това едва ли ще сработи. Техниката остарява с месеци. Ако ви потрябват спешно пари, продажбата на уреди не е бърза работа, особено ако искате да получите добра цена. 3. Ликвидирайте кредитите си. Ако можете, върнете взетите заеми от банки и фирми за бързи кредити. Лихвите ще се увеличават, а с тях и задълженията ви. Ако не можете да ги платите, става лошо. Най-изгодно е да обедините няколко задължения в едно и така да получите по-ясна представа какво ще плащате всеки месец. Ако имате ипотека, рефинансирайте я. 4. Инвестирайте в себе си. В криза много хора остават без работа, битката за място, което е добре платено, се изостря. Първо уволняват тези, които не са уникални, нямат достатъчно опит и не са от важно значение за фирмата. За да не сте в това число, запишете се да научите поне един или два западни езика. Подобрете компютърната си грамотност. Ако имате специалност, надградете я.", "date": "2020.01.13", "title": "Три заплати стигат за черни дни"}
{"url": "https://www.monitor.bg:443/bg/a/view/po-stivyn-king-djejsyn-bejtman-stava-drugijat-trejlyr-185396", "text": "Актьорът Джейсън Бейтман е сред звездите на новия минисериал на НВО - „Другият“. Ако сте почитатели на добрия хорър сигурно се досещате, че поредицата е базирана на едноименния роман на Стивън Кинг. Сюжетът се завърта около разследването на жестокото убийство на 11-годишно момче и странните обстоятелства около престъплението. Ролята на главният заподозрян Тери Меайтланд, който е учител, е поверена именно на Бейтман. Значката на детектив Ралф Андерсън се пада на Бен Менделсън. Героят му е изпратен да разследва случая с убийството на 11-годишния Франки Петерсън, чието осакатено тяло е открито в гора в Джорджия. Мистериозните обстоятелства, които съпътстват ужасяващото престъпление, карат Ралф, който все още не е преживял смъртта на собствения си син, да потърси помощта на екстравагантния частен детектив Холи Гибни (Синтия Ериво). Той се надява, че свръхестествените й способности ще му помогнат да си обясни необяснимото. С участие в трилъра се разписват още Бил Камп, Мейр Уинингам, Юл Васкес, Джереми Боб и други. Бейтман сяда и на режисьорския стол за продукцията. „Другият“ стартира тази вечер по НВО в 21 ч, като първият епизод вече е наличен в стрийминг платформата.", "date": "2020.01.13", "title": "По Стивън Кинг: Джейсън Бейтман става „Другият“ (ТРЕЙЛЪР)"}
{"url": "https://www.monitor.bg:443/bg/a/view/pentagonyt-sys-sekretno-video-sys-sreshta-s-nlo-185640", "text": "В оенноморските сили на САЩ заявиха, че Пентагонът разполага със секретно класифицирано видео на скандален инцидент с НЛО. Сюзън Гоф, говорител на Пентагона, съобщи за сайта Вайс (Vice): „Министерството на отбраната, по-специално ВМС на САЩ, разполага с видеото. Както военноморските сили и моят кабинет заявиха по-рано, тъй като разследването продължава, няма да обсъждаме публично отделни доклади/наблюдения”. „Все пак мога да ви кажа, че датата на видеоклипа е 14 ноември 2004 г. Не очакваме това видео да бъде разкрито за широката общественост“, каза Гоф. Информацията се отнася до среща от 2004 г. между самолетоносач от клас „Нимиц” и странни неидентифицирани обекти. Три видеоклипа с неизвестни въздушни срещи, направени от пилоти на ВМС, се появиха между 2017 и 2018 г. През декември 2017 г. „Ню Йорк Таймс“ съобщи за видеоклип с въпросните пилоти от ВМС, прихванали летящ обект край брега на Сан Диего на 14 ноември 2004 г. Американският флот призна още през септември 2019 г., че изтеклите кадри, направени от пилоти, имащи радарно-визуална среща с неидентифицирани летящи обекти, са автентични. Въпреки че те все още не са идентифицирани, ВМС твърдят, че въздушните тела са навлезли в зоната на военните учения. Изследователят Кристиан Ламбрайт пусна искане по Закона за свобода на информацията, отнасящо се за инцидента, в отговор на което ВМС признаха, че „са открили някои неща, които са класифицирани като „Строго секретно“. Прегледът на тези материали показва, че понастоящем са маркирани и класифицирани като „Строго секретно “ по изпълнителна заповед 13526, а органът за класификация е решил, че пускането на тези материали би причинило изключително сериозни щети на националната сигурност на Съединените щати“. Бившият служител на Пентагона Луис Елизондо, който също е и човекът, помогнал да се направи видеоклипът на Военноморските сили публично достояние, заяви пред Мадърборд, че Пентагонът не винаги предоставя точна и пряка информация на обществеността. „Пентагонът има дълга история на предоставяне на неточна информация на американския народ“, каза Елизондо.", "date": "2020.01.13", "title": "Пентагонът със секретно видео от среща с НЛО "}
{"url": "https://www.monitor.bg:443/bg/a/view/kevin-hart-se-vryshta-vyv-vecherno-uchilishte-185616", "text": "Комедийният актьор Кевин Харт ще продуцира сериал по филма си „Вечерно училище“. Епизодите ще бъдат въртяни по телевизия NBC, а със сценария ще се заеме Крис Мойнихан. Сюжетът, подобно на филма, ще гравитира около група възрастни ученици, които ще се опитат да си вземат матурите. Все още не е ясно дали Харт ще се завърне пред камерата. Участието си не е потвърдила и Тифани Хадиш, която също се разписа с роля във „Вечерно училище“. Припомняме, че филмът направи премиерата си през месец септември 2018 г. Той бе заснет със скромния за Холивуд бюджет от 29 милиона долара, като от световния боксофис успя да спечели 103 млн. долара.", "date": "2020.01.13", "title": "Кевин Харт се връща във „Вечерно училище“"}
{"url": "https://www.monitor.bg:443/bg/a/view/sutreshnoto-shou-slab-sujet-silno-izpylnenie-185502", "text": "Какво се случва, ако съберем на едно място Дженифър Анистън и Рийз Уидърспун? Ако сте ги гледали в ролята на сестрите Гелър в култовия ситком „Приятели“ ще предположите, че отговорът е „добър краен продукт“. За съжаление - нещата не стоят точно така. Двете звезди изгряха като телевизионни водещи в сериала на AppleTV+ „Сутрешното шоу“. Той е вдъхновен от книгата Top of the Morning: Inside the Cutthroat World of Morning TV на журналиста Брайън Стелтър, а първи сезон разполага с десет епизода. Сюжетът се върти около работната среда в нюсрум Тема, която вече се котира във всяка втора продукция. И, честно казано, почва да се изтърква. Като старо куче в средите можем да определим героинята на Анистън – Алекс Леви. Тя от дълги години води най-популярното сутрешно шоу в Ню Йорк, а екранният й партньор е Мич Кеслър (Стив Карел). Именно Мич е пратен в изгнание поради факта, че е палувал с колежки, гримьорки и стажантки. Страховете на Алекс да не бъде изместена от по-млада и интересна водеща я провокират сама да си избере нова партньорка. Честта се пада на Брадли Джексън, в чиято кожа скача Рийз Уидърспун. Брадли е в ефир, заради която от време на време стреля напосоки с псувни. Тона й качество я превръща в перфектната бодра смяна след скандала. Сценарият, дело на Джей Карсън, страда от сериозна липса на интригуваща нишка (поне до средата на първи сезон, след това ме изгуби като зрител). Няма убийство в стил „Големи малки лъжи“, драма като „Историята на прислужницата“, мистерия ала „Странни неща“ или какъвто и да е фактор, който да те накара да изгледаш поредицата на един дъх. Все пак „Сутрешното шоу“ има едно голямо достойнство. Това е актьорският състав. Анистън и Уидърспун като че ли могат Двете не получиха „Златен глобус“ за превъплъщението си в Алекс и Брадли, но със сигурност заслужават поне потупване по рамото. Популярният сайт Rotten Tomatoes, който в САЩ се използва за мерило на качеството на киното и телевизията, отрежда на „Сутрешното шоу“ оценка 5, 66/ 10. Редно е да се спомене, че сериалът се радва на гледаемост и вече си изгради стабилна фен-база. Затова не е изненада, че има зелена светлина за втори сезон. Клапата за него ще щракне през лятото и се очаква новите епизоди да стигнат до широката публика още през ноември.", "date": "2020.01.13", "title": "\"Сутрешното шоу“ - слаб сюжет, силно изпълнение"}
{"url": "https://www.monitor.bg:443/bg/a/view/bylgarkata-elena-long-sidni-beshe-kato-v-kapan-strashno-i-apokaliptichno-185624", "text": "-   Много хора не знаят, че пожарите в Австралия това лято почнаха през октомври – ноември 2019. Когато започнаха да горят националните паркове около Сидни, все още можехме да броим точно колко къщи са разрушени, и колко живота – изгубени. Аз живея и работя на не повече от 30 км от центъра на Сидни. За нас ежедневието много преди Коледа беше следното: ставаш сутрин и надничаш през прозореца: може ли да се диша нормално днес (обикновено пушекът ни задушаваше още от сутринта); какви са вятърът и температурата; има ли пепел по колата. Интересно как пепелта изглежда бяло-сива върху колите, а оставя черни петна, като попадне върху бялата блузка на простора. А следобед – гледаме как небето притъмнява, но няма облаци. Никакъв дъжд, в продължение на месеци само няколко капки. После небето става оранжево, а слънцето – червено. Всеки ден хората публикуваха снимка на драматично-червеното слънце и небе. Необичайно, страшно, апокалиптично. Самият Сидни беше като в капан, с пожари които ни заобикалят от север, запад и от юг. Но за нас животът продължаваше – носиш маска за лице, или се криеш в офиса. След Нова година нещата се промениха. Пожарите се разраснаха в по-широки области, там, където са по-старите гори. Защото там е „горивото“, както се казва – растителността, която е ниско, и е лесно подпалима от сушата. И за съжаление, дори и в началото на новото десетилетие, пожарите са неудържима природна стихия. В момента пожари горят във всеки един щат в Австралия, с изключение на Канбера. Досега за цялата страна има повече от 25 изгубени живота, над 2000 изгорели къщи, и неизброимо богатство от изгубени животни и растения. Аз, семейството ми и приятелите, които живеем в градската част, сме в безопасност, да. Дори и при сегашния мащаб на пожарите, животът продължава за по-голямата част от 5-милионното население на Сидни. Ходим на работа, спортуваме, гледаме тенис- турнири. През първата седмица на годината с българската агитка ходихме да подкрепим Григор Димитров и българския тенис отбор на ATP Cup в Сидни. -   Както знаем от книгата „Птиците умират сами“, пожари в Австралия винаги е имало. Появяват се на цикли, в зависимост от времето и натрупаната растителност, „гориво“. Преди години, тези цикли са се случвали всеки 30-40 години, но напоследък, на около 10. Невероятно сухия сезон (вече втора година почти не вали дъжд и през зимата) е една от основните причини. Правят се много анализи от рзлични специалисти. Има теории, че навремето местните аборигени са знаели най-добрия начин, по който избирателно да обгарят ниските растения, за да не представляват опастност през сухия сезон. Сега специализирани екипи правят избирателни обгаряния, но може би не са в точния ритъм. Това, което всички недоумяват – включително и анализаторите, е силата и продължителността на горене в засегнатите участъци. -   Всеки ден комисарят (директорът) на пожарната охрана за страната прави отчет пред правителството и медиите какви са условията, какви са пораженията и как екипите се борят с катастрофалната обстановка. Пожарникарите са едни от най-всеотдайните служители. Но което е най-уникално, много от тези, които се борят с пожарите, са обучени доброволци. Много от тях живеят в районите, където са най-големите пожари, и има не редки случаи, когато докато изпълняват задълженията си, се борят да запазят собствените си домове от поглъщане. В щата Виктория (Мелбърн) има над 34 000 функциониращи доброволци в момента, а в Нов Южен Уелс (Сидни) – над 71 000. На държавно ниво, федералното и щатските правителства осигуряват помощ както за пожарникарите, така и за хората, изгубили домовете си. Преди няколко дни премиерът на Нов Южен Уелс обяви помощ от 1 млрд. долара за разчистване и възстановяване на погубените градчета и общности (както ги наричаме тук). Има онлайн апликации и държавен уебсайт, който дава подробна информация и предупреждения за районите, които са в опасност, и дали хората трябва да се евакуират. Температурите се променят всеки ден – от рекордните 48 градуса миналата събота, паднаха на 22 градуса. Тази седмица са около 30, което е доста поносимо.  - Австралия има уникални животни. Когато се молим за дъжд през последните месеци, ние се молим не само заради хората и добитъка във фермите, ами и за дивите животни. Изпращам ви снимка на коала, която била намерена обгорена в гората от доброволните екипи. Взели я в колата и я закарали в болницата за коали на север от Сидни (има такава специализирана болница). Има хиляди пострадали животни, и вероятно стотици хиляди – изгубени в стихията. Говори се, че на Кенгурския остров имало уникален вид пчели, които са в голяма опасност от изчезване. За другите ни уникални животни – екипите правят всичко възможно да спасят всяко живо създание. Много от тазманийските дяволи, които живеят само на остров Тазмания, са в специализирани зоологически градини. Там са в безопастност. -  Хората в Австралия са преживявали пожари и наводнения. Опожарените градове ще се възстановят с помощта на всички тези дарения, положителни послания и дори молитви за дъжд. За съжаление, болката в много хора ще остане с години, загубата на човешки живот е невъзвратима. Но моралната и материална подкрепа ще имат голямо значение, за да могат хората да си стъпят на краката и да върнат нормалния живот. Дори аз се насълзявам, когато виждам събщения по социалната медия за Пинк, Металика, Елън де Дженерис, които даряват. И най-невероятното е, че тази съпричастност е на всяко ниво – сигурно няма човек в страната, който да не е направил дарение от някакъв вид. Ще има благотворителен концерт близо до Ботаническата градина, в сряда ще има благотворителен тенис турнир с едни от най-добрите тенисисти в света. И хората ще отидат, за да окажат подкрепа поне като публика на тези, които са изгубили малко или всичко. -  Коментарите, които получихме през изминалата година от хора, кото са чели книгата, ни показаха, че е много практически насочена. Въз основата на книгата и работата ни, със съпруга ми Тревър разработваме образователна програма за нашите клиенти: „Как да изградим още по-добра романтична връзка“. Фокусът ни в момента е върху семинари, които провеждаме, и директна работа с общността. Тази директна връзка не само страшно ни зарежда и вдъхновява, но има и най-добри резултати за промяна на романтичните отношения в живота на тези, които ни гласуват доверие и работят с нас. - Ние си идваме до България почти всяка година, и прекарваме време с роднини и приятели. Това, което ми харесва, е да виждам хора, които остават в здраво семейство с години, уважават половинката си и се хранят добре. В по-голям мащаб, страната хем се е променила много, хем... си е същата. Има интелигентни млади хора, които искат да се гордеят с това, което работят. А сякаш възможностите за това извън столицата и окръжните градове не е голяма. Но иначе страната е модерна, безопасна, с хубава храна и както винаги – добре облечени хора. Виждаме все повече туристи, особено в Пловдив. Хубава комбинация от съвременност и история. - Сега за емигрантите е многопо-лесно, отколкото едно време. Аз непрекъснато съм във „връзка“ със страната – чрез фейсбук, вайбър, скайп, и какво ли още не. И тук си имаме нашите си български празници – с козунаци и сърмички; групи по народни хора, даже народни носии. Това, което ми липсва, са срещите с роднините и приятелите. За природата, която също обичам – идваме си достатъчно често и й се радваме. Що се отнася до професионална реализация – аз работя с клиенти от няколко континента, благодарение на технологиите, разбира се. Конкретна локация не е нужна, макар че с удовоствие бих си отворила офис на Главната в Пловдив, например. Най-важното е, че роднините и приятелите ни се радват да ни видят и ни е хубаво, когато си идваме на почивка в България.", "date": "2020.01.13", "title": "Българката Елена Лонг: Сидни беше като в капан-страшно и апокалиптично"}
{"url": "https://www.monitor.bg:443/bg/a/view/1000-tyrgovci-pod-noja-na-nap-vseki-mesec-185586", "text": "Около хиляда са търговските обекти, които Националната агенция по приходите (НАП) посочва всеки месец в списъка за подлежащи на запечатване магазини и заведения, показва проучване на „Монитор“. В някои месеци техният брой е между 700-800 обекта, докато в други той надвишава 1000 магазина. Списъкът за се обновява почти ежедневно, като в него може да се открие името на търговския обект, адресът, вид на продаваните стоки или услуги. Понякога в рамките на само един месец броят на посочените обекти се мени като се обхващат все повече нарушители. Списъците служат както за информиране на гражданите, така и за известяване на търговеца, който е направил нарушение. До крайна мярка, а именно затваряне на обект се стига, когато не е спазено условие от Закона за данък добавена стойност (ЗДДС). Нарушенията включват от неправилно издаден документ за продажба и до неодобрени от агенцията електронни системи с фискална памет, които позволяват прекъсване на връзка между отделните модули. Търговецът пък се счита за уведомен, когато види своя обект на интернет страницата на НАП и когато на мястото е поставено съобщение за запечатването. Така през 2019 г. всеки месец по около 1000 обекта биват посочени като подлежащи на запечатване. Най-много нарушители има в големите градове като София, Варна, Бургас, Пловдив и Стара Загора. Срещу всеки обект е записан и видът му, като за 2019 г. най-често са били санкционирани малките търговци, които предлагат като банички, мекици, палачинки или сладки изкушения. В списъците може да се видят и нарушители в автосервизи, бензиностанции, салони за красота, бутици, магазини за дрехи, включително хотели, къщи за гости и други места за настаняване. По-голямата част от обектите обаче са изредени като „магазини”, което не дава ясна представа за вида стока, която е предлагана. След запечатване на обекта достъпът до него и имуществото в него е забранен не само за клиенти, но и за собственика му.", "date": "2020.01.13", "title": "1000 търговци под ножа на НАП всеки месец"}
{"url": "https://www.monitor.bg:443/bg/a/view/reshavat-za-naslednika-na-neno-dimov-vyv-vtornik-185612", "text": "Кой да наследи в МОСВ екоминистъра в оставка Нено Димов. Решение за това се очаква да бъде взето във вторник, когато ще се проведе заседание на Коалиционния съвет между ГЕРБ и „Обединени патриоти“. До свикването му се стигна, след като в края на миналата седмица Димов бе арестуван, а след това прокуратурата му повдигна обвинение за умишлена безстопанственост заради водната криза в Перник и пресъхналия язовир „Студена“. В събота пък обвинението поиска и постоянно задържане за Димов, което бе уважено от спецсъда с мотива, че той тъй като оставката му все още не е гласувана от парламента. Решението обаче не е окончателно и ще бъде обжалвано на 16 януари пред Апелативния наказателен съд. Освен това стана ясно, че събраните доказателства по делото са 59 тома. Предстояли разпити на длъжностни лица от ведомството, в това число и на зам.-минстъра Красимир Живков, който отговарял за водите. След гледането на мярката наблюдаващият прокурор Ангел Кънев даде да се разбере, че ще бъдат повдигнати и още обвинения на други длъжностни лица. „И други длъжностни лица, не само от МОСВ ще бъдат привлечени под наказателна отговорност за водната криза в Перник”, коментира той. Очаква се рокадите в кабинета да бъдат гласувани от НС в сряда, когато е и първото заседание на депутатите след зимната им ваканция. Димов, който ще стане в кабинета „Борисов 3“ и е първият действащ такъв, който е арестуван, стана част от правителството по предложение на патриотите и по-специално от квотата на ВМРО. Именно поради тази причина в петък вицепремиерът и лидер на ВМРО Красимир Каракачанов бе на среща в МС при премиера Бойко Борисов, за да решат бъдещето на Димов. В медийното пространство пък веднага се завъртяха няколко имена на евентуални наследници на министерския пост на Димов в МОСВ. Първият вариант, който Каракачанов можел да предложи на своите коалиционни партньори във вторник, е депутатът Искрен Веселинов. В момента той е шеф на регионалната комисия в НС, съпредседател на парламентарната група на патриотите в НС, зам.-шеф на ВМРО, а наред с това има инженерно и юридическо образование. Другото спрягано име за поста е на един от настоящите заместници на Димов в МОСВ - Николай Кънчев. Той също е част от ръководните органи на ВМРО, но по професия е историк и журналист. В екоминистерството обаче отговаря за управлението на отпадъците, а в момента тече разследване за нелегален внос на боклук от чужбина, което може да компрометира неговата кандидатура. Третото име, което изплува покрай предстоящата рокада е това на бившия екоминистър от кабинета „Борисов 1“ Нона Караджова, но тя не е част от ВМРО, а от ГЕРБ, което прави избора й малко вероятен.", "date": "2020.01.13", "title": "Решават за наследника на Нено Димов във вторник"}
{"url": "https://www.monitor.bg:443/bg/a/view/vulkan-izrigna-do-manila-185632", "text": "Вулкан близо до филипинската столица Манила започна да изхвърля днес фонтани от лава, предаде ДПА. Около 45 000 души вече бяха евакуирани заради гъстия дим и \"дъжда\" от камъни в околните градове. През нощта са били регистрирани най-малко 75 вулканични земетресения. Огромен облак от бяла и сива пепел се издига на височина от 15 километра. Властите предупреждават, че все още е възможно \"опасно експлозивно изригване\" през следващите часове или дни. Това може да наложи да бъдат евакуирани най-малко 200 000 местни жители.", "date": "2020.01.13", "title": "Вулкан изригна до Манила"}
{"url": "https://www.monitor.bg:443/bg/a/view/slynce-i-po-visoki-temperaturi-185633", "text": "Днес времето ще бъде предимно слънчево. В повечето райони ще е почти тихо, в Източна България със слаб запад-югозападен вятър. Ще се затопли и преобладаващите максимални температури ще са между 4° и 9°, по-ниски - в районите с трайна мъгла. Над Черноморието ще преобладава слънчево време. Ще духа слаб запад-югозападен вятър. Максимални температури между 6 и 9°. Температурата на морската вода е около 8°. Вълнението на морето сутринта ще отслабне и през деня ще е 1-2 бала. Над планините ще бъде слънчево. Ще духа слаб до умерен северозападен, по най-високите върхове юг-югоизточен вятър. Ще се затопли и максималната температура на височина 1200 метра ще е около 6°, на 2000 метра – около 1°. През следващите дни времето ще бъде спокойно и без валежи. В планините и планинските райони ще бъде предимно слънчево и ще се затопля.", "date": "2020.01.13", "title": "Слънце и по-високи температури"}
{"url": "https://www.monitor.bg:443/bg/a/view/dvama-ginat-po-vreme-na-polet-s-grajdanska-aviacija-185631", "text": "Самолет на Thai Airways е поискал разрешение за аварийно кацане на международното летище в Шри Ланка Бандаранайке в понеделник заради влошено здравословно състояние на двама пътници. Това съобщи онлайн изданието ColomboPage, позовавайки се на представители на летището. Самолетът, който летял от Джеда в Саудитска Арабия до индонезийското летище Сурабая, кацнал в Бандаранайке в 02:45 местно време (01:15 българско време). В момента на кацането, двама индонезийски граждани – мъж и жена, вече са били мъртви. Изданието не дава други подробности за инцидента.", "date": "2020.01.13", "title": "Двама гинат по време на полет с гражданска авиация "}
{"url": "https://www.monitor.bg:443/bg/a/view/protestna-nosht-v-iran-185630", "text": "За кръвопролитие и сълзотворен газ по време на антиправителствени протести в Иран съобщават \"Блумбърг\", \"Гардиън\" и Си Ен Ен. Втора нощ на протести в Ислямската република, след като правителството призна, че по погрешка е свалило украинския пътнически самолет, което предизвика международно недоволство и вътрешна опозиция. Силите за сигурност засилиха патрулите в страната. Демонстрации се проведоха на площад \"Азади\" и в Shahid Beheshtri University в Техеран, както и в няколко регионални града. Видео, публикувано в социалните мрежи, което не може да бъде потвърдено от \"Блумбърг\" дали е достоверно, показва сблъсъци между протестиращи и силите за борба с безредиците и следи от кръв по основна улица. Демонстрантите скандираха против върховния лидер аятолах Али Хаменеи и призоваха страната да се отърве от Революционната гвардия. Протестиращи обявиха на видеоматериали, че са извършвани арести и е използван сълзотворен газ.", "date": "2020.01.13", "title": "Протестна нощ в Иран "}
{"url": "https://www.monitor.bg:443/bg/a/view/osydiha-kirkorov-da-vyrne-779-000-evro-na-banka-185634", "text": "Таганският съд на Москва постанови Филип Киркоров да върне 779 000 евро, заети от банка в качеството на ипотечен кредит. От своя страна руската естрадна звезда от български произход възнамерява да обжалва решението на магистратите. Екссъпругът на Алла Пугачова навремето изтеглил заем за покупка на недвижим имот от банка ABLV Bank, която преди две години обаче била ликвидирана. Именно по тази причина певецът престанал да изплаща вноските си, обясниха адвокатите му. В сумата 779 000 евро влиза самата главница по кредита, лихвите и глобите за неизправното погасяване на борча. Според запознати, ако Киркоров не върне парите, то апартаментът принудително ще бъде продаден на търг. Това не е първият сблъсък на Филип със съдебните инстанции. През април м.г. френският композитор Жилбер Синуе подаде в Европейския съд по правата на човека иск срещу изпълнителят от български произход. Юридическите разбирателства между двамата творци започнаха заради плагиата на песента на Синуе Helwa ya Baladi /„Моята прекрасна родина“/, изпълнена от френската певица Dalida. Както твърдят адвокатите на композитора, Филип незаконно използвал музиката на парчето и върху нея записал „Копринена нишка“. Руският изпълнител дори включил песента в солния си албум „Ой мама, шик дам!“ Самият Киркиров не криел, че автор на песента  е Синуе, но проблемът бил в това, че европейският творец не е давал разрешение на Филип да изпълнява и записва споменатото парче. По тази причина през 2017 г. композиторът подаде иск срещу Киркоров за плагиатство, но руският съд на две инстанции не я удовлетвори. Тогава Синуе реши да търси правата си в съда в Страсбург.", "date": "2020.01.13", "title": "Осъдиха Киркоров да върне 779 000 евро на банка  "}
{"url": "https://www.monitor.bg:443/bg/a/view/bylgarin-napadnat-v-malta-185628", "text": "Българин е с опасност за живота в болница в Малта след въоръжено нападение. Мъжът е бил прободен многократно с нож от двама нападатели. Атаката е станала около 12,30 часа на обяд в неделя в залива \"Сейнт Пол\", са съобщили от полицията в островната държава.", "date": "2020.01.13", "title": "Българин нападнат в Малта "}
{"url": "https://www.monitor.bg:443/bg/a/view/do-pet-godini-zatvor-za-taksi-bez-licenz-185614", "text": "Нелегалният превоз на пътници ще бъде криминализиран. На срещата в петък с превозвачите, на която тол системата беше орязана, премиерът Бойко Борисов е дал „зелена светлина“ да бъдат внесени промени в Наказателния кодекс от правосъдния министър за инкриминиране на возене на пътници без лиценз. Превоз без разрешителни и регистрация ще се наказва със затвор от 3 до 5 години, предлага транспортният бранш. Досега шофьорите, работещи чрез платформи за таксиметров превоз или возещи пътници срещу пари с бусове, Най-много водачите, извършващи обществен превоз по смисъла на Закона за автомобилни превози, отнасяха по 2000 лева глоба. Превозвачите и таксиметровите водачи се срещнаха с премиера Бойко Борисов и министрите Петя Аврамова и Владислав Горанов в петък. Освен намаляване на обхвата и тарифите на тол системата, браншът се е договорил за усилия на държавата за намаляване на нелегалния превоз и да бъде създаден единен орган за контрол по пътищата, съобщи Магдалена Милтенова от Асоциация на автобусните превозвачи още след срещата, но без да даде подробности. Пред „Монитор“ председателят на Националния таксиметров синдикат адвокат Райна Петрова обясни, че текстовете за Наказателния кодекс ще бъдат представени тази седмица на правосъдния министър Данаил Кирилов. „Явно административното наказание не е достатъчно, нито за превенция, нито за прекратяване на тази дейност, затова държим на по-строги мерки, което се предвижда от НК“, смята адв. Петрова, шеф на новата, но активна организация. както „Юбер“ и „Максим“. Преди дни на втора инстанция съдът реши, че руската платформа предлага услуга, която представлява нелоялна конкуренция. При срещите с примиера Борисов и транспортния министър Росен Желязков таксиметровите шофьори се повдигнали въпроса и за промяна във формирането на първоначалната такса при превоз. Шофьорите очакват до края на януари да стане факт изменение на Наредба 34 за таксиметров превоз на пътници. Исканията са първоначалната такса да стане три пъти минималната цена за таксиметров превоз на пътници за съответната община.", "date": "2020.01.13", "title": "До пет години затвор за такси без лиценз "}
{"url": "https://www.monitor.bg:443/bg/a/view/rabotim-za-dyrjavata-do-15-maj-185588", "text": "През 2020 г. в държавната хазна е планирано да постъпят рекордните 46,8 млрд. лв. приходи. Средно за един календарен ден българите ще изработват по 346 млн. лв., което означава, че ще са необходими близо 136 дни за попълване на хазната. Казано с други думи, Денят на данъчна свобода през тази година ще настъпи на 15 май, изчислиха в Института за пазарна икономика. Това е денят, в който гражданите ще спрат да работят за държавата и ще започнат да работят за себе си. Датата е символична и показва кога държавната хазна ще се попълни, ако всичко изработено бъде незабавно изземвано – ние я наричаме Ден на данъчна свобода, а по-света е известна като Tax Freedom Day. Въпросните 136 дни отразяват общите приходи в консолидираната фискална рамка за 2020 г., но има някои специфични моменти, които следва да се отчетат, посочват експертите на Института за пазарна икономика (ИПИ). Българите, които живеят в страната, отново ще получат помощ от европейските данъкоплатци, които ще ги „отменят” за близо осем дни работа към държавата. Това отразява заложените в бюджета близо 2,7 млрд. лв. помощи от ЕС. Местните данъкоплатци ще работим до 7 май за държавата, а в дните до 15 май ще бъдем отменени от европейските данъкоплатци. За пръв път от над десет години държавният бюджет е планиран без излишък или дефицит. През последните години традиционно в бюджета се залага дефицит, а в крайна сметка се формира излишък – това се случи през 2016-2018 г. През миналата година картината беше подобна, но еднократният разход за изтребителите все пак доведе до дефицит от близо 1,2 млрд. лв. на касова основа. През 2020 г. за пръв път от 2009 г. се планира бюджет с балансирано салдо.", "date": "2020.01.13", "title": "Работим за държавата до 15 май "}
{"url": "https://www.monitor.bg:443/bg/a/view/dnes-objavjavat-nominaciite-za-oskar-185596", "text": "Кои филми ще се впуснат в надпреварата към заветните статуетки „Оскар“? Отговор на този въпрос ще бъде даден по-късно днес. Номинираните във всички категории ще бъдат обявени на живо, като събитието ще бъде излъчено и в сайта на наградите. Претендентите ще бъдат изброени от актьора и продуцент Джон Чо, както и неговата колежка Иса Рей. Те ще съобщят претендентите в две части. Първи за своя шанс за триумф ще научат номинираните в категориите за актьор и актриса в поддържащи роли, дизайн, монтаж, саундтрак, късометражна анимация ( ), късометражен игрален филм, звуков монтаж и звуково смесване. Няколко минути по-късно ще бъдат обявени и останалите заглавия и кинодейци, които ще се разпишат на оскарите. Самите награди ще бъдат връчени на 9 февруари, а за втора поредна година церемонията ще се проведе без водещ.", "date": "2020.01.13", "title": "Днес обявяват номинациите за „Оскар“"}
{"url": "https://www.monitor.bg:443/bg/a/view/za-poslednata-godina-deputatite-govorili-10-denonoshtija-ot-tribunata-na-ns-185610", "text": "Малко над 10 денонощия са прекарали народните представители на парламентарната трибуна през 2019 година, става ясно от справка, изготвена от НС за „Монитор“. Депутатите са се изказвали по различни теми в продължение на общо близо 250 часа. В топ 10 на най-разговорливите, които активно участват в разискванията в зала, попадат общо шестима законотворци от ГЕРБ, по един от ДПС и БСП, както и двама от „Обединени патриоти“. На върха попада шефът на социалната комисия Хасан Адемов от ДПС, който е В предишни години класацията се оглавяваше от човек на ГЕРБ и предимно председателят на правната комисия. Тази година обаче има разместване, което се дължи на факта, че през изминалата 2019-а НС дискутира по редица социални закони, сред които този за социалните услуги, който регламентира ползването на личен асистент от хората с увреждания, както и Кодекса за социално осигуряване относно методиката за изчисляване на пенсията и бюджета на ДОО, където са записани размерите на пенсиите, майчинските и други. която именно Адемов оглавява. Втора след него се нарежда Менда Стоянова от ГЕРБ, която оглавява бюджетната комисия в НС. Тя е говорила от трибуната точно 8 часа и 19 минути. Трета се нарежда нейната колежка Анна Александрова, която е председател на правната комисия и се е изказвала общо 7 часа и 50 минути. Причината Стоянова и Александрова да са на челните места в списъка на най-бъбривите депутати е, че през оглавяваните от тях две комисии минават повечето от законопроектите, които се внасят в НС. Именно Стоянова изнесе тежестта при приемането на бюджета за 2020-а, а Александрова - дебатите по промените в Изборния кодекс. Наред с това през тази година се направиха и редица промени в данъчните закони. Сред най-бъбривите народни представители са и Евгения Ангелова, Даниела Савеклиева и Пламен Нунев от ГЕРБ, както и социалистът Георги Гьоков със соите точно 6 часа от трибуната и патриотите Искрен Веселинов и Павел Шопов, които на свой ред са се изказвали по близо 5 часа и 20 минути. От след Искрен Веселинов, който е съпредседател на ОП, най-много е говорила Даниела Дариткова от ГЕРБ, която е и председател на здравната комисия и заковала хронометъра на 4 часа и 39 минути. Оказва се, че през 2019 година соцлидерът Корнелия Нинова не вземала толкова често думата, което е разбираемо с оглед бойкота на червените от заседанията на парламента. Тя се е изказвала малко над 4 часа. Председателят на ДПС Мустафа Карадайъ пък е говорил и аргументирал тезите на движението общо 2 часа и 5 минути. Иначе статистиката на НС показва също така, че от януари до декември 2019 година депутатите са внесли общо 1077 въпроса и 55 питания към министри от кабинета „Борисов 3“.", "date": "2020.01.13", "title": "За последната година: Депутатите говорили 10  денонощия от трибуната на НС"}
{"url": "https://www.monitor.bg:443/bg/a/view/salatata-na-monaha-za-4-leva-burkanyt-na-fermerski-pazar-185600", "text": "Салатата на монаха беше една от продаваните стоки на първия за годината фермерски пазар на Женския пазар в столицата. Продуктът, произвеждан по стара българска рецепта - пържен патладжан, печена чушка, чесън и магданоз в марината, се купуваше на цена от 4 лв. за буркан от 550 г. В пазар „Пендара“ взеха участие производители и занаятчии от цялата страна, които пристигнаха в столицата, за да покажат своята продукция. Сред изложените стоки се срещаха лютеница, Производителите се представят по интересен начин – чрез кулинарни щандове и дегустации. Освен това подкрепя малки фермери и занаятчии, фокусирайки се върху националното и гастрономическото ни наследство. Между бурканчетата традиционна, пикантна и лютеница без захар, които се продаваха по 5 лв., се открояваше една, наречена детска лютеница за 3 лв./300 г. Като единствена разлика между традиционния и детския вариант производителите посочиха, че тъй като повечето малчугани не обичат да усещат парченцата зеленчуци, а в съставките има и моркови. Медът беше най-често срещаният продукт на фермерския пазар. Като един от най-предпочитаните сортове мед беше посочен този от акация, който се търгуваше за 10 лв. на буркан. Не липсваха и други разновидности на сладкия еликсир като този на лавандула, липа или букет от билки, те поддържаха същите цени. Малки бурканчета от по 240 грама привличаха вниманието с наименованието меден шоколад - идеален заместител на течния шоколад, който продават по веригите магазини. За сладостта му допринасят съставките какао и фъстъчено масло. Ръчно изработените от пчелен восък свещи В чест на идващия празник на влюбените доста от сергиите показваха своите най-добри реколти вино. Бутилката от 0,375 мл струваше 5 лв., а голямата стигаше до 9 лв. На място можеше да се закупи и греяно вино на цени между 1 и 1,50 лв. за 0,150 мл. За радост на посетителите мезетата към виното също можеха да бъдат дегустирани. Цените за килограм бяха както следва – 57 лв. телешка пастърма, 48 лв. луканка, 45 лв. филе Елена и 27 лв. за шпек. Чашата топъл чай от маслодайна роза, която дават напълно безплатно, беше най-приятният завършек на обиколката на първия за годината фермерски пазар. ТЕКСТ ПОД СНИМКА Малки бурканчета от по 240 грама привличаха вниманието с наименованието меден шоколад.", "date": "2020.01.13", "title": "Салатата на монаха за 4 лева бурканът на фермерски пазар"}
{"url": "https://www.monitor.bg:443/bg/a/view/11-dushi-sa-evakuirani-sled-moshtnija-vzriv-vyv-varnenski-kvartal-185627", "text": "Жена загина след мощния взрив в блок 302, който разбуди в ранни зори хората във варненския квартал „Владиславово“. Инцидентът станал в 4,17 часа в апартамент на 4 етаж, като панелите са избити. 11 души са били евакуирани в първия час след експлозията. Сред тях са четири деца, три от които на 2, 10 и 17 години и жена са настанени в болница с обгазяване, съобщи кметът на Варна, Иван Портних, който бе на мястото на трагедията. Лекарите казват, че едната жена е с по-висока степен на обгазяване, но няма опасност за живота й. На място има ше много екипи на пожарната, линейки на „Спешна помош“ и полицията. Засега няма данни за жертви. Не е ясно какво точно се е взривило, тъй като предварителната версия, че е гръмнала газова бутилка бяха опровергани от пожарникарите, които я изнесоха здрава. Другата версия е, че взривът е умишлено предизвикан от доскорошен обитател на апартамента, който живеел на семейни начала със собственичката на жилището, с която бил в конфликт. Мъжът бил около 60-годишен, но съседи твърдят, че често я тормозел и отскоро бил изгонен от нея. Предполага се, че той е притежавал взривни вещества, с които е предизвикал огромния взрив, засегнал и близките апартаменти. Засега не е известно какво се е е случило с мъжа, живеещ в този апартамент. Съседите казват, че бил странен и необщителен. „Жена ми каза, че нещо е гръмнало. Погледнахме - целият апартамент гореше. Със съседите от нашия вход взехме пожарогасители и започнахме да гасим огъня. Отидохме до 4 етаж да събудя всички хора. После дойде пожарната“, разказа един от живеещите в сградата. „Беше малко след 4 часа. Събудих се от страхотен трясък. Светнах лампата. Поглеждам - навсякъде мазилка, пушек. От коридора не мога да изляза. В кухнята, в банята. Навсякъде беше ужас“, разказа друг от съседите в жилищния блок. Евакуацията на хората от блока продължи до сутринта, независимо, че плмъците бяха изгасени за около час. На петия етаж имало останала възрастна жена, която пожарникарите успели да издирят и да евакуират. Според очевидецът Християн Иванов, чул ужасен взрив и видял огромен пожар. „Набрах 112 и дойдох да видя с какво мога да помогна. Дойдоха после пожарни и линейки. Пристигнаха и други хора от квартала, които са чули взрива на 2-3 километра и в „Кайсиева градина“ дори. Целият район около мястото на взрива и паркинга пред блока са засипани с отломки - стъкла, дограми, изкъртена тераса. Наложи се е да извеждат хората от високите етажи с вишка от другата страна“, разказа още Християн.", "date": "2020.01.13", "title": "Жена загина след мощния взрив във Варна, четирима в болница(ОБНОВЕНА)"}
{"url": "https://www.monitor.bg:443/bg/a/view/specakcija-v-galiche-proverjavat-lica-s-kriminalni-projavi-185629", "text": "Спецакция е започнала рано тази сутрин на територията на село Галиче, съобщиха от МВР. Акцията е започнала в 6.30 часа и е свързана с противодействие на битовата престъпност, за проверка на лица с криминални прояви и срещу нарушения на обществения ред. На място има засилено полицейско присъствие. На 11 януари 18-годишно момиче беше убито в Галиче. То е намерено с прерязано гърло в двора на къщата, в която живее. \"Обстановката наложи присъствието ни тук, беше извършено много жестоко убийство, а след такива насилствени актове е възможно да има ескалация на напрежението\". Това заяви вътрешният министър Младен Маринов, който тази сутрин, заедно с главния прокурор Иван Гешев, е в село Галиче. На място има засилено полицейско присъствие. Очаква се в 11 часа Врачанската окръжна прокуратура да даде подробности около бруталното убийство на 18-годишната ученичка.", "date": "2020.01.13", "title": "Спецакция в Галиче, проверяват лица с криминални прояви(ОБНОВЕНА)"}
{"url": "https://www.monitor.bg:443/bg/a/view/adski-vzriv-vyv-varna-raztyrsi-jilishten-blok-185626", "text": "Огромен взрив разтърси жилищен блок във Варна. На място има пожарни, линейки и полиция.  Инцидентът е станал в блок 302 в квартал \"Владислав Варненчик\". Цял апартамент на четвъртия етаж е избит от взрива. Три деца на 2, 10 и 17 години и жена са настанени в болница с обгазяване.  На място има линейки и медици, които помагат на хората, които се извеждат от горящия вход. В апартамента е живеел 60-годишен мъж, който живеел на семейни начала с жена, в която бил в конфликт. \"Жена ми каза, че нещо е гръмнало. Погледнахме - целият апартамент гореше. Със съседите от нашия вход взехме пожарогасители и започнахме да гасим огъня. Отидохме до 4-ия етаж да събудя всички хора. После дойде пожарната\", сподели един от живеещите в сградата.  \"Беше около 4 часа. Един трясък. Светнах лампата. Поглеждам - навсякъде мазилка, пушек. От коридора не мога да изляза. В кухнята, в банята. Навсякъде беше ужас\", разказа друг от обитателите на жилищния блок. Евакуацията на хората от блока продължава.", "date": "2020.01.13", "title": "Адски взрив във Варна, разтърси жилищен блок"}
{"url": "https://www.monitor.bg:443/bg/a/view/zapochva-zagrobvaneto-na-50-000-svine-vyv-varnensko-185581", "text": "От днес започва загробването на над 50 000 свине във Варненска област. Преди дни там бяха открити три огнища на африканска чума, което доведе и до масовото убиване на животните. Унищожаването им в свинекомплекса в село Брестак обаче се бави поради липса на терен. Определеното пространство от община Вълчидол се оказа неподходящо, тъй като още на първия метър от разкопките машините достигнали скала. Изискванията на Българската асоциация по безопасност на храните (БАБХ) са прасетата да са на 4 метра дълбочина. В събота спешно бе определен нов терен на само 2 метра от свинекомплекса. Едва след като е готов теренът, ще може да започне унищожаването на животните. „Никой няма да бъде освободен от работа, защото истинската работа започва след загробването“, коментира кметът на общината Георги Тронков пред БНТ. Той поясни, че тепърва предстои дезинфекция, карантинен период и подготовка. По думите му в момента там работят 130 души, а други 80 работят в съседен свинекомплекс. До момента транспортирането на животни към село Брестак е спряло. „Всеки ден се вземат проби от животните в другите три свинекомплекса във Варненска област, проверяват се и частните стопанства“, обяви във Варна директорът на Агенцията по храните Паскал Желязков, цитиран от БНР. Той призова ловците да не крият информация за мъртви диви свине. \"Всеки ден се увеличават все повече и повече случаите на положителни проби от диви свине. Ловците и други хора ни докладват, за да не им се спре ловът, но тъй като се дават 150 лева на намерена умряла свиня или част от нея, сега ще завалят вероятно проби от намерени в природата диви свине\".", "date": "2020.01.13", "title": "Започва загробването на 50 000 свине във Варненско"}
