{"url": "https://www.monitor.bg/bg/a/view/edin-zagina-pri-izrigvane-na-vulkan-v-italija-169602", "text": "Един човек загина и един бе ранен при изригване на вулкан на италианския остров Стромболи.  Туристи са скачали от паника във водата. Съобщава се за един ранен. Загиналият е турист, убито от падащи камъни по време на разходка, каза служител на спасителната служба. Пострадал е втори човек. Популярната туристическа дестинация е в дим и пепел. Неочакваното изригване е причинило и пожари. Спасители са на мястото. Пожарната служба не може да потвърди дали има други загинали и ранени. Беше като ад, защото от небето започна да вали огън, обявил местният свещеник Джовани Лонго пред медии. Той пояснил, че не знае дали е имало туристи на вулкана по време на изригването, което предизвика пожари в селцето Джиностра. Италиански медии съобщиха, че някои туристи са влезли в морето след изригването, докато други са се барикадирали в жилища. Националният Институт по геофизика и вулканология на Италия обяви, че е имало две огромни изригвания в централната-южната страна на кратера на вулкана около 14,46 часа по Гринуич. Преди това е имало изтичане на лава от активната част на кратера, поясняват от института и допълват, че е предизвикало стълб от дим с височина 2 километра. Самолет против пожари не може да погаси огъня в района заради пушека. Стромболи е част от Еолийските острови до Сицилия в Южна Италия.", "date": "2019.07.03", "title": "Един загина при изригване на вулкан в Италия (ВИДЕО)"}
{"url": "https://www.monitor.bg/bg/a/view/a-chalga-strijt-koga-169587", "text": "Има едно митично място в столицата на европейската държава България, което събира цялата култура на силикона, напомпаните джуки и бурканите с боб. Там вечерно време може да видите мъже по потници в лъскави коли, а на сутринта същите да ядат кебапчета на крак, омазани целите в лютеница. Жените нощно време си въобразяват, че са модни икони в пайети, а денем броят стотинките за кафе. Почивните дни се превръщат в някакво подобие на атмосферата в Слънчев бряг с малката разлика, че пияните не са англичани, а нашенци. Родителите пък изпращат децата си уж да трупат знания, а голяма част от тях се прибират в родните си места с наизустени текстове на чалга песни. Същото място обаче трябва да бъде центърът на студентския живот в страната, ама не е и едва ли ще бъде. Предполагам, че още от първото изречение се досетихте, че става въпрос за Студентски град. В днешно време новините и бунтовете тръгват от социалните мрежи. Да сте чули някой да негодува, че в Студентски град няма от къде да си купи книга? Аз не съм. Но в последните дни „шокираща“ новина разтресе Фейсбук борците за правда, а именно, че известната улица, чието име едва ли някой може да се сети, известна като „Манджа стрийт“, ще бъде закрита. Съобщението идва от разгневени дюнер любители. Цялата Мара втаса, че за „Манджа стрийт“ дайте да поплачем. Нека пуснем сълза за дюнерите, бургерите, палачинките и кюфтета. Сериозно! Обичам я тази храна. На фона на тази лоша новина, разтърсила бъдещото на България, съобщението, че на мястото на „Манджа стрийт“ ще изникне общежитие, добре ли звучи? Направо нереално ми се струва. Най-накрая в района, създаден за студенти, няма да бъде построена поредната чалготека, а общежитие, хора! Това си е направо революционна вест. Нима е възможно в бъдеще да чуваме още такива новини, или ще си останат капка в океана? Да цитирам данни, че заведенията в Студентски са над 200, сигурно ще кажете, че е стара тема, която е дъвкана многократно. Че дискотеките са в пъти повече от университетите, библиотеките и книжарниците, се знае. Знае се, ама защо се търпи? Докато се позволява, трябва да се говори от сутрин до вечер, че това е Студентски град и такава свинщина трябва да бъде изтръгната из основи. Силиконът, джуките и кебапчетата да си намерят друго ложе. И като гледам цялата картинка, ми идва да изкрещя култовата реплика от „Игра на тронове“ - „Дракарис“. С тази дума главната героиня изпепели с дракона си един град. Освен да призова след „Манджа стрийт“ да вземе да се обърне внимание и на улицата, пълна с дискотеки, друго не ми остава. Нека си помечтая, че някой ден може да напиша новината, която ще прозвучи като дошла от друга галактика за пределите на нашата страна: „Чалга стрийт“ в Студентски град отива в историята.“", "date": "2019.07.03", "title": "А „Чалга стрийт“ кога? "}
{"url": "https://www.monitor.bg/bg/a/view/zadacha-s-ednakvi-triygylnici-spyna-vseki-peti-sedmoklasnik-169600", "text": "Задачата за откриване на еднакви триъгълници в дадена геометрична фигура се оказа най-трудна за всички 55 474-ма седмокласници, явили се на миниматура по математика. Едва 23%, или по-малко от 13 000 кандидат-гимназисти, са успели да се справят е решаването й. Това означава, че всеки пети седмокласник не знае признаците за еднаквост на триъгълници.ка - Видин, Шумен и Монтана. Със знанията си тази година по математика учениците са успели да извоюват скромните средно 33,62 точки по математика, сочат данни на просветното министерство. Преобразувани в оценки, ниските средни резултати влизат в диапазона „среден“-„добър“. Миналата година имаше отделно точкуване на двата модула спрямо учениците, които са писали по тях, през тази седмокласниците получават общ сбор точки. От министерството обясниха, че именно големият брой ученици, които са решили да не работят по втория модул с отворени въпроси, е причина за ниските средни резултати. „За първи път изчисляваме броя на отворените и затворените въпроси спрямо всички ученици, които са се явили, а не само на тези, които са писали по втория модул на изпита. Това води до  защото част от учениците не са работили по тях”, обясни зам.-министърът на образованието Таня Михайлова. Статистиката сочи, че тази година17 501 седмокласници от всички 55 474-ма явили се имат нула точки на отворените задачи по математика. „33 точки са тревожен резултат. Има обяснение, че тази година изпитът е единен. 17 501 не са работили по отворените въпроси и това смъква резултатите”, заяви Михайлова. Тя подчерта, че математиката не се учи с четене на уроците, а с решаване на задачи. Просветният министър Красимир Вълчев също отчете, че имаме проблеми с математиката от години. Според него една от причините пък е, че новото поколение трудно се мотивира да учи математика и природни науки. Математическите проблеми на седмокласниците не свършват със затрудненията им с откриването на еднакви триъгълници. Експертът в МОН Маня Манева посочи, че учениците имат затруднения и с използването на знанията си от предходните години. Те не са се сетили как да търсят  за да успеят да намерят лицето му. Седмокласниците са забравили и кое число е просто. Знание, което им е необходимо за решаването на задача седма, в която трябва да посочат каква е вероятността при хвърляне на зар да се падне просто число. Едва 39%, или над 21 000 явили се, са се справили с тестовата задача. Плътното описание от 5-и клас също е причина голям брой деца да пропуснат тази задача. Отворените въпроси се оказват най-трудни за хлапетата, като едва 19,2% от тях, или малко над 10 000, са успели да ги решат. Към тях обаче влизат и тези, които просто не са работили по задачи. Резултатите по български език и литература са по-високи и със среден резултат от 53,06 точки седмокласниците са над средното ниво, отчитат от МОН. Ако бъдат преобразувани в оценки, те ще варират между „добър“ и „много добър“. Почти всички ученици са избрали да не работят по някоя от задачите. Само 3081 седмокласници са получили нула точки на отворените задачи. Средната постижимост при тях пък е 44,3%. Седмокласниците са се затруднили най-много на задачите, в които трябва да определят ролята на запетаите и да трансформират обособена част в подчинено изречение. Въпреки споровете около задачата с шевиците се оказва, че децата са се справили с нея и средно 65,4 от тях имат по 2 точки. Кандидат-гимназистите имат затруднения и с възпроизвеждането на знания, свързани с граматиката и тълкуването на текст. Експертът в МОН Александър Трингов посочи, че са се справили с извличането на информация и със задачите, отнесени към лексикологията. На преразказа пък седмокласниците имат над средния брой точки. От максималните 35 точки средно са изкарали по 20.", "date": "2019.07.03", "title": "Задача с еднакви триъгълници спъна всеки пети седмокласник "}
{"url": "https://www.monitor.bg:443/bg/a/view/istorici-i-pisateli-ocenjavat-uchebnici-169598", "text": "Общественици, които не са хабилитирани преподавали, но са компетентни по теми, които се залагат в учебници, трябва да участват в оценяването ми. Това заяви образователният министър Красимир Вълчев пред представители на ресорната комисия по повод споровете около начина, по който се представя комунизмът в учебниците за 10-и клас. Така в оценяването ще могат да се включат писатели или историци, които са без академични титли. „Трябва да се увеличи капацитетът на оценителите и да бъдат привлечени повече водещи специалисти и изявени обществени фигури в оценката. В момента авторитетните историци участват в писането на учебници, а в оценяването асистенти, на които тези хабилитирани лица лицензират научния труд“, каза просветният министър. Според него обаче това е причина за академичен монопол, тъй като асистентите за труда на своите професори. Поради тази причина в кръга от оценители на учениците трябва да се включат и лица, различни от представителите на Българската академия на науките и университетската общност. „Не приемам тезата, че трябва да има академичен монопол и трябва да излезем извън кръга на хабилитираните представители, защото има много общественици, които имат отношение по темата и те имат право на мнение и трябва да го разширим“, заяви Вълчев. Според него задачите на оценителите трябва да бъдат по-ясно формулирани и разпределени. За целта трябва да се подобри и инструментът, който им помага – учебните програми. С по-ясни задания оценителите ще знаят какво точно се изисква от тях. През последните години са одобрени на различни издателства. „Като цяло, качеството на учебниците се подобрява, въпреки че може да се открият технически и редакционни грешки, както и дискусионни думи“, каза просветният министър. По време на дискусията депутатът от ДПС Ерол Мехмед посочи, че скандал с начина на представяне на социализма щял да избухне, ако министър Вълчев не е бил върнал учебниците за редакция. Той посочи, че в тях липсват важни събития от възродителния процес, сред които смяната на имената на помаците през 60-те години. Просветният министър посочи, че трябва да се постигне консенсус по темата. „Не може всичко да напишем за възродителния режим в един учебник за ученици, но трябва да изразим отношение, дали това е било екскурзия и миграция, или нарушаване на човешките права“, заяви Вълчев. „В момента три от петте учебника за десети клас имат пълните основания да бъдат утвърдени“, допълни той.", "date": "2019.07.03", "title": "Историци и писатели оценяват учебници"}
{"url": "https://www.monitor.bg/bg/a/view/ludogorec-grabna-superkupata-na-bylgarija-169604", "text": "\"Лудогорец\" и \"Локомотив\" (Пловдив) играят при 2:0 в мач за Суперкупата на България.  Резултатът откри новото попълнение Мавис Чибота още в третата минута, а в 93-ата Джоди Лукоки вкара втори гол. През първата част реферите отмениха две попадения на смърфовете заради засади. И в двата случая отсъжданията им бяха правилни. В титулярния състав на разградчани място намират две от новите попълнения - Икоко и Чибота. Сисиньо игра на левия бек, а Моци бе на пейката за сметка на двойката централни защитници Григоре-Недялков. Сред 11-те на \"Локомотив\" (Пловдив) бяха дошлите от \"Черно море\" Петър Витанов и Георги Илиев. ЛУДОГОРЕЦ - ЛОКОМОТИВ (ПЛОВДИВ) 2:0 1:0 Мавис Чибота 3 2:0 Джоди Лукоки 90+3", "date": "2019.07.03", "title": "\"Лудогорец\" грабна Суперкупата на България"}
{"url": "https://www.monitor.bg/bg/a/view/sprjaha-shesti-blok-na-aec-sled-zadejstvane-na-zashtitata-169603", "text": "Шести блок на българската атомна електроцентрала „Козлодуй“ бе включен в енергийната система на страната отново след като към 13:50 ч. след задействане на електрическата защита той бе изключен, съобщават от компанията оператор.  Блокът е включен в 17:52 часа, след като в 13:50 часа бе спрян поради задействане на електрическа защита. Отстранени са причините, довели до изключването на блока. Извършени са необходимите проверки, които потвърждават, че всички системи и съоръжения на блока работят нормално, допълва се в съобщението на централата. Пети блок на АЕЦ \"Козлодуй\" работи с пълно натоварване на мощността. Министърът на енергетиката Теменужка Петкова потвърди на пресконференция, че Шести блок е заработил отново в 17,52 часа. Проверката е показала, че причината за изключването на блока е свързана с късо съединение, добави Петкова. \"Енергийната система на страната е стабилна\", увери тя и добави, че хората трябва да бъдат спокойни. Петкова подчерта, цитирана от bTV, че Пети блок работи с пълна мощност, а ТЕЦ \"Марица-Изток 2\" е бил в готовност да се включи.", "date": "2019.07.03", "title": "Шести блок на АЕЦ заработи отново след задействане на защитата (ОБНОВЕНА)"}
{"url": "https://www.monitor.bg/bg/a/view/izdirvat-bg-busa-hvanat-v-germanija-s-66-defekta-169594", "text": "Българските власти са поискали от немските си колеги информация за микробуса с родна регистрация, хванат в Германия с 66 дефекта. Изпълнителна агенция „Автомобилна администрация“ (ИААА) и МВР са направили запитване за номера на буса, за да го издирят, но все още нямат отговор. Случаят придоби популярност преди месец, когато германски издания информираха за български микробус с ремарке, спрян от движение след рутинна проверка. На пръв поглед возилото направило добро впечатление, но запуснатият вид на купето ги накарал да се вгледат по-внимателно. Привлечен бил и експерт, заедно с когото била направена детайлна проверка на техническото състояние на мерцедеса с българска регистрация. В крайна сметка списъкът на дефектите се оказал рекордно дълъг - общо 66, от които 44 на микробуса и 22 на ремаркето. Редица издания не крият удивлението си от този факт и пишат: \"66 дефекта! Опасното возило е имало валиден печат за годишен технически преглед от България\". Най-куриозното е, че както микробусът, така и ремаркето само преди четири седмици успешно били преминали годишен технически преглед в България, според немските издания. Но родните власти не могат да проверят информацията от снимка с бус, на която са скрити регистрационните номера, коментира случая шефът на ИААА Бойко Рановски. Родните власти към момента подозират, че може да е представен фалшив документ пред полицаите, но не отричат проблем с пункта, извършил техническия преглед.", "date": "2019.07.03", "title": "Издирват БГ буса, хванат в Германия с 66 дефекта "}
{"url": "https://www.monitor.bg/bg/a/view/bhk-prashta-knigi-na-prokuraturata-ot-tam-im-vryshtat-vazov-i-jovkov-169599", "text": "Интересна комуникация с размяна на книги тече от няколко дни между грантаджийския Български хелзинкски комитет и прокуратурата. Това става ясно от жалба до медиите, изпратена от финансираната от мизантропа Джордж Сорос неправителствена организация. \"За втора поредна година главният прокурор Сотир Цацаров отказа да приеме и да се запознае с годишния доклад на БХК за състоянието на правата на човека в България, който организацията публикува и предоставя на българските институции от 1992 г. насам. Главният прокурор е получил изпратения от БХК доклад, както и две други публикации - нови издания на БХК за практиката по антидискриминационни дела и наръчник по антидискриминационно право, но ги връща, извадени и поставени в пощенски плик на главния прокурор\", пише в съобщението до медиите на БХК. Всъщност проверка на „Монитор“ показа, че  по закон и това, че той е изпратен до дадена институция, не я обвързва с отговор. Според юристи пратките на БХК не са официална комуникация или сигнал, който има задължителен характер за съдебните власти у нас. В същото време самата БХК от години си партнира с осъдени лица със спорна репутация като австралиеца Джок Полфрийман, който лежи в български затвор заради убийството на студента Андрей Монов. Въпреки това от БХК не се посвениха да предложат осъдения за номинация „Човек на годината“, но след остра обществена реакция я оттеглиха. Оказва се обаче, че от държавното обвинение са намерили и оригинален начин да образоват \"грантаджиите\". Ето какво пишат по този повод от БХК: \"Озадачаваща е реакцията на заместник главния прокурор Иван Гешев, който не връща получените от него бройки, но вместо това изпраща на БХК бройки от ученически издания на  В първата заместник главният прокурор е отбелязал глава двадесет и втора - \"Батареята на Зли дол\", в която борещите се за свободата българи се изправят срещу цяла могъща империя с едно-единствено черешово топче. Във втората е отбелязал разказа за циганката Божура, който започва с описание на това как майката на Божура, Калуда, се възползва от състраданието на хората към дъщеря й, за да печели от търговията си.\" „Възприемам изпратеното от БХК като форма на общуване –  сред които и Патриарха на българската литература Иван Вазов. Книгите на БХК са при мен, ще се запозная с тях“, уточни пред „Монитор“ зам. главният прокурор Иван Гешев. \"Ние сме силно изненадани от реакцията на главния прокурор вече втора година подред. Той, изглежда, или не желае да бъде запознат със състоянието на правата на човека в България, или не намира, че този въпрос засяга институцията на главния прокурор и го демонстрира по този начин\". Така председателят на БХК Красимир Кънев коментира решението на \"обвинител №1\" да \"обърне гръб\" на защитаващата извършители на престъпления, включително и убийства, неправителствена организация. \"Още по-озадачаващо е посланието на заместник главния прокурор Иван Гешев\", смята Кънев. \"Предполагаме, че то е свързано с етническите малцинства в България, но какво е точно - остава неясно\", пише още в жалейката на лобиращата за легализиране на хомосексуализма у нас организация.", "date": "2019.07.03", "title": "БХК праща книги на прокуратурата, от там им връщат Вазов и Йовков"}
{"url": "https://www.monitor.bg/bg/a/view/zasjakoha-vtoro-ognishte-na-afrikanska-chuma-pri-domashnite-svine-v-plevensko-selo-169601", "text": "Засечено е второ огнище на африканска чума при домашните свине в плевенското село Жернов, съобщиха от Българската агенция по безопасност на храните (БАБХ). На 2 юли във ведомството е получен сигнал за повишена заболеваемост в животновъден обект в личното стопанство, кодето се отглеждат 14 свине, от които 2 са умрели. Взетите проби от умрелите прасета са потвърдени като положителни за вируса на африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. Труповете на животните са загробени в близост до стопанството, а на мястото е извършена дезинфекция, уточниха от агенцията. БАБХ незабавно предприе мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното убиване по хуманен начин и обезвреждането на всички домашни свине ще стартира утре, 4 юли, при спазване на изискванията на Наредба № 22 за намаляване до минимум страданията на животните по време на клане или умъртвяване. Директорите на ОДБХ Плевен, Видин, Монтана, Враца, Велико Търново, Русе, Шумен, Разград, Силистра, Добрич, Варна и Бургас ще свикат заседания на областните и общинските епизоотични комисии, включително с представители на индустрията и ловните съюзи, за предприемане на спешни мерки за предотвратяване възникването на заболяването. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. В тях се отглеждат домашни свине в обекти тип „лично стопанство“, няма индустриални и фамилни ферми за свине, както и източнобалкански свине. В 3-километровата предпазна зона се предвижда превантивно хуманно евтаназиране на всички домашни свине. Клинични прегледи и лабораторен надзор ще бъдат извършени в населените места, попадащи от 10-километровата надзорна зона. Актуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на сайта на БАБХ. Информационна брошура с указания и съвети за ловците, стопаните и гражданите може да прочетете тук. Всичко за болестта вижте на: https://bit.ly/2u1pmTN.", "date": "2019.07.03", "title": "Засякоха огнище на африканска чума при домашните свине в плевенско село"}
{"url": "https://www.monitor.bg:443/bg/a/view/razsledvat-4-ot-kat-v-kazanlyk-za-korupcija-169589", "text": "Поне четирима дългогодишни служители на РУ „Полиция“ в Казанлък , трима от които катаджии се разследват за корупционни схеми, съобщи старозагорският окръжен прокурор Дичо Атанасов. Разследването е стартирало в хода на досъдебното производство за самоубийството на началника на КАТ Тодор Николов, чийто мъртво тяло бе намерено край язовир Копринка на 14 декември м.г. В близост до трупа на Николов / известен сред колегите си с прякора Геслера / разследващите намериха захвърлени около 12 800 лв банкноти с различен номинал. Още тогава  светнала „червена лампичка“, че най-вероятно парите са дошли от престъпния действия свързани със служебните задължения. Преди три месеца е било образувано досъдебно производство  по член 282 ал. 3 от НК, на 3 юли са извършени обиски в  над 10 адреса /домовете и кабинетите  на четиримата  полицаи/, при които са  иззети компютри, хиляди документи, включително актове и наказателни постановления и около 4 000 лв, за които нямало яснота относно произхода им.  За разпитите и описванията на иззетите вещи  са привлечени 6 следователи от старозагорския следствен участък,тепърва ще се вземе решение какви точно обвинения и срещу кого ще бъдат повдигнати. Заподозрените  са действали като вълци – единаци, нямало шеф на групата им, уточни Атанасов. Делото за самоубийството на Геслера е предадено на следовател от Националното следствие , удължен е срокът за разследването, това е станало по разпореждане на главния прокурор Сотир Цацаров. Засега нямало данни самоубилият се началник да е бил „касичка, работело се и по версия някой да е подтикнал 44-годишния Николов да дръпне спусъка на служебния си пистолет , за да сложи край на живота си.   „Поне няколко дни ще бъдат необходими за анализ на иззетите материали, количеството им е огромно…Не може да се говори за организирана престъпна група, всеки е работел сам за себе си…“, коментира Дичо Атанасов, като се въздържа да посочи конкретни имена на разследваните полицаи. Повечето били на ниски позиции в КАТ – Казанлък, само един бил началник на отдел. В следствените действия по обиските са ангажирани служители на дирекция „Вътрешна сигурност“ при МВР, никой от колегите на разпитваните в сряда полицаи не се ангажира с коментар, под сурдинка се твърди, че сигнали за корупция е имало от години, но всичко било потулвано още в зародиш. Близки за заподозрените полицаи бяха забелязани край сградата на районното полицейско, всички те обаче отказаха да разговарят с представители на медиите.", "date": "2019.07.03", "title": "Разследват четирима от КАТ в Казанлък за корупция"}
{"url": "https://www.monitor.bg:443/bg/a/view/proverjavat-avtoshkolata-pri-ptp-na-novobranec-169593", "text": "Проверяват изпитите и обучението на младите водачи, които до 3 г. след като са взели шофьорска книжка, претърпяват катастрофа. Причината е зачестилите случай на ПТП-та с новобранци зад волана. Сред сериозните примери за проблем сред младежите е катастрофирала девойка, родена през 2000 г. с взета книжка преди няколко месеца, обяви зам.-министърът на транспорта Ангел Попов по време на представяне на проучване за безопасно шофиране SDIndex, което се провежда за втора поредна година. Пред „Монитор“ шефът на Изпълнителна агенция „Автомобилна администрация“ Бойко Рановски уточни, че при проверките се търси дали пострадалите се преминали през една и съща школа и изпитващ от бившата ДАИ. Средно статистически в сравнение с другите месеци на годината. Затова е много важно сега да акцентираме вниманието на хората да бъдат по-внимателни и толерантни на пътя, каза председателят на Държавна агенция „Безопасност на движението по пътищата“ Малина Крумова. Над 40% или 560 000 от установените нарушения на пътя през миналата година са били за превишена скорост, подчерта инспектор Мария Ботева от \"Пътна полиция\". Общо 1,3 млн. нарушения са регистрирани през 2018 г. Основните рискови ситуации за водачите на леки автомобили остават сходни с тези от 2018 г. – поне веднъж през последните 12 месеца се е случвало разсейване зад волана (73%) и късно забелязване на спиращо отпред превозно средство с риск от удар (71%). Стойността на националния индекс за безопасно шофиране за водачи на леки и лекотоварни автомобили е 88 по скала от 0 до 100, където 100 означава възможно най-нискорисково поведение. Шофьорите на камиони и автобуси се оказват по-рискови – 83,3. Индексът е изчислен на база отговорите на над 35 000 шофьори на леки автомобили и над 1000 шофьори на камиони и автобуси. Около 16 на сто от всички активни шофьори у нас (436 000 души), които са със стаж зад волана между 4 и 10 години и високоплатена позиция в работата си. Те шофират автомобили с над 180 к.с. Около 5% (123 600 души) са водачите от типа „нахалници“, които тормозят другите на пътя. Техният профил е мъже, с голям годишен пробег с мощни, но не винаги скъпи автомобили. Те най-често минават на червено, не забелязват пешеходци и обичат саморазправата.", "date": "2019.07.03", "title": "Проверяват автошколата при ПТП на новобранец"}
{"url": "https://www.monitor.bg:443/bg/a/view/serena-trygna-s-pobeda-objavi-duet-s-myri-169586", "text": "Носителката на 23 титли от Големия шлем Серена Уилямс започна с победа тазгодишното си участие на „Уимбълдън“. Американката се наложи с 6:2, 7:5 над квалификантката Джулия Гато-Монтиконе за 79 минути игра. Седемкратната шампионка от Откритото първенство на Великобритания не изглеждаше да се движи по най-добрия начин, оставяйки съмнения, че контузията й в коляното, която я тормози от март, все още не е напълно отшумяла. След края на мача обаче Серена отрече това. \"Чувствах се по най-добрия начин от февруари насам. Съперничката ми не се отказа в нито един момент и това е добре за мен, защото не съм изиграла много мачове този сезон\", каза Уилямс. Малко по-късно Серена и Анди Мъри обявиха, че ще се включат като тандем в схемата при смесените двойки. Уилямс има един трофей в тази категория през 1998 г. в партньорство с Макс Мирни. За последно Мъри пък е играл смесени двойки на „Уимбълдън“ през 2006-а с Кирстен Флипкенс. В първия кръг съперници на Анди и Серена ще бъдат германеца Андреас Миеш и чилийката Алекса Гуарачи, отреди жребият. Ново разочарование обаче преживя друга бивша №1 в света - Мария Шарапова. Рускинята взе първия сет срещу французойката Полин Парментие с 6:4, а във втория водеше с пробив преднина и сервираше за мача при 5:3, но допусна обрат, загуби тайбрека, а при 0:5 в третия сет прекрати двубоя заради травма. Въпреки това Маша обяви, че няма да спира с тениса. \"Най-лесното за мен би било да се отдам на нещо друго и да прекратя страданието. Имам достатъчно възможности да се развивам в други области. Но не смятам, че извън спорта ще се чувствам добре на този етап. Без значение колко сложна е ситуацията, искам да продължа в Тура, защото това е важно за мен\", обяви Шарапова, която допълни, че страда от тендинит на сухожилието на лявата китка. Само часове след отпадането на финалиста от „Ролан Гарос“ Доминик Тийм (Ав), от „Уимбълдън“ си тръгна и Стан Вавринка (Швейц). Поставеният под №5 австриец отстъпи пред американеца Сам Куери със 7:6(4), 6:7(1), 3:6, 0:6. Така Тийм стана третият тенисист от топ 10, който напусна Лондон още в първия кръг след Александър Зверев и Стефанос Циципас. След 5-сетов трилър пък багажа си стегна и Стан Вавринка, който отстъпи пред 21-годишният американски гигант Райли Опелка с 5:7, 6:3, 6:4, 4:6, 6:8.", "date": "2019.07.03", "title": "Серена тръгна с победа, обяви дует с Мъри"}
{"url": "https://www.monitor.bg:443/bg/a/view/dve-samoubijstva-v-mezdra-v-blagoevgrad-jena-se-obesi-169588", "text": "Жена, лекувала се във вътрешно отделение на МБАЛ Благоевград бе открита мъртва, увиснала на бесило вчера. В същото време в Мездра двама сложиха край на живота си за ден - мъж скочил от жилищен блок и бивш футболист на местния тим \"Локомотив\" е сложил край на живота си. На 27 юни Гюргя П. от благоевградското село Лешко е избягала от отделението. Дежурният екип се обадил на нейни близки да съобщи, че си е тръгнала. Получили уверение, че ще я върнат на другия ден, но така и не се появили. Това принудило екипът да изпише пациентката, станаха ясни подробностите по скандалния случай. \"За случая уведомихме директора на МБАЛ Благоевград д-р Огнян Митев, който не е знаел нищо за станалото\", казват близките й. Черна се оказа днешната сряда в Мездра, научи BulNews.bg. Втори човек се е самоубил тази сутрин. Починалият е Ваклин Добрев, който е добре познат в железничарския град като един от легендарните футболисти на местния тим \"Локомотив\" от близкото минало. Той е сложил край на живота си към 9 часа днес, като се е прострелял с пушка в дома си. Известният спортен деятел и предприемач страдал от тежко онкологично заболяване. Той решил да сложи край на мъките си, като дръпне спусъка. Но не починал веднага, а бил откаран в болница, но въпреки усилията си, лекарите не успели да го спасят.  По-рано в сряда стана ясно, че мъж се е самоубил, като е скочил от жилищен блок в града. Информацията бе потвърдена от полицията във Враца. Трагедията е станала миналата нощ в сграда, известна като Гръцкия блок. Трупът е намерен рано тази сутрин, когато първият обитател на блока тръгнал за работа.", "date": "2019.07.03", "title": "Две самоубийства в Мездра, в Благоевград жена се обеси"}
{"url": "https://www.monitor.bg:443/bg/a/view/edna-jena-ot-api-kaza-za-peevski-169596", "text": "Журналистите от „Фрогнюз” обикалят пазарите. Чуят ли нещо... за Пеевски, веднага го изпляскват в сайта си. В сряда слухтящите копои на Агент Академик получиха провидение. По-точно – написан текст, който само трябваше да пуснат в сайта, след като му прикачат няколко линка. Те обаче така и не прочетоха текста, в чието писане явно други хора на банкера беглец са ги отменили, за да не объркат пак нещо. Така текстът в стил „една жена каза” цъфна с все опорните точки в скобките. Капиш? Разбираемо е недоверието на поръчителите към квалитета на дописниците на корпулентния Агент Академик, които видимо издишат, когато трябва да пишат свободни съчинения срещу депутата от ДПС и издател на „Телеграф медиа” Делян Пеевски. Повелята за фейкове всеки ден оправдава съществуването на сайта, който в сряда се превърна в пощенска кутия в публикация, озаглавена „Служители от АПИ: Човек на Пеевски командва тол-системата през „Капш“. Сами разбирате, че по пазарите, от които черпят информация академичните дописници, темата за Агенция „Пътна инфраструктура” не е много застъпена, така че текстът е без редакторска намеса. Това не му пречи обаче да е абсолютен тюрлюгювеч, в който продуктите са насипани безразборно. Така съчинителите правят опит за атака срещу Пеевски, като обаче не взимат предвид, че точно публикации в нашите медии доведоха до сериозни разкрития за нарушения в АПИ. Припомняме, че през юни Софийска градска прокуратура внесе в Софийски градски съд обвинителен акт срещу три длъжностни лица от Агенция „Пътна инфраструктура“. Те са с повдигнати обвинения за безстопанственост в особено големи размери, представляваща особено тежък случай. Сред тях е и бившят шеф на АПИ Лазар Лазаров, предаден на съда за това, че 07.08.2014 г. -17.02.2015 г. в качеството си на председател на Управителния съвет на АПИ, умишлено не е положил достатъчно грижи за възложената му работа по изграждане на магистрала „Марица“, от което са последвали щети за Министерство на транспортна и информационните технологии в особено големи размери - 30 813 647 лева. Какво пише „Монитор“ две години и половина преди внасянето на обвинителния акт? Януари, 2017: „Победителят за „Хелус“ гушнал поръчка за 9,3 км. 66 млн. лева държавна пара отиват в консорциум от „Хидрострой“, „Водстрой 98“ и „Пътстрой Бургас“. Уточнява се, че се е случило именно по времето на Лазаров. Вместо да се съсредоточат върху това ни разследване или върху нарушенията, заради които Лазаров отива на съд, съчинителите на текста, спуснат на пощенската кутия „Фрогнюз”, успяват по странен начин, без никакви доказателства и против здравата логика, да свържат с Пеевски австрийската фирма „Капш“, като му приписват връзки ту с представителя на „Капш” в България Борис Марков, ту пък с Иван Мирински и „Водстрой 98“. От което пък не става ясно изобщо как достигат до генералния извод, обобщен и в заглавието, че „човек на Пеевски... е убил и изял бебе” (линк, виж тук и прочие – опа, това бяха препратки към следваща тема в манипулативния сайт). За капак използват уличения от нас в нарушения Лазаров като „източник“ за част от материала си. Неведнъж сме информирали Агент Академик, че в Търговския регистър не може да се намери юридическа връзка на „Водстрой 98“ и Иван Мирински с Делян Пеевски. За сметка на това още от 2012 г. има публикации в медиите, които свързват \"Водстрой 98\" с дни други хора, в това число със спонсора на самия „Фрогнюз“ Цветан Василев поради сериозното кредитиране на компанията от банката. И тъй като неведнъж сме писали за това, излиза, че слугите на мустакатия аферист ни атакуват по най-абсурдния начин. Така че, ако нямат нищо против, пощенските служители на Агент Академик да уточнят пратката, защото съвсем очевидно я адресират на грешен адрес. Иначе жените по пазарите говорят много тайно и много авторитетно и други неща. За банкера беглец, който си харчи на воля откраднатите милиони, за спонсорирани от него сайтчета, за ошишкавени съиздатели, за личните им сметки... Капиш, Фрогнюз? Много бъбриви са жените по пазарите напоследък. Една, дето се разхожда на пазара в Белград, даже твърди, че Цветан Василев имал връзки с АПИ и командвал тол-системата. Не сте ли я срещали?", "date": "2019.07.03", "title": "Една жена от АПИ каза... за Пеевски"}
{"url": "https://www.monitor.bg:443/bg/a/view/po-pytja-za-moreto-v-tunel-echemishka-dvijenieto-shte-e-v-edna-lenta-169585", "text": "Движението в посока Варна в тунел „Ечемишка“ на АМ „Хемус“ ще е в една лента поради ремонт, в четвъртък (4 юли). От 9,30 ч. до 15 ч. ще бъде ограничено преминаването в изпреварващата лента, трафикът ще се пренасочва в активната лента поради ремонт на видеонаблюдението, светофарните уредби и вентилаторите. Утре от 9 ч. до 18 ч. шофьорите да се движат с повишено внимание и съобразена скорост и по път I-6 София - Бургас в района на Нови хан, където движението ще се извършва поетапно в една лента поради монтаж на рамка на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Движението ще се извършва двупосочно в свободната лента. В четвъртък и движението в двете посоки на тунел „Големо Бучино“ на АМ „Струма“ ще се осъществява в една лента поради инсталация и настройка на системата за видеонаблюдение. От 8:00 ч. до 13 ч. ще бъде ограничено преминаването в изпреварващата лента в платното за Перник, а трафикът ще се пренасочва в активната лента. От 13 ч. до 16:30 ч. ще бъде ограничено преминаването в изпреварващата лента в платното за София, а трафикът ще се пренасочва в активната лента. Шофьорите да се движат с повишено внимание и съобразена скорост, съветват от пътната агенция.", "date": "2019.07.03", "title": "По пътя за морето: В тунел „Ечемишка“ движението ще е в една лента "}
{"url": "https://www.monitor.bg:443/bg/a/view/kuentin-tarantino-izliza-na-pensija-169580", "text": "Холивудската легенда Куентин Тарантино обмисля опцията да се пенсионира. Той призна, че е „достигнал края на пътя“ с режисьорската си кариера. Тарантино иска да се оттегли от снимките на големи филмови продукции и е решил да се отдаде на писането на книги и театрални постановки. \"Що се отнася до мащабните филмови продукции, мисля, че съм достигнал края на пътя. така че ще творя отново. Мисля че съм дал всичко, което мога на киното“, заяви пред сп. GQ той. Близки до режисьора издават, че дългоочакваната лента „Имало едно време в Холивуд“ може да е последната в актива на режисьора. „Ако бъде приет добре този филм, може би няма да направя десети по ред. Може би ще спра докато съм още на върха. Ще видим“, сподели още Тарантино", "date": "2019.07.03", "title": "Куентин Тарантино излиза в пенсия"}
{"url": "https://www.monitor.bg:443/bg/a/view/62-godishen-otkrit-razmazan-v-doma-si-v-zgorigrad-169592", "text": "Жестоко убийство е станало във врачанското село Згориград. Трупът на жестоко пребит мъж е бил намерен днес в дома му. Мъртвият е 62-годишен жител на селцето на име Тошко, който живее сам в една от първите къщи на селото. Тялото му е намерено от съседи преди около час. По думите на очевидци на зловещата сцена, той е бил жестоко пребит и навсякъде около него имало кръв, пише BulNews.bg. Тялото на убития вече е откарано за аутопсия във врачанската болница. В момента в къщата има 4 екипа на полицията, които работят по разкриването на престъплението. Извършителят на бруталното престъпление се издирва. Това е третото жестоко престъпление в рамките на днешния ден. Рано тази сутрин мъж от Габрово хвърли малкия си син от мост край града. По-късно пък от полицията съобщиха, че 49-годишен мъж е убил възрастната си майка в Кюстендил. И двамата извършители на престъпленията са задържани в полицията.", "date": "2019.07.03", "title": "62-годишен открит пребит до смърт в дома си в Згориград"}
{"url": "https://www.monitor.bg:443/bg/a/view/obshtejitie-zamenja-budkite-na-mandja-strijt-v-studentski-169579", "text": "Будките за бързо хранене, разположени в Студентски град в София, известни като „Манжда стрийт“, ще бъдат премахнати. Това стана ясно от фейсбук потребители, сигнализирали за затворени търговски обекти. Опасенията на онлайн потребителите са, че и на мястото на „Манджа стрийт” може да се появи кооперация. Новината за строежа потвърди пред „Монитор“ и кметът на район „Студентски“ Димитър Дилчев. Той обаче обясни, че на мястото на павилионите за храна ще бъде изградено общежитие с подземни гаражи и търговски площи. „От март има разрешение за строеж, кога обаче ще започне изграждането на сградата, все още не е ясно“, каза Дилчев. От публикациите във Фейсбук става ясно, че в момента павилионите за дюнери, бургери, палачинки и друга храна са опразнени, а на някои има и надписи, канещи клиентите да заповядат на нови локации в района. Столичната община вече избра и проект за кампус в Студентски град, който ще бъде разположен между улиците „Проф. Боян Каменов” и „Проф. Георги Брадистилов”. Според проекта за новия кампус ще бъде изградена алейна мрежа, подходяща за пешеходци, велосипедисти и автомобилен достъп с маркировка и знаци. Кампусът ще бъде ограден и студентите ще влизат през пропускателни пунктове, чрез система за достъп, но ще има и помещения за охранители. Ще има и ниски обекти с търговска цел – за кафе или магазин, но и многофункционално помещение. Проектът предвижда и полуподземен паркинг между блоковете 1 и 2, изолиран със зеленина. С инвестиционния проект се цели обитаването на блоковете да бъде защитено както от външни човешки фактори – достъп на външни автомобили и хора, така и от въздействието на отрицателните фактори на околната среда – шум, прах и др. Това включва поставянето на ограда, която да маркира и защитава територията от нерегламентиран достъп.", "date": "2019.07.03", "title": "Общежитие заменя будките на „Манджа стрийт“ в „Студентски“ "}
{"url": "https://www.monitor.bg:443/bg/a/view/sin-prebi-do-smyrt-majka-si-v-kustendil-169578", "text": "49-годишен мъж уби зверски собствената си майка на улица „Велбъжд“ в Кюстендил. Жестоката драма се разиграла късно снощи, когато за пореден път 49-годишният Ивайло Иванов се прибрал пиян. Започнал да крещи на 72-годишната си майка Юла Стоянова, а по-късно последвал жесток бой. Налагал я с каквото му попадне. Агресията на Иво се отключила за пореден път и то само няколко часа преди да бъде гледано дело срещу него по Закона за домашно насилие, заведено от Юла. „Този човек беше пропаднал пияница. Пребиваше и я малтретираше. Обвиняваше я, че заради нея имал провален живот, а това не беше вярно. Ние съседите сме винаги стояли зад нея, именно ние подадохме днес на обяд сигнал в полицията, че не можем да се свържем с жената“, коментираха съседи, потресени от случилото се. Те твърдят, че от прокуратурата вече е било спряно едно досъдебно производство с мотива, че няма основание за повдигане на обвинение от общ характер. „Ето държавата не можа да защити Юла. Тя беше зверски уби. Всичко е в кръв. Полицаите и пожарникарите като влязоха бяха потресени от гледката“, коментираха още съседите. Те разказват, че Юла била кротка женица. Помагала на единствения си внук, който го чакат да дойде от София. Баща му – Ивайло не се разбирал с никой. „Тя баба Юла се грижеше за внучето сама. Със съпруга й бяха разведени и нямаше си никой друг, няма други деца или внуци. Направи му и стаичка. Искаха да живеят спокойно, но ето какво стана“, плачеше млада жена пред жилището, където възрастната жена беше убита. „Представяте ли си, че като дойде полицията и видя за какво става въпрос момчетата се разплакаха. Откриха убиеца на едно от кафенетата в района да се налива с поредното количество алкохол. Няма ли държава, няма ли кой да защити тези хора, подложени на системен тормоз, а в случая и на жестоко убийство“, питаха съседите на баба Юла. По случая е започнато досъдебно производство в РУ-Кюстендил, уведомен е дежурен прокурор. Съседите на Юла пък са категорични, че не може до безкрай да се протакат подобни дела, тъй като в случая те костват човешки животи.", "date": "2019.07.03", "title": "Син преби до смърт майка си в Кюстендил"}
{"url": "https://www.monitor.bg:443/bg/a/view/cherna-srjada-tri-kyrvavi-ubijstva-za-den-trima-se-samoubiha-169595", "text": "Черна сряда прежива България днес след като само за ден в държавата станаха три изключителон жестоки убийства, а трима души се самоубиха от сутринта. Баща хвърли детето си от мост в Габрово и заплаши да се самоубие. Детето е мъртво, но родителят така и не изпълнил заканата си и дори не е направил опит да сложи край на живота си. Новината за жестокото престъпление е потвърдена от директора на ОДМВР – Габрово, старши комисар Борислав Муеров. По-късно в Кюстендил 49-годишен мъж уби зверски собствената си майка на улица „Велбъжд“. Жестоката драма се разиграла късно снощи, когато за пореден път 49-годишният Ивайло Иванов се прибрал пиян. Започнал да крещи на 72-годишната си майка Юла Стоянова, а по-късно последвал жесток бой. Жестоко убийство е станало и във врачанското село Згориград.   Трупът на жестоко пребит мъж е бил намерен днес в дома му. Мъртвият е 62-годишен жител на селцето на име Тошко, който живее сам в една от първите къщи на селото. Само за ден трима души посегнаха на живота си. Жена, лекувала се във вътрешно отделение на МБАЛ Благоевград бе открита мъртва, увиснала на бесило.   В същото време в Мездра двама сложиха край на живота си за ден - мъж скочил от жилищен блок   и бивш футболист на местния тим \"Локомотив\" е сложил край на живота си.", "date": "2019.07.03", "title": "Черна сряда! Три кървави убийства за ден, трима се самоубиха (ОБЗОР)"}
{"url": "https://www.monitor.bg:443/bg/a/view/biznesyt-otnovo-skochi-na-rekordnite-ceni-na-toka-169597", "text": "Асоциацията на организациите на българските работодатели (АОБР) изпрати в сряда писмо до енергийния министър Теменужка Петкова, в което изразява своето безпокойство относно високите цени на търгуваната на българския свободен енергиен пазар електроенергия. Вчера на пазарния сегмент на Българската независима енергийна борса (БНЕБ) „Ден напред“ цената на електроенергията за 3 юли 2019 г. достигна най-високата стойност от всички борси в Европа, като базовата цена за мегаватчас беше 195,40 лв. В това отношение ценовата стойност на електроенергията в пазарния сегмент на БНЕБ надминава дори стойностите в развити страни като Германия и Франция, посочват от АОБР. „Системно от началото на 2019 г., или 183 последователни дни, средната цена на електроенергията за индустрията в България е по-висока от тази във вече споменатите Германия и Франция, както и в Австрия, Чехия, Словакия, Швейцария. Като се добавят доплащанията за преференциалните цени на т. нар. американски централи (каквито доплащания няма в нито една друга европейска страна), се получава като краен резултат това, че българските предприятия получават най-скъпата електроенергия в цяла Европа“, споделят своето възмущение от асоциацията.", "date": "2019.07.03", "title": "Бизнесът отново скочи на рекордните цени на тока"}
{"url": "https://www.monitor.bg:443/bg/a/view/pred-sem-javor-simov-predlaga-syzdavane-na-televizionna-akademija-v-bnt-169576", "text": "Предложението си за създаване на телевизионна академия от страна на БНТ за млади журналисти и външни лица с интерес към медиите представи третият кандидат за генерален директор на обществената телевизия Явор Симов днес. По думите му, обученията могат да привлекат университетски преподаватели от тематичното поле, като събитията представляват и начин за увеличаване на печалбите на медията – от продаването на билети за присъствие на академията. Симов застъпи тезата, че БНТ следва да създава повече собствени събития, на които самата тя да функционира като продуцент, като по този начин привлича и спонсори. Относно финансовото състояние на обществената телевизия, основният проблем се корени във верижното прехвърляне на задължения (основно към НУРТС) от една бюджетна година на друга, смята Симов. Криминалният репортер е категоричен, че доброто съдържание, което хората „вътре в БНТ създават за хората извън БНТ“, би стабилизирало финансовото състояние. Симов отбелязва, че вижда потенциал в идеята да привлича рекламодатели от останалите четири регионални центрове (освен София), на телевизията. Това са Пловдив, Варна, Русе и Благоевград. По думите му, ценовия пакет за рекламата следва да бъде съобразен със спецификите на конкретния регион. Той не предвижда големи съкращения на персонал или сериозни промени в програмната схема, като отбеляза, че би въвел ежедневни тематични предавания. Така, през седмицата ще се редуват предавания с фокус върху икономика, публицистика, право и документално кино. В петък Симов предвижда обзорен преглед на събитията от седмицата, а през уикенда тематиката ще е с по-лек характер, като ще варира между екология, туризъм, култура, образование и т.н. Основен акцент Симов поставя и върху разработването на уебформати, които от своя страна да привличат и младата аудитория. Той допуска и привличането на инфлуенсъри, както и създаването на подкасти. Относно скъпоструващите спортни права, бъдещето кандидатът за шеф на БНТ вижда в „съвместното им закупуване“, като ще търси партньори с международни агенции и телекомуникационни компании, които вече проявяват немалък интерес към сферата. Съветът за електронни медии ще продължи с изслушванията на кандидатите за генерален директор на БНТ и утре, когато своите концепции за телевизията ще изложат Сашо Диков, Емил Кошлуков и Стоил Рошкев. Новият шеф на БНТ ще бъде посочен официално на 5 юли.", "date": "2019.07.03", "title": "Пред СЕМ: Явор Симов предлага създаване на телевизионна академия в БНТ"}
{"url": "https://www.monitor.bg:443/bg/a/view/naj-chesto-teglim-novi-zaemi-za-remonti-i-obedinjavane-na-stari-krediti-169577", "text": "За първи път от 2015 г. кредитът за обединяване на задължения настига този за ремонт, който беше безспорният №1 през последните четири години. В периода ноември 2018 г. - май 2019 г. заявленията за тези заеми са и с най-висока средна сума - 8671 лева. Това показва новото издание на обзора „Потребителският кредит на българина“, подготвено от БНП Париба Лични Финанси. Интересът към заемите за обединение на задълженията расте постоянно и делът им достигна 31% от молбите, докато кредитът за ремонт на дома, е с дял от около 31,5%. Така например, ако клиентът има потребителски кредити и е купил 2-3 стоки на изплащане, ще трябва да плаща три вноски към три финансови институции на различни дати и за всяка от тях се дължи такса. Освен това, тези три кредита са сключени при различни условия, което затруднява управлението на личния бюджет. В топ 10 на причините за теглене на потребителски кредити са и: пари в брой, лечение, ремонт на автомобил, семейни тържества и образование. През последните шест месеца средната сума на заявленията за потребителски кредит се повиши с 16%. Българите най-често кандидатстват за потребителски кредити за ремонт на дома, обединяване на задължения и покупка на употребяван автомобил. Тези причини формират 74,82% от молбите за периода. Най-голямо повишение се отчита при кредитите за покупка на мебели - 20% от 3819 лева до 4567 лева. На второ място по този показател са заемите за обединяване на задължения, които нарастват с 19% до 8671 лева. На трето място се нареждат търсените суми на кредитите за пътуване и свободно време - те растат с 18% до 3613. Делът на онлайн заявленията расте със 7,2% до 41%.", "date": "2019.07.03", "title": "Най-често теглим нови заеми за ремонти и обединяване на стари кредити"}
{"url": "https://www.monitor.bg:443/bg/a/view/fenka-tajno-zajivja-v-doma-na-chaning-tejtym-169573", "text": "Актьорът Чачинг Тейтъм попадна в неловка ситуация. 39-годишният секссимвол си издейства ограничителна заповед срещу жена, която прекарала 10 дни тайно в дома му. Според американски медии тя проникнала в едно от необитаемите жилища на звездата от „Професия: Стриптийзьор“ в Холивуд и прекарала там повече от седмица. Нарушителката била открита от асистента на Тейтъм на 24 юни, който извършил граждански арест преди да извика полицията. Фенката твърди, че не се самонастанила незаконно, а била гостенка, поканена лично от актьора. Чанинг обаче не познава дамата, но бил уведомен, че тя на няколко пъти се появявала на прага на дома му с искане за среща. Актьорът подаде иск в съда в Лос Анджелис срещу неназованата жена. В ограничителната заповед на съда е записано, че нарушителката не трябва да се доближава и до бившата съпруга на Тейтъм Джена Дюън и 6-годишната им дъщеричка Евърли, както и до двамата му асистенти. Не е ясно обаче дали настоящата му изгора - певицата Джеси Джей, също е включена в заповедта за защита.", "date": "2019.07.03", "title": "Фенка тайно заживя в дома на Чанинг Тейтъм"}
{"url": "https://www.monitor.bg:443/bg/a/view/bashtata-ubiec-v-gabrovo-oshte-e-bez-povdignato-obvinenie-169560", "text": "Бащата, който тази сутрин хвъри петгодишното си дете от мост на изхода на Габрово, към този момент е арестуван, но все още е без повдигнато обвинение, съобщиха от окръжната прокуратура в града. Заради водещите се следствени действия и разити, от държавното обвинение обясниха,че на този етап не могат да дадат никаква информация  нито конкретна, нито обща. Това, което е ясно до момента е, че рано сутринта бащата Дидо извежда малкия Дариел от дома си и го откарва до виадукта на изхода на Габрово. Родителят е замислил пъклен план: да убие себе си и детето. Причината все още не е ясна и не е съобщена официално от разследващите. Вероятно обаче тя е свързана с изчезването на съпругата на Дидо и майка на детето – Поля. Младата жена напуска дома преди няколко дни без да предупреди семейството си. а съпругът и разлепва из целия град плакати с нейна снимка с детето и надпис: „Търси се!” След като бащата сам се обажда на спешния телефон и отправя закана, че ще убие себе си и детето, на акведукта пристигат светкавично екипи на полицията, пожарната и спешна помощ. В продължение на три часа органите на реда и специалисти психолози се опитват да свалят бащата от моста и да го убедят да се предаде. Около 9,30 ч. обаче, той хвърля детето през моста. След което е арестуван и отведен в управлението. Според информация на близки на семейството, ащата Дидо упражнявал физически и психически тормоз на съпругата и детето си. Габровци дори твърдят, че са го виждали лично да бие малкия Дариел. Хората в града на хумора настояват за смъртна присъда за убиеца.", "date": "2019.07.03", "title": "Бащата убил детето си в Габрово още е без повдигнато обвинение"}
{"url": "https://www.monitor.bg:443/bg/a/view/hamiltyn-naj-skyp-vyv-f1-s-42-mln-evro-na-sezon-169581", "text": "Люис Хамилтън заслужено е най-скъпият пилот във Формула 1 след изключителните си постижения и спечелени 5 титли. Британецът получава в \"Мерцедес\" 42 млн. евро без бонусите за етапни победи и класиране. Най-сериозният му съперник от другите отбори - Себастиан Фетел във \"Ферари\" заема второто място без промени в заплатата - 35 млн. евро според последното издание на Business Book GP 2019, цитирано от sportal.bg. Даниел Рикардо увеличи три пъти цената си с преместването от \"Ред Бул\" в \"Рено\" и макар и с по-скромни успехи е в тройката с 20 млн. евро. На опашката са Джорд Рюсел в \"Уилямс\" и Антонио Джовинаци в \"Алфа Ромео\" с по 500 000. В \"Алфа Ромео\" Кими Райконен взема 6 млн., колкото и във \"Ферари\", но може да догони 20 млн. от бонуси при добро представяне според изданието. Ето и останалите в списъка: Макс Верстапен в \"Ред Бул\" - 12 млн., Нико Хюлкенберг в \"Рено\" - 8 млн., Валтери Ботас в \"Мерцедес\" - 8 млн., Серхио Перес в \"Рейсинг Пойнт\" - 4 млн., Карлос Сайнц в \"Макларън\" - 4 млн., Шарл Льоклер във \"Ферари\" - 3 млн., Ромен Грожан и Кевин Магнусен в \"Хаас\", Ланс Строл в \"Рейсинг Пойнт\" - 1,5 млн., Пиер Гасли в \"Ред Бул\" - 1,5 млн., Роберт Кубица в \"Уилямс\" - 1 млн., Алекс Албън и Данийл Квят в \"Торо Росо\" - по 750 000, Ландо Норис в \"Макларън\" - 700 000.", "date": "2019.07.03", "title": "Хамилтън най-скъп във Ф1 с 42 млн. евро на сезон"}
{"url": "https://www.monitor.bg:443/bg/a/view/shte-nastojavame-za-otmjana-na-globata-sreshtu-beh-169584", "text": "България официално ще подкрепи Българския енергиен холдинг (БЕХ) и дъщерните му дружества \"Булгаргаз\" и \"Булгартрансгаз\" в опита им да отменят наложената от ЕК глоба за злоупотреба с монопол в размер на 77 млн. евро по т. нар. газово дело, което приключи през декември 2018 г., реши в сряда кабинетът. Наложената от изпълнителния орган на ЕС глоба е свързана с обвинения за възпрепятстване на достъпа до газопреносната мрежа на България от дъщерните дружества на БЕХ и нарушаване на антитръстовите правила на блока. Делото беше заведено след жалба на \"Овергаз\" заради отказан достъп до газопреносната мрежа, но държавните компании не приемат заключението, че са злоупотребили с господстващо положение на българския газов пазар. Още в началото на март от ЕК заявиха, че дори БЕХ да обжалва решението на Комисията, България ще трябва да плати наложената глоба. \"Булгаргаз\" и \"Булгартрансгаз\" подадоха жалба срещу наложената им глоба в началото на март. Този ход осигурява период от 3-4 години, в който ще могат да подготвят защитата си.", "date": "2019.07.03", "title": "Ще настояваме за отмяна на глобата срещу БЕХ"}
{"url": "https://www.monitor.bg:443/bg/a/view/djejms-franko-svidetelstva-po-delo-na-djoni-dep-169575", "text": "Актьорът Джеймс Франко ще се яви като свидетел по делото на Джони Деп срещу бившата му съпруга Амбър Хърд. Франко трябва да даде показания пред адвокатите на звездата от „Карибски пирати“. Причината - видео, на което се вижда как се прегръща с тогавашната съпруга на колегата си в асансьор. Според защитниците на Хърд, ден след като е направен записът, Деп е ударил красавицата и насинил окото й. Адвокатите на екранния Джак Спароу са призовали и бившето гадже на Амбър – милиардерът Илон Мъск, тъй като имат доказателства, че той се е виждал с актрисата по това време и тя не е имала синина на лицето. Припомняме, че 56-годишният актьор съди бившата си муза за клевета и я обвинява в умишлени преструвки и измислени наранявания, които тя твърди, че са й причинила по време на брака им.", "date": "2019.07.03", "title": "Джеймс Франко свидетелства по дело на Джони Деп"}
{"url": "https://www.monitor.bg:443/bg/a/view/uvolnjavat-shefa-na-zatvorite-169582", "text": "Шефът на затворите и арестите Васил Миладинов ще бъде освободен от длъжност. Това обяви министърът на правосъдието Данаил Кирилов ексклузивно, след като пристигна във Върховния касационен съд да проследи как се разпределят дела. Кирилов обаче не посочи мотиви за отстраняването на Миладинов. Министърът е бил на проверка в следствения арест на бул. \"Г. М. Димитров\" в столицата в понеделник, след като получил жалба в 18 страници от арестантката Евгения Банева, в която подробно се посочвали недостатъците в килиите.Васил Миладинов пое важния пост през 2018 година, след като дълго време дирекцията бе с временен началник.", "date": "2019.07.03", "title": "Уволняват шефа на затворите"}
{"url": "https://www.monitor.bg:443/bg/a/view/spasiha-jena-i-dete-ot-gorjashta-sgrada-do-plaj-kabakum-kraj-varna-169564", "text": "Спасиха жена и дете от стая до горящо електрическо табло в сграда до плажа „Кабакум“ днес следобед. Това съобщиха от Областната дирекция на МВР-Варна. Пожарът е избухнал в апартхотел край плажа, като cигналът за инцидента е подаден около 13,50 часа на телефон 112. Огънят тръгнал от електрическото табло на петия етаж в сградата. На място незабавно са изпратени екипи на Регионалната дирекция по пожарна безопасност. Те са реагирали бързо и с евакуирали намиращите се в сградата хора. Няма жертви и пострадали, съобщи шефът на пожарната, комисар Тихомир Тотев. Към момента пожарът е потушен. На място е оставен дежурен екип, който отдимява сградата, допълниха от варненската полиция.", "date": "2019.07.03", "title": "Спасиха жена и дете от горяща сграда до плаж „Кабакум“ край Варна"}
{"url": "https://www.monitor.bg:443/bg/a/view/popeto-navil-rusnak-za-cska-169572", "text": "Капитанът на националния отбор Ивелин Попов е ударил рамо в трансферите на ЦСКА. Разкритието дойде от новото попълнение на „червените“ Денис Давидов, който разкри за любопитни детайли около преговорите. „Много неща за ЦСКА ми е разказвал Ивелин Попов, изненадващо разкри руският национал. - Много положителни неща, в които се убедих сам. ЦСКА е най-популярният клуб в България и за мен е чест да бъда тук. Още бях малък, когато Ивелин ми помагаше много. Ходих при него за съвети, дължа му едно голямо благодаря. Ивелин е забележителен футболист. Както като футболист, така и като личност, той е пример за младите”, допълни Давидов. Думите му са любопитни, тъй като Попето никога не е крил пристрастията си към „Левски“, а освен това е бил сниман на видео как се забавлява с нецензурни скандирания по адрес на ЦСКА. Иначе ЦСКА се прибира днес следобед от предсезонния си лагер в Австрия. Играчите ще получат съвсем кратка почивка, преди в събота да бъдат представени пред феновете в контролата с „Вихрен“ на стадион „Българска армия“.", "date": "2019.07.03", "title": "Попето навил руснак за ЦСКА"}
{"url": "https://www.monitor.bg:443/bg/a/view/bashta-bie-shestoklasnichka-deteto-tyrsi-spasenie-v-uchilishte-169566", "text": "Момиче от шести клас след края на часовете не си тръгвало от училище. Детето оставало в класната стая и стояло до късно вечерта. Един от учителите забелязал поведението на тинейджърката. Били проведени срещи, по време на които станало ясно, че бащата е насилник и момичето се притеснява да се прибере у дома. Това е само един от случаите, който е бил разискван по време на обучение на учители в рамките на проект „Светулка“ на Сдружение „SOS Детски селища България“ с цел „Превенция трафика на деца с цел сексуална експлоатация“. Проектът е реализиран от Ноу-хау център за алтернативни грижи за деца,  Нов български университет и Сдружение „Рефлективно учене България“ и е двегодишен. През първия му етап са били обучавани учители, за да може те по-бързо да разпознават признаците и симптомите, че някое дете вече е жертва. Училището, в което шестокласничката е търсила спасение от агресивния си баща, е било едно от първите, които пожелали да се включат в кампанията за обучение. „Проектът е на стойност около 180 000 евро и се провежда в течение на две години. По-голямата част от този проект, е насочена към това тази тема да влезе в училищата. Ние разработихме обучителен интерактивен модул, който се състои от 4 последователни часа на класа. Провеждат се занятията в училищата от 4 до 7-ми клас. Модулът се състои от подробно ръководство за учителите, един уеб сайт и едно мобилно приложение, което децата могат да изтеглят безплатно от гугъл плей и в което са уроците в подходяща за децата форма”, обясни програмният директор на SOS детски селища Димитрина Петрова. По думите й модулът е приложен пилотно в 15 училища от цялата страна и предстои през септември да бъде предоставен на Министерството на образованието. „С надеждата, че от министерството ще го препоръчат на всички училища”, каза тя. Мултимедията се състои от интернет приложение и приложение за мобилен-смарт телефон. Тя ще бъде използвана от учениците и е съобразена с техните потребности и равнище на възприемане, което ще повиши информираността им, ще им даде насоки как да се предпазват. Основната заплаха идва от интернет, където бъдещите жертви се запознават с уж любовта на живота си. По думите на експертите обикновено възрастовата разлика между жертва и трафикант е много малка, а прийомът остава добре познатата схема „lover boy”. Запознанството често прераства в голямата любов, след което следва извеждане в чужбина. Там момичето е молено да се издължи на най-добрия приятел на нейния любим, като преспи с него. В този момент обучителите по проекта съветват девойките да бягат. „Да бягат веднага. Тази фраза – да преспиш с най-добрия ми приятел, е ключова, че момичето е въвлечено в трафик”, казват специалистите. Проект „Светулка“ има за обща цел превенция трафика на деца за сексуална експлоатация, чрез повишаване на информираността на децата в училищна възраст и подобряване уменията и познанията на професионалистите, които работят с деца, да  разпознават първоначалните признаци на трафик и да извършват превантивна работа с деца от високо-рисковите групи. В рамките на проекта децата получават и практически познания относно това как и къде могат да намерят подкрепа – структури, институции, горещи телефонни линии. Ето и видео, което се прожектира на учениците по време на обучението какво представлява трафикът на хора:", "date": "2019.07.03", "title": "Баща бие шестокласничка, детето търси спасение в училище"}
{"url": "https://www.monitor.bg:443/bg/a/view/gugyl-obsipa-s-podaryci-bebeto-gugyl-169562", "text": "Американският технологичен гигант \"Гугъл\" изпрати подаръци на бебето от Индонезия, кръстено на компанията, предаде ДПА, позовавайки се на местни издания. Историята на малкия Гугъл нашумя миналата седмица, след като майка му публикува акта му за раждане в социалните мрежи. Тогава някои онлайн коментатори не пропуснаха да се пошегуват, че на малчугана ще му е трудно да \"гуглира\" името си.  \"В знак на признателност от компанията ни изпратиха няколко неща. От \"Гугъл\" ни благодариха и изразиха надежда, че синът ни ще помогне на много хора\", споделя майката Ела Карина, цитирана от местното онлайн издание Трибюннюз.  Жената допълва, че първоначално е била против идеята на съпруга си да кръстят Гугъл второто си отроче, родено през ноември миналата година, но вече не съжалява за решението.  \"Благодарим на компанията за оказаното внимание. Вече се чувстваме по-уверени\", казва Ела Карина.", "date": "2019.07.03", "title": "Гугъл обсипа с подаръци бебето Гугъл "}
{"url": "https://www.monitor.bg:443/bg/a/view/levski-okucja-i-v-zashtita-za-rujomberok-169567", "text": "Проблемите за „Левски“ преди сблъсъците с „Ружомберок“ в Лига Европа следват един след друг. По-малко от седмица преди гостуването в Словакия един от лидерите в отбраната на „сините“ Нуно Рейш излезе от строая поради травма в бедрото. Португалецът не взе участие при равенството 1:1 с „Йънг бойс“ в последната контрола на тима в Австрия, а след прибирането на отбора в София бе изпратен на прегледи. Те показаха, че контузията не е сериозна, но въпреки това ще го извади от нормалния тренировъчен процес. Треньорът Петър Хубчев е тъй като дните за възстановяване са твърде малко, а опциите пред него са сведени до минимум. Здрав е новодошлият Янис Каргас, който обаче не остави добри впечатления с рисковите си отигравания и грешката срещу швейцарския шампион, която коства изравняването и лиши тима от престижен успех. Юношата Деян Иванов е с болки и трудно би изкарал цял мач, а Холмар Ейолфсон все още трупа физическа подготовка след тежката травма на коляното, която получи преди осем месеца. Така на практика „сините“ остават без опции в защита и ще трябва да форсират възстановяването на Рейш, а проблеми има и в атака, където Станислав Костов е наказан за първия мач в Европа, докато ново попълнение Дени Алар е аут заради травма в прасеца. Австриецът бе в родината му, които му предрекоха провал в „Левски“. Изданието Abseits предрича, че Алар ще има множество тежки моменти и на „Герена“ заради философията на отбора при новия наставник Петър Хубчев. „Клубът се застрахова, като го взе под наем, а опцията за купуването му е само пожелателна и зависи от представянето му. Но при всички положения няма как да видим обратно този футболист в „Рапид“, каквото и да се случи\", анализира изданието. При тази тежка ситуация Хубчев не отрече, че е сериозно притеснен. „С 12 юноши няма как да се получат нещата. На нас са ни нужни 6-7 футболисти, истински професионалисти, за да дръпнат тези момчета напред. Трябват ни качествени нови хора, които да паснат на идеологията на клуба и да помагат на по-младите в състава. Това е големият ми проблем, голямата ми болка\", призна наставникът на \"сините\", като допълни, че е разузнал добре тима на „Ружомберок“ и вече всички в редиците му мислят за сблъсъка със словаците.", "date": "2019.07.03", "title": "„Левски“ окуця и в защита за „Ружомберок“"}
{"url": "https://www.monitor.bg:443/bg/a/view/koutinio-se-razbra-s-psj-po-sdelkata-za-nejmar-169569", "text": "Докато “Барселона” търси начин да привлече Неймар, помощ за това идва от Филипе Коутиньо, твърди Sport. Според каталунския вестник полузащитникът е дал съгласието си да премине в “Пари Сен Жермен” като част от сделката. Бразилският национал вече е постигнал договорка за личните си условия, но тепърва предстои ръководствата на двата клуба да преговарят. Медиите в Испания и Франция пък са категорични, че сделката ще бъде финализирана, тъй като босът на ПСЖ Насер Ал-Хелаифи лично е дал зелена светлина. Очаква се трансферната сума да бъде около 180 милиона евро, а част от сделката ще бъде и преминаването на Коутиньо. Досега официален коментар има единствено от „Барселона“, като каталунците признаха, че се работи по трансфера и ще се опитат да удовлетворят желанието на Неймар да се върне на „Камп Ноу“. Очаква се развитие по мегатрансфера да има в близките дни, защото на 8 юли ПСЖ започва предсезонна подготовка, а все още не е ясно дали Неймар ще се появи на първото занимание.", "date": "2019.07.03", "title": "Коутиньо се разбра с ПСЖ по сделката за Неймар"}
{"url": "https://www.monitor.bg:443/bg/a/view/elica-vasileva-se-vryshta-v-nacionalnija-otbor-169570", "text": "Елица Василева се завръща в женския национален отбор по волейбол, на който беше капитан до 2017 г. Високата 194 см 29-годишна крайна нападателка пропусна мачовете от Лигата на нациите заради възстановяване от стари травми, но ще подсили тима за олимпийската квалификация в Шревепорт (САЩ) от 2 до 4 август. Там освен американките съпернички на българките ще са и отборите на Аржентина и Казахстан. Само победителят взема квота за игрите в Токио 2020 г. Опитната Мария Каракашева също подновява подготовка, след като пропусна последните турнири от Лигата. Присъединява се и либерото Кристиана Петрова, която заема мястото на Силвия Андреева. Селекционерът Иван Петков събира националките на лагер в Пловдив, където те ще тренират в спортния комплекс \"Сила\". Ето и избраничките на Петков в разширения състав за квалификацията: разпределителки - Лора Китипова, Петя Баракова, Мирела Шапхазова; посрещачи - Елица Василева, Мария Каракашева, Гергана Димитрова, Мирослава Паскова, Елена Бечева; диагонали - Силвана Чаушева, Симона Димитрова; централни Нася Димитрова, Мира Тодорова, Мария Кривошийска, Анелия Джорндрова; либеро - Жана Тодорова, Кристиана Петрова. Междувременно големият съперник на нашите в квалификацията - САЩ, стартира с победа с 3:1 (-21, 16, 15, 24) над Полша във финалите на Лигата в Нанкин (Кит). За американките Андриа Дрюс заби 23 точки (1 ас, 1 блок), Келси Робинсън завърши с 19 (2 аса, 2 блока). За Полша Малвина Смажек беше отново най-резултатна с 22 т. (2 блока). Турция пък поднесе изненадата, като надигра домакините от Китай, лидерки след груповата фаза, също с 3:1 (22,-19, 22, 22).", "date": "2019.07.03", "title": "Елица Василева се връща в националния отбор"}
{"url": "https://www.monitor.bg:443/bg/a/view/koj-e-novijat-predsedatel-na-evroparlamenta-david-sasoli-169571", "text": "Италианецът Давид Сасоли, новият председател на Европейския парламент, е бивш журналист, започнал през 2009 г. нова кариера на евродепутат под флага на левоцентристите, предаде Франс прес. 63-годишният Сасоли беше кандидатът на социалдемократите, второто политическо семейство в парламента, за наследник на друг италианец - Антонио Таяни, близък до Силвио Берлускони член на дясната Европейска народна партия. Изборът му позволява на Италия да запази един от трите важни европейски поста, след напускането на Марио Драги (от Европейската централна банка) и Федерика Могерини (като ръководител на дипломацията), но той очевидно няма да е съюзник на управляващото в Рим популистко правителство. Давид Сасоли е роден на 30 май 1956 г. във Флоренция, Тоскана, и след като следва политически науки, започва да сътрудничи на малки вестници и информационни агенции. През 1992 г. е взет на работа от обществената радио и телевизия РАИ и бързо се изкачва в йерархията, за да стане познато лице за милиони италианци, когато представя вечерната информационна емисия на първия обществен телевизионен канал, на който става и заместник-директор.  Любовта от пръв поглед с политиката се случва през 2009 г., когато бившият кмет на Рим от левицата Валтер Велтрони организира сливането на две големи партии - от левицата и център-ляво. Сасоли се присъединява веднага към проекта, от който се ражда Демократическата партия (ДП). Кандидат на изборите за Европейски парламент, той беше избран с листата на ДП с повече от 400 000 гласа, успех, който окончателно го отдалечава от телевизионните екрани и той посвещава политическата си кариера на Европарламента. Железопътна реформа Ръководител на делегацията на ДП в Брюксел и Страсбург, той се опива да пробие на националната политическа сцена като се явява на първичните избори на ДП за поста кмет на Рим през 2013 г., но е изпреварен от Иняцио Марино, който по-късно ще бъде избран за кмет. След този неуспешен опит той се посвещава на Европейския парламент. Преизбран през 2014 г., става зам.-председател на законодателния орган и отговаря за бюджета и евро-средиземноморската политика. \"Като ръководител на тази политика, представлявах Европарламента по множество официални поводи, като развивах диалог с институциите в държавите от Средиземноморието и Близкия изток\", пише той на страницата си в интернет. Той претендира също, че е баща на \"най-значимата железопътна реформа на Европейския съюз - европейския закон Сасоли-Дийксма, приет през 2017 г. след три години сложни преговори\". \"Не съм се отказал напълно от кариерата си на журналист, все още сътруднича активно на различни вестници и списания\", признава той. Сасоли е съавтор, заедно с Франческо Саверио Романо, на книга за министерските заседания по време на отвличането на Алдо Моро през пролетта на 1987 г. \"Ако ми гласувате доверие, ще се борим заедно за съвременен парламент, по-прозрачен, екологично устойчив, достъпен за гражданите\", обеща той пред колегите си преди началото на гласуването. \"Нищо не е възможно без хората, нищо не е трайно без институциите\", добави той, като цитира фраза на Жан Моне - един от бащите основатели на ЕС. Давид Сасоли е женен и има син и дъщеря.", "date": "2019.07.03", "title": "Кой е новият председател на европарламента Давид Сасоли (ПОРТРЕТ)"}
{"url": "https://www.monitor.bg:443/bg/a/view/sedmoklasnicite-sredno-s-33-62-tochki-po-matematika-po-bel-53-06-169553", "text": "Преобразувани в оценки, ниските средни резултати по математика отворят на оценки в диапазона среден –добър. От министерството обясниха, че причината за това е големият брой ученици, които са решили да не работят по втория модул с отворени въпроси. „За първи път изчисляваме броя на отворените и затворени спрямо всички ученици, които са се явили, а не само на тези, които са писали по втория модул на изпита. Това води до по-нисък процент на правилно отворени въпроси, защото част от учениците не са работили по тях”, обясни зам.-министърът на образованието Таня Михайлова. Статистиките сочат, че тази година17 501 седмокласници от всички 55 474 явили имат нула точки на отворените задачи по математика. „33 точки са тревожен резултат. Има обяснение, че тази година изпитът е единен. 17 501 не са работили по отворените въпроси и това смъква резултатите.”, заяви Михайлова. Тя подчерта, че математиката не се учи с четене на уроците, а с решаване не задачи. Просветният министър Красимир Вълчев  също отчете, че имаме проблеми с математиката от години. Според него една от причините е , че новото поколение трудно се мотивира да учи математика и природни науки. Най-трудни за кандидат-гимназистите се оказват задачите в еднакви триъгълници. Едва 23% от тях са успели да се справят с тази задача. Експертът по математика Маня Манева посочи, че седмокласниците имат проблеми и с използването на знанията си от предходните години – те не са се сетили как да търсят околна повърхнина на цилиндър от материала в 6-и клас или пък не знаят какво е просто число, което им е необходимо за решаване на задачата да вероятност. Плътното описание от 5-и клас също причина за голям брой деца да пропуснат тази задача. По български език и литература резултатите от 53,06 варират между добър-много добър, ако се преобразуват в оценки. Значително по-малко брой ученици са предпочели да не работят по отворените задачи и са получили нула точки – 3 081. Седмокласниците са се затруднили най-много на задачите, в които трябва да определят ролята на запетаите и да трансформират обособена част в подчинено изречени. Въпреки споровете около задачата с шевиците, се оказва, че учениците са се справили на нея и средно 65,4 от тях имат по 2 точки. Седмокласниците имат затруднения и с възпроизвеждането на знания, свързани с граматиката и тълкуването на текст. Експертът в МОН Александър Трингов посочи, че са се справили с извличането на информация и задачите, отнесени към лексикологията. На преразказа пък седмокласниците имат над средния брой точки. От максималните 35 точки средно са изкрали по 20. От всички на 55 хиляди явили се на изпита само един седмокласник е успял да завоюва максималните 100 точки и на двете миниматури. Спрямо средните  по региони най-добри знания по български език и литература са показали учениците от София, Смолян и Перник, докато по математика Смолян е изместен от второто място от Варна и слиза на трето. В дъното на класацията по български език и литература са Ямбол, Сливен и Шумен, а по математика Видин, Шумен и Монтана.", "date": "2019.07.03", "title": "Седмокласниците средно с 33,62 точки по математика, по БЕЛ – 53,06"}
{"url": "https://www.monitor.bg:443/bg/a/view/izpravjat-pred-temida-moldovci-vzrivili-dva-bankomata-169550", "text": "  Трима граждани на Молдова ще застанат на 9 юли пред тричленен състав на Старозагорския окръжен съд по обвинение във взривяването на два банкомата на територията на областния център и в Казанлък на 20 август и 27 септември м.г. 24-годишният Василе Морару, с две години по-младият Дионисие Коджукару и 30-годишният Александър Хаджи бяха задържани броени часове след като с помощта на пълен с ацетилен  балон г , който има зад гръмнаха АТМ в Града на липите при опит да се укрият в Пловдив. Полицаите им сложиха белезниците в района на монумента „Скобелева майка“, при обиска в автомобила им са намерени близо 60 бона в евро и английски паунди. Валутата била закупена от старозагорско чендж които те обменили бюро, за целта чуженците използвали плячката от взривеното устройство, което е на фасадата на магазин за хранителни стоки на улица „Младост“ 65  в старозагорския квартал „Железник“ В хода на разпитите задържаните признали, че в същия състав са унищожили банкомат в Казанлък, монтиран в магазин за парфюмерия и козметика, откъдето задигнали 31 бона. Тримата обвиняеми са приятели, пристигнали в България миналото лято под претекст, че ще си търсят работа и се установили на квартира в Пловдив, която наел дошлият пръв Хаджи. В рамките на десетина дни извършили огледи на банкомати в различни селища, спрели се на Казанлък, тъй като решили, че мястото е подходящо за нападение. За придвижване са използвали взет под наем от България автомобил „Нисан“. Бързото задържане на бомбаджиите е станало в резултат на прихванат  със СРС разговор между молдовска гражданка и Александър Хаджи. Жената е била следена във връзка с друг взривен банкомат в пловдивския квартал „Тракия“ на 11 юли м.г., за който по-късно беше арестуван молдовецът Евгений Неделев. Като „селски глупаци“ охарактеризира тримата родени в село Борогани  млади мъже родственик на Василе Морору, който присъстваше в съдебната зала при  гледането на постоянната мярка за неотклонение „задържане под стража“ на 1 октомври м.г. По думите му Василе и компанията му се знаели от съвсем малки, почти едновременно се пренесли да живеят в столицата Кишинев. Морару , който има син на година и осем месеца, а съпругата му е бременна с второ държал под наем микроязовир и дори наскоро го зарибил. С три деца е Хаджи, последното се родило в средата на септември. Бебе очаквал от приятелката си Коджухару стана ясно при разпита в залата. Според показанията на обвиняемите  до идването си в България били с чисто съдебно минало. Срещу чужденците са повдигнати няколко обвинения сред които за кражба на пари в особено големи размери /близо 90 000 лв/ и за нанесени щети на сгради и търговски обекти, като само в Стара Загора те са за над 100 бона.", "date": "2019.07.03", "title": "Молдовци взривили два банкомата застават пред съда"}
{"url": "https://www.monitor.bg:443/bg/a/view/rejisior-vadi-300-na-scenata-za-trubadur-169551", "text": "Близо 300 души: певци,хор, оркестранти, джигити и балет ще вземат участие в реализацията на вердиевата „Трубадур“, която меломаните от Стара Загора ще могат да видят на стадион „Берое“ късно вечерта в неделя , обяви режисьорът Огнян Драганов. Вече е изградена сцената с внушителните размери от  40х12 м, където ще бъдат разположени оригиналните, тежащи над  10 т декори по проект на сценографа Тодор Демеров. Почти са завършени и костюмите , проектирани от младия Денис Иванов, който облича в нови тоалети 23 монахини, а за част от второстепенните роли ще бъдат използвани костюми от предходни спектакли. С три различни тоалета се появи на сцената изпълнителката на Леонора Елена Баръмова, на два пъти ще се преоблича сръбският тенор Зоран Тодорович, който е поканен за образа на Манрико. Диригент на хора е Младен Станев, а постановката ще дирижира маестро Ивайло Кринчев. Драганов е поканил за образа на граф Ди Луна Кирил Манолов, който в момента прави впечатляваща международна кариера и има специален сантимент към Стара Загора – на сцената на тукашната опера  е направил своя дебют в  тази роля. В ролята на Азучена ще гостува  Даниела Дякова, която се наложи като една от най-предпочитаните изпълнителки-мецосопрани във всички български театри и редица европейски оперни сцени.По традиция от предходните постановки в проекта „Опера на стадиона“ в масовите сцени ще се включат джигитите от прабългарската школа за оцеляване „Бага-Тур“ и  деца от сдружение „Свят без граници“, като само в сцената на циганския табор ще бъдат  40 момчета и момичета от ромски произход. Генералната репетиция с възможност за посетители ще бъде от 20,00 часа в събота, организаторите очакват на двучасовия спектакъл да дойдат над 3000 меломани.  Тази година летния сезон на старозагорската опера е под мотото „Изкуството не излиза в отпуск“.  На съвсем нова подвижна сцена с 505 места на Античния форум в Стара Загора на 25 юли ще  бъде премиерата на операта „Траян в Тракия“, написана специално за Старозагорската опера, а на 27 юли античността отново „е на ход“ с премиерата на балета „Антигона“ с хореограф Людовик Парти.", "date": "2019.07.03", "title": "Режисьор вади 300 на сцената за   „Трубадур“"}
{"url": "https://www.monitor.bg:443/bg/a/view/pyrvijat-kandidat-za-kmet-na-plovdiv-obeshtava-bezplatni-pogrebenija-169554", "text": "Първият обявил се кандидат за кмет на Пловдив е бивш учител по география във Френската гимназия в Пловдив. Николай Иванов свика пресконференция, на която обяви намеренията си да участва в местния вот наесен и представи приоритетите си. Сред тях са: въвеждането на безплатни погребения, които да се плащат първоначално от общината, както и безплатни детски градини и транспортни карти за пенсионерите. По думите му безплатните погребения на по-късен етап трябва да се плащат от Здравната каса, откъдето се заплащат в момента ражданията. „Касата плаща за раждането на човека, но не и за погребението му. Една пътека за лечение на бронхопневмония струва 1000 лв., може да се отпускат пари и за смъртта на човек”, се аргументира той. Всеки инвеститор, който стъпва в Пловдив, трябва да мисли и да дава заплати около 1500 лева на работниците си. „Това е реалната заплата към днешна дата на всеки индивид, за да поддържа нормален социален статус. Заплатите в общинската администрация, където освен политическите назначения, работят и експерти, са изключително ниски. Средната работна заплата в община Пловдив е около 750 лева чисти. Районен кмет доскоро взимаше около 1000 лева чисто, а управляваше район по-голям от множество градове в България”, каза Николай Иванов. По думите му кметът на града Иван Тотев взимал също ниска заплата. „Но знаете, неговото семейство е богато и той вероятно черпи оттам ресурси. Но това не им прави чест, защото заплатите на останалите общински служители се съобразяват с кметската и така възможностите за корумпиране на отделните общински служители са високи”, заяви още Иванов.", "date": "2019.07.03", "title": "Първият кандидат за кмет на Пловдив обещава безплатни погребения "}
{"url": "https://www.monitor.bg:443/bg/a/view/v-zmejovo-kytat-izlishen-kamyk-ot-italianski-most-169552", "text": "Уникален паметник на „излишния камък“ има в старозагорското село Змейово, където са увековечили гранитен къс, останал от лятото на  далечната 1911 година, когато завършен  жп виадуктът над пътя Казанлък- Стара Загора. Според възпоменателния надпис в съседство с гранитното „паве“ то е било „резервно“. Точно 830 блока издялали майсторите, един прибавили от „себе си“, защото не вярвали, че проектантът е толкова прецизен. Идеята за направата на паметника е на бившия кмет Никола Пеев. Който решил да оползотвори търкалящия се пред кметството отломък и да съживи легендата за италианеца Марчело, дето  уж  бил проектант и строител на виадукта и дотолкова бил сигурен в работата си че гръмнал с пистолет по изплашената си съпругата , побягнала при вида на тежката влакова композиция стъпваща по релсите над главата й. Случката е от 15 септември 1911 година, когато виадуктът влиза в експлоатация с двугодишно закъснение по изпълнението на договора за жп линията Борущица-Дъбово – Стара Загора,  важен елемент от транспортната схема по време на Балканската война. В архивите на НКЖИ / наследник на някогашното  специално създадено предприятие за изграждане на линията  от спечелилия държавен  търг предприемач Т.Чакъров/  няма документална следа за нея. Легендата обаче е пуснала толкова дълбоки корени , че и до сега мнозина са категорични: Марчело не само стрелял, но дори погубил страхливата си съпруга, защото се усъмнила в инженерните му способности. Проектът за виадукта на км 248+524 e типов за времето си и най-вероятно е дело на български инженери от  тогавашното Отделение “Поддържане” при Дирекция на железниците, смятат историци , изследователи на най-новата родна история. Според тях италианският привкус е дошъл от участието на неколцина каменоделци и техници от Ботуша, участвали в направата на жп линия и тунелите в Стара планина. И до днес в малкото село Бънзарето пазели чугунена и емайлирана вана, ползвана от „жабарите“, те обаче нямали нищо общо с каменния красавец над Дервенския проход. Разминаванията и споровете обаче не пречат на живеещите в старозагорското Бевърли хилс да го рекламират по света с уникалния  паметник на „излишния камък“, както и с твърдението, че близкият връх връх Бетер /809 м/ е …угаснал вулкан.                                                              ", "date": "2019.07.03", "title": "В Змейово кътат резервен камък за италиански виадукт от 1911 г."}
{"url": "https://www.monitor.bg:443/bg/a/view/v-kazanlyk-si-haresaha-oshte-2-skulpturi-za-park-rozarium-169556", "text": "Две скулптурни композиции ще до месец украсят казанлъшкия парк Розариум, където се намира новата сграда на музея на розата и етерично-маслените култури. Пластиките са избрани измежду 11 творби, участвали в обявения конкурс от общината. Те са дело на Велин Дечков /Пламък/ и на Светослав Недев /Вечно зелената клонка/, авторите им получават премия от по 1000 и 800 лв. В петчленното жури участват трима художници и един дизайнер, него председател е арх. Георги Стоев, бивш зам. министър на културата и в момента главен архитект на община Казанлък. Конкурсът за пластики в парковата среда е национален, той е за общо 6 произведения на изкуството, до сега са поставени две: на Кирил Георгиев /Роза/ и на Светослав Недев /Розов цвят/.Предстои да бъде обявена трета сесия за оставащите два вече отлети постамента.Конкурсът е част от инициативите ни за утвърждаването на Града на розите като съвременен европейски град, познат не само с културно-историческото си наследство, но и с високите си съвременни изисвания към пластичното изкуство, коментира кметът на Казанлък Галина Стоянова при връчването на премиите.Тя припомни, че парк „Розариум“ съществува от 20-те години на миналия ХХ век и е сред култовите за местните жители места за отдих. През последните години той и парк „Тюлбето“, където се намира уникалната Казанлъшка гробница на одриския цар Ройгос /внук на Севт ІІІ/ бяха реновирани по проект на стойност 4,7 млн лв, финансиран от   Европейския фонд за регионално развитие по ОП „Регионално развитие“. 85% от средствата бяха от   ЕФРР, 10% - от държавата и 235 374 лв. предостави местната хазна. През 2016-а в парка бе пребазиран музея на розата върху площ от над 1 200 кв м, новата сграда , по проекта на арх. Иво Недялков струваше над 1 млн лв.", "date": "2019.07.03", "title": "В Казанлък си харесаха още 2 скулптури за парк „Розариум“"}
{"url": "https://www.monitor.bg:443/bg/a/view/ovchar-potroshi-s-gega-vitara-na-arendator-169555", "text": "66-годишен овчар от Сливен е задържан за 24 часа по закона за МВР след постъпил сигнал за скандал между него и арендатор на земя в местността Рамануша. При пристигане на място към 9,00 часа във вторник униформените заварили възрастния Енчо Колев да бъхти с гегата  личния автомобил „Сузуки Витара“ на опонента си Николай Катевски. От ударите било потрошено предното стъкло и страничните фарове. Спорът между 51-годишният Катевски и с 15-години по-възрастният чобанин бил пореден, разказват съседи, двамата не се понасяли и използвали всеки възможен повод, за да си разменят остра  реплика. За пръв път обаче се стигало до заплахи за убийство и нанасяне на материални щети. В конкретния случай причината била, че стадото на Енчо опустошило близо 6 дка посеви на арендатора, докато той кротко спял по въздействие на изпитата преди това ракия. За скандала допринесла и жегата в иначе ранния предиобеден час. Образувано е досъдебно производство, тепърва застрахователят ще оценя нанесените щети по автомобила.", "date": "2019.07.03", "title": "Овчар потроши с гега джип на арендатор"}
{"url": "https://www.monitor.bg:443/bg/a/view/zapaliha-djipa-na-advokat-na-kazino-v-svilengrad-169557", "text": "Джип „Мерцедес“ пламна часове след полунощ в сряда, съобщиха от полицията. Пожарът е станал на ул. „Трети март“, а сигналът за горящата кола е подаден в 2,32 часа. Джипът е собственост на софийска фирма, паркиран е бил пред къщата, в която е била квартирата на юрист на фирмата. 56-годишният софиянец е юрист, специалист по лицензи за хазарт и е работил за едно от казината в Свиленград. Пламъците са унищожили напълно двигателя и предната част на колата. Изгорели са гумите, бронята, а предното стъкло се е пръснало от високата температура. На мястото са извършени два огледа от криминалисти. Според запознати, по първоначални данни става въпрос за умишлен палеж.  ", "date": "2019.07.03", "title": "Запалиха джипа на адвокат на казино в Свиленград"}
{"url": "https://www.monitor.bg:443/bg/a/view/pyrvite-1000-bileta-za-hills-of-rock-2020-sa-razprodadeni-169543", "text": "Първите хиляди пропуска за следващото издание на фестивала Hills Of Rock са вече разпродадени. Това съобщиха организаторите на музикалния форум броени дни след края на тазгодишното събитие в Пловдив. Само 18 минути са били необходими, за да бъдат разграбени билетите за Hills Of Rock 2020, а големият интерес провокира пускането на още 2000 пропуска на цена от 80 лева. След изчерпването и на това количество, пасът за влизане на територията на феста ще струва минимум стотарка. Тези билети се продават „на тъмно“, предвид че все още не са ясни изпълнителите, които ще забиват на Гребния канал догодина. Очаква се скоро да бъдат обявени и първите имена, които ще ни забавляват догодина. След официалното потвърждение на датите за 2020-а и обявяване на поне един хедлайнер, всеки закупил промоционален билет отново ще има на разположение 10 дни, в които да го върне, ако няма възможност да присъства. За последното издание на Hills Of Rock равносметката е над 40 000 меломани, които изживяха неповторими фестивални емоции с разтърсващите изпълнения на Disturbed, Whitesnake, Garbage и още над 40 български и чуждестранни артисти.", "date": "2019.07.03", "title": "Първите 1000 билета за Hills Of Rock 2020 са разпродадени"}
{"url": "https://www.monitor.bg:443/bg/a/view/arhont-dimityr-atanasov-stava-pocheten-grajdanin-na-sveti-vlas-169541", "text": "Архонтът на Вселенската патриаршия и виден деец на българската общност в Турция Димитър Атанасов ще бъде удостоен със званието „Почетен гражданин на Свети Влас”. Това ще стане на официална церемония на 4 юли. Тогава кметът на Свети Влас ще връчи на архонт Димитър Атанасов и почетния знак на града. Церемонията ще е в сградата на кметството в Свети Влас от 13.00 часа. Специален гост на събитието ще бъде президентът Петър Стоянов. Сред основните мотиви за това решение са безспорният принос на Димитър Атанасов за популяризиране името на Свети Влас и обогатяване на духовния и културния живот на града. През 2009 година Димитър Атанасов осигури мощи на патрона на града - Свети Власий, които се намират в едноименния храм, построен от ктиторите Динко и Йордан Диневи. Димитър Атанасов осигури мощи и на светеца Свети Андрей Първозвани, които са предназначени за бъдещия храм с това име. Той съдейства и храмът „Свети Власий“ да бъде благословен от Негово Всесветейшество Вселенския патриарх Вартоломей Първи. Това е единственият случай в българската църковна история, при който Вселенски патриарх идва по покана на ктитори и кметство. Посещението на Вселенския патриарх в Свети Влас бе широко отразено от големи български и световни медии. Предложението е и за високото отличие за дългогодишната всеотдайна работа на Димитър Атанасов за съхраняване на българското църковно имущество в Турция. Димитър Атанасов е роден през 1927 г. в Истанбул в семейството на бежанците Благородна и Михаил от Костур, Егейска Македония. Още 6-годишен той свързва живота си с българската църква в Истанбул – участва в църковни служби, пее в църковния хор. Завършва средно образование в българското училище „Екзарх Йосиф“ в Истанбул. След това завършва „Философия“ в град Грац, Австрия. Знае девет езика. През 1960 г. свързва живота си с Доротея Атанасова, с която вече 59 години живеят и работят заедно. 40 години той е първи заместник-председател на българското настоятелство в Истанбул. Благодарение на неговите лични контакти бяха осигурени средства от турската държава за ремонта на желязната църква „Свети Стефан“. Пак благодарение на неговите усилия и контакти Турция възстанови собствеността на ценни български имоти в Истанбул и Одрин. Заради дългогодишната му църковна дейност, Вселенската патриаршия му дава званието „Архонт“, а българският Свети синод го назначава за връзка между Светия синод на Българската православна църква и Светия синод на Вселенската патриаршия. За цялостната му дейност и за съхраняване на българското културно и духовно историческо наследство в Турция, през 2012 година президентът Росен Плевнелиев награди Димитър Атанасов със златен орден „Свети Свети Кирил и Методий“ първа степен.", "date": "2019.07.03", "title": "Архонт Димитър Атанасов става Почетен гражданин на Свети Влас"}
{"url": "https://www.monitor.bg:443/bg/a/view/spin-epidemija-plamna-v-rusija-169539", "text": "Само за три години количеството на руските региони с фиксирана епидемия от ХИВ е нараснало с цели 40%. 70 на сто от откритите през 2018 г. случаи на носители на вируса са икономически активни хора на възраст между 30 и 50 години. Това става ясно от публикувания в сряда доклад на здравните власти. Според данните, в 13 региона на страната със СПИН са заразени 1% от населението, в други 35 – този показател се равнява на 0,5%. Лидер в черната статистика е Иркутска област, където носителите на вируса са 1,8 на сто. Епидемична е ситуацията още в Свердловска, Кемеровска, Самарска и Оренбургска области. Расте и количеството на малките градове с 3-4 по-високи показатели на разпространение на ХИВ вируса, в сравнение с средните за Русия. Това са Североуралск, Кировоград, Толиятти, Верхний Уфалей, Новотроицк, Ленинск-Кузнецкий, Орск, Березники и други.  ", "date": "2019.07.03", "title": "СПИН епидемия пламна в Русия"}
{"url": "https://www.monitor.bg:443/bg/a/view/ne-mesta-a-shofiori-tyrsjat-v-grupite-za-spodeleno-pytuvane-169544", "text": "Куриозен пост разсмя фейсбук потребителите в една от най-известните групи за споделено пътуване. Вместо обява за свободни места в автомобил потребител публикува публикация, че търси шофьор от Бургас за София. Оказва се, че имат налична кола за \"трипчето\", но не и правоспособен водач. Под обявата с текст: „Търсим шофьор от Бургас за София за утре. Имаме кола, взеха ни книжката?“ членовете на групата искрено се забавляват на гърба на търсещите.", "date": "2019.07.03", "title": "Не места, а шофьори търсят в групите за споделено пътуване"}
{"url": "https://www.monitor.bg:443/bg/a/view/mesi-skochi-na-sydijata-sled-fiaskoto-sreshtu-brazilija-169558", "text": "Бразилия се класира на финала на Копа Америка, след като победи с 2:0 Аржентина в очакваното с интерес супердерби и чака своя съперник в битката за трофея, който ще бъде излъчен измежду Чили и Перу. В герои за успеха на \"селесао\" в Бело Оризонте се превърнаха Габриел Жезус и Роберто Фирмино, които се разписаха съответно в 19-ата и 71-ата минути след контраатаки. Успехът бе заслужен за домакините, които контролираха изцяло мача. Аржентинците пък удариха две греди, а освен това имаха и претенции към съдията. Отпадането от Копа Америка е пореден удар за Лео Меси, който продължава да няма трофей с националния екип, а именно звездата на „Барса“ бе най-активен в атаките към рефера. „Бразилците не бяха по-добри от нас, просто вкараха първи гол, в вторият им гол дойде след ситуация за дузпа в наша полза, която не бе отсъдена, бесен бе Меси. - Съдииите ги подкрепяха през целия двубой. По време на турнира не се умориха да свирят смешни дузпи, нарушения и игри с ръка, говориха куп глупости, а сега дори не се разглежда с ВАР. Всяко единоборство веднага беше отсъждано в полза на съперника. Дано КОНМЕБОЛ направи нещо, но не вярвам, защото Бразилия има прекалено голяма власт”, допълни Меси, който може да бъде глобен за думите си. Стражът на „Ливърпул“ не е допуснал гол вече в 9 поредни мача за клубния и националния си тим, събирайки два месеца със „суха мрежа“. След успеха Бразилия ще излезе на \"Маракана\" в търсене на своя девети трофей от Копа Америка, докато Аржентина ще се бори за утешителното трето място. \"Селесао\" няма голям трофей от Купата на конфедерациите през 2013 година.", "date": "2019.07.03", "title": "Меси скочи на съдията след фиаското срещу Бразилия"}
{"url": "https://www.monitor.bg:443/bg/a/view/rim-posreshta-putin-s-drakonovski-merki-za-sigurnost-169545", "text": "Президентът на Русия Владимир Путин ще бъде в Рим едва половин ден – би трябвало да пристигне в четвъртък малко преди обяд и да отпътува към полунощ, но във Вечния град вече са в ход страховити мерки за сигурност. На практика от днес е блокиран целия център, „заключен“ между Капитолийския хълм от изток, площад „Пополо“ от запад, Ватикана от юг и президентския дворец „Куиринале“ от север. Освен че из огромния четириъгълник е ограничено до минимум движението на моторни превозни средства, утре там са забранени всякакви манифестации, демонстрации и дори индивидуални протестни прояви. Като прекрачилите разпоредбата лица ще бъдат смятани за нарушители на обществения ред и ще бъдат веднага закопчавани от дислоцираните по улици и площади няколко стотин униформени и цивилни полицаи. Както информираха водещи италиански вестници като „Кориере дела сера“ и „Република“, при подготовката на посещението на руския държавен глава най-голям проблем на силите за сигурност е създала неговата бронирана лимузина „Аурус Сенат“. Тя е конструирана през 2012 г. от московския научно-изследователски институт НАМИ по настояване на самия Владимир Путин, който не желаел повече да бъде разкарван от аудита, БМВ-та или мерцедеси. Дълга е обаче 6 м и широка 2 м, а според всекидневниците президентът бил пожелал да се движи навсякъде с нея из Рим и дори да влезе в правителствения дворец „Киджи“. Входът му обаче е доста тесен и поради тази причина вчера следобед италиански специални ченгета и техни руски колеги репетираха почти час маневрите, с които возилото да влезе и излезе от двореца без драскотина. В дописките си за „репетицията“ медиите на Апенините обясниха, че „Аурус Сенат“ се произвежда и във вариант за простосмъртни, а дистрибутор на колата била автомобилната къща „Солерс“. Веднага след като в късната утрин самолетът на Путин кацне на римското летище „Фиумичино“, той ще се отправи за Ватикана, където ще се срещне с папа Франциск. После президентът ще обядва с италианския си колега Серджо Матарела, а за следобеда са предвидени официалните му разговори с премиера Джузепе Конте и неговото блиц-участие в заседанието на италианско-руския форум за сътрудничество. Владимир Путин ще отпътува след вечерята в негова чест в правителствената резиднция „Вила Мадама“.", "date": "2019.07.03", "title": "Рим въвежда драконовски мерки за сигурност за утре"}
{"url": "https://www.monitor.bg:443/bg/a/view/preslava-zavede-bebeto-na-more-snimka-169540", "text": "Поп-фолк дивата Преслава се радва на слънчевите лъчи и морските вълни в компанията на дъщеричката си Паола. Певицата сподели в социалните мрежи снимка от плажа, на която се вижда как храни момиченцето. Тя уточни, че това е първото море на бебето. Звездата на „Пайнер“ заложи на родното Черноморие. Междувременно Преслава се радва на големия брой последователи, който натрупва в новия си профил в Инстаграм. До това се стигна след като старият й акаунт мистериозно изчезна след като си оперира носа. Според някои фенове певицата сама го е изтрила, за да може в актуалния профил да качва само снимки с новия си нос.", "date": "2019.07.03", "title": "Преслава заведе бебето на море (СНИМКА)"}
{"url": "https://www.monitor.bg:443/bg/a/view/14-ruski-morjaci-zaginaha-pri-pojar-v-sekretna-podvodnica-169549", "text": "Русия отказа да предостави подробности за пожара, който уби в понеделник 14 души в подводница в Баренцово море, заявявайки, че информацията е \"държавна тайна\", съобщи Би Би Си. Разкривайки инцидента във вторник, руското министерство на отбраната заяви, че мъжете са починали от вдишване на дим. Властите отказаха да посочат дали корабът е задвижван от ядрена енергия, което предизвиква опасения за евентуални изтичания на радиация. Дмитрий Песков, говорител на президента Владимир Путин, заяви, че подробностите за кораба са \"напълно класифицирани\", подчертава Би Би Си. \"В това няма нищо незаконно. Това напълно съответства на руския закон за държавните тайни\", каза той. От руското военно министерство заявиха, че корабът е изследователска подводница, която извършва измервания в руски води. Но руските независими медии съобщиха, че това е малка подводница с ядрена мощност от типа AS-12 Лошарик, по името на конче от съветско анимационно филмче. Американски официални представители съобщиха, че този тип подводници са предназначени да прекъсват подводните кабели. В момента корабът се намира в Североморск, където е основната база на северния флот на Русия в Баренцово море. Именно там е и била на котва и руската ядрена подводница \"Курск\", която потъна през 2000 г. и загинаха 118-ма моряци, отбелязва Би Би Си. По време на конферентен разговор с журналисти Песков заяви, че е \"абсолютно нормално\" да се пазят поверителни данни за кораба, като добави, че това е заради \"държавните интереси и държавната сигурност\". Песков отказа да отговаря на въпросите за името на кораба, мисията или дали корабът има ядрен реактор, казвайки на репортерите да питат министерството на отбраната, отбелязва Би Би Си. Президентът на Русия Владимир Путин бе информиран \"незабавно\" за инцидента, каза още Песков, цитиран от Би Би Си, добавяйки, че екипажът \"е действал героично, за да спаси кораба\". Путин изрази \"искрените си съболезнования\" на семействата на жертвите и каза, че седем капитани и двама служители, които са сред мъртвите, са били наградени с най-високото почетно звание - Герой на Руската федерация, пише Би Би Си. На въпрос дали руският президент ще се срещне с роднини на починалия екипаж, Песков заяви, че министърът на отбраната Сергей Шойгу е изпратен в Североморск. Той каза, че президентът се е върнал в Москва и е наредил разследване на смъртните случаи, подчертава Би Би Си. Според непотвърдени данни на руски медии най-малко петима членове на екипажа са оцелели и са били откарани в болница. През 2000 г. Путин беше силно критикуван за начина, по който се справя с последиците от катастрофата с подводницата Курск. Тогава медиите писаха, че той почива в черноморската си вила, докато семействата на жертвите се интересуваха от информация за роднините си, завършва Би Би Си.", "date": "2019.07.03", "title": "Русия засекрети данните за взрива с атомната подводница в Баренцово море (ОБНОВЕНА)"}
{"url": "https://www.monitor.bg:443/bg/a/view/policijata-v-rim-udari-jestoko-kalabrijskata-mafija-la-ndrangeta-169547", "text": "Полицията в Рим нанесе днес призори съкрушителен удар на настанилата се преди трийсетина години на територията на Вечния град калабрийска мафия „ла ндрангета“. В хода на масираната акция са били конфискувани в полза на държавата нейни 173 недвижими имота – апартаменти, вили, автосервизи, заведения за хранени и др. Според шефа на операцията – квестор Кармине Еспозито общата стойност на секвистираните имоти надхвърля 120 млн. евро.   Според медиите антимафиотите са ударили най-вече вихрещите се в Рим мощни кланове на „ла ндрангета“ - Морабито, Молика, Скрева, Лигато и Велона. Те са известни като организатори преди всичко на трафика на дрога от Централна и Южна Америка към Италия и нейната дистрибуция в големите градове на Апенините. Специално в Рим босовете на въпросните кланове са се занимавале основно с препирането на препечеленото от трафиците и легализиране на мафиотските делавери в почтени дейности. В повсеместната операция срещу ндрангетата призори са участвали 250 служители на силите на реда от десет полицейски управления както от Рим, така и от негови сателитни селища.", "date": "2019.07.03", "title": "Конфискуваха имоти за 120 млн. евро на калабрийската мафия „ла ндрангета“"}
{"url": "https://www.monitor.bg:443/bg/a/view/istorii-za-majka-i-najlonova-torbichka-169546", "text": "Седя на една пейка в парка и гледам детето, което уверено копае дупка в пясъчника с чужда жълта лопатка. Докато разсъждавам дали с това усърдие ще успее да стигне до Китай, така че да ми уреди няколко спокойни часа с чаша мента на терасата, чувам познат вик: „Мамоооооо, искам хот-дог“. Правя се на глуха и започвам да въртя глава във всички посоки на света. Детето обаче не се дава – цялото в пясък (и убедена съм с кучешки екстременти) тръгва уверено към мен с още по-силни писъци. „Искам хот-дог, мамооооо. Гладен съм. Умирам от глад. Нищо не съм ял“. Около мен започват да се завъртат десетки укорителни глави на други майки, които ме убиват с поглед – кучката, която е на път да остави клетото кюфтенце да пукне от глад на площадката. „Виж, сега, това не е вярно – цял ден искаш различни неща, които не дояждаш, и аз ги събирам в найлонови торбички“, започвам плах опит за саморазправа с хлапето и втори опит – за оправдание към майчинския съд. „Ето, виж колко торбички има тук, ела си вземи нещо от ВЕЧЕ купените неща“, продължавам малко по-уверено аз, сочейки към веществените доказателства до мен, които от жегата започват леко да се стичат на пейката. „Не! Не! Не! Искам хот-дог. Тази храна е стара“, отсича обаче хитро малкото говедо и погледите на майките вече стават на ками. Усещайки, че всеки един момент ще трябва да се обяснявам пред социалните, БХК и арменския поп защо храня наследника си с някакви боклуци, събрани едва ли не от кофите за боклук, клякам пред исканията на малкия терорист. „Оффф, ето ти 3 лв. Вземи си хот-дог, но този път го изяж ЦЕЛИЯ!“, опитвам се да внеса малко финес и гордост в очевидното ми поражение аз. Докато хлапето гордо се отдалечава с парите в посока лелеяната храна, се замислям за несправедливата си съдба. Откакто съм се сдобила с дете, автоматично се превърнах в повелителката на найлоновите торбички. Те са навсякъде около мен – в колата ми, в детската количка, в гардероба, в дамската ми чанта (до един от години неизползван биберон). Даже имам чувството, че напук на всякакви биологични правила – те се размножават и в някакъв момент ще залеят света, който ще стане много по-шарен и доста по-найлонов от сега. Най-ужасната част от всички торбички пък са тези, в които се влачат остатъците от различни ресторанти, кръчми, паркови колички за лакомства и т.н. Сещате се, нали? Тръгнеш с яка рокля, малка дамска чанта и хлапе под мишница и 6 часа по-късно се прибираш вкъщи като разносвач на храна по домовете. Отваряш дисагите и започваш да разсъждаваш върху съдържанието им – нагризани пържени картофи, полу-разтопена вафла, малки кюфтенца, ХОТ-ДОГЪТ... И всичко това превърнало се в нещо единно, което заплашва всеки един момент да си вземе шапката, да те цуне по челото и да избяга нанякъде. Ама не бяга, мамка му. Стои си там и от теб се очаква да вземеш нещата в свои ръце. Въздъхваш тъжно, плюеш на 3-дневните опити за диета и вземаш вилицата. А след това още по-тъжно, като сапьор, бръкваш в хомогенната смес от остатъци и започваш, мижейки, да гризеш. Почти като онзи виц за дебеланката, дето отишла на лекар, за да й помогне да отслабне, а диетологът я пита: „Мамоооооо, не мога повече“, чува се в този момент гласът на хлапето, което тича към мен и носи поредния нагризан и зарязан като старо гадже хот-дог. „Моля те, прибери го за вкъщи!“, отсича малкият. „Аааа, не! Аз това няма да го дояждам“, заявявам авторитетно аз, но само 2 минути по-късно, закуската е мушната в поредната найлонова торбичка, която вечерта ще се окаже у дома. Можеше и да е по-зле, все пак още не съм почнала да дояждам смески, нали? Айде, пазете се в тия жеги и ме чакайте отново тук следващата сряда! Кураж, майки!", "date": "2019.07.03", "title": "Истории за майка и найлонова торбичка"}
{"url": "https://www.monitor.bg:443/bg/a/view/sled-sreshta-mejdu-gerb-i-patrioti-subsidijata-ostava-1-lev-169530", "text": "След седмица забавяне, ГЕРБ и патриоти проведоха среща за размера на държавната субсидия в НС. След консултациите стана ясно, че субсидията ще остане 1 лев, както бе гласувано на първо четене в пленарна зала, а след това и на второ в бюджетна комисия. Докладът на комисията е на финала и се очаква поправките в закона за бюджета, където бе заложено свиването на парите за партиите от 11 на 1 лев, да минат през зала до края на тази или най-късно началото на другата седмица. На брифинга  в кулоарите на НС обаче излязоха само Даниела Дариткова , която оглавява групата на ГЕРБ и Волен Сидеров, който пък говори в качеството си на лидер на \"Атака\". Оказва се, че останалите коалиционни партньори от НФСБ и ВМРО не са доволни от разговорите. Дариктова обясни, че ГЕРБ остава на позицията си и подкрепя предложението на МС за субсидия от 1 лев, а с коалиционните партньори пък поели ангажимент да продължат разговорите как би могъл да бъде ревизиран законът за политическите партии, тъй като патриотите искат по-рационален начин на финансиране. Волен Сидеров пък заяви, че не бива да се прави крачка назад и да се търсят други варианти за размера на субсидиите, защото това означавало да се бяга от отговорност. По-важният въпрос за него е как да се върне доверието към политиците. На свой Валери Симеонов недоволства, защото на коалиционния съвет в МС при премиера са се договорили за широки консултации и за паралелни поправки в закона за партиите, а сега това не се случвало. Той обвини ГЕРБ, че са си обърнали мнението на 180 градуса. \"С ГЕРБ се споразумяхме законът за бюджета за субсидиите да се гледа със закона за политическите партии - ако някой се отмята, да си носи отговорността\",коментира Симеонов. Той увери, че те също са за намаляване на субсидиите.  На това, което сме се договорили на политическия съвет или това, което се изнася от парламентарното ръководство на партията. Просто ще трябва да се уточнят, да получим един категоричен отговор на коя позиция са, защото става въпрос за две противоположни позиции, и тогава ще ви дам отговори“, допълни още лидерът на НФСБ и поиска категорична позиция от герберите. Според него не трябва да се ликвидира многопартийната система и няма смисъл от консултациите с другите партии след смяната на позиция на ГЕРБ.  „Като поканим другите партии какво да им кажем: Ние миналата седмица ви призовахме да коментираме, уточняване и намираме механизъм за финансиране на партиите. А днес да ги съберем и да им кажем: Няма да стане това нещо, ще гласуваме 1 лев. \", аргументира се той. Попитан дали може да се обърне резултатът в пленарна зала, Симеонов поясни, че при този брой депутати в различните партийни групи не вижда как това би могло да се случи. ВМРО пък още не са решили как ще гласуват на второ четене в пленарна зала. Тепърва обаче ще се водят разговори и ще има предложения от политическите партии за финансирането на политическата система, за Въпреки това той изрази надежда до края на месеца да конкретни предложения по какъв начин да бъде решен проблемът с подпомагането на политическите партии. ВМРО са против това партиите да бъдат зависими от бизнеса в България или от чужди фактори извън държавата. \"Така че има хиляди варианти, по които може да се подпомагат партиите. Не е казано, че трябва да става изцяло финансово. Няма за момента точни виждания на всички политически партии по какъв начин да се случи\", допълни още Ангелов. БСП пък заявиха, че тях никой все още не ги е канил на консултации и те са против 1 лев субсидия за партиите. Преди няколко дни стана ясно, че те са склонни на около 6 лева.  ", "date": "2019.07.03", "title": "След среща между ГЕРБ и патриоти: Субсидията остава 1 лев"}
{"url": "https://www.monitor.bg:443/bg/a/view/dvama-pazardjiklii-tochili-obezshtetenija-za-bezrabotica-s-falshivi-dogovori-169527", "text": "Двама мъже от Пазарджик са точили пари от държавния бюджет чрез фиктивни договори, въз основа на които неправомерно получавали обезщетения за временна нетрудоспособност или безработица. По смисъла на Наказателния кодекс това е престъпление и двамата пазарджиклии - В.К., на 36 г. и 47-годишният Й.П., са били задържани. Разследването е проведено от служители от сектор „Противодействие на икономическата престъпност“ при Областната дирекция на МВР в Пазарджик под наблюдението на прокурор от Окръжната прокуратура. Екипи от сектора са извършили претърсвания в къща, апартамент и офис, обитавани и ползвани от двамата пазарджиклии. Дуото осъществявало престъпна дейност, която се изразявала в подаване на справки-декларации от името на различни търговски дружества. С тях се обявявали за осигурени лица, с които обаче фирмите нямали реално сключени трудови или граждански договори. По този начин се давала възможност за неправомерно ползване на възможност за получаване на обезщетения за временна нетрудоспособност или безработица. Така се ощетявал държавният бюджет, предвиден за общественото осигуряване. По време на процесуалните действия от жилищата и помещението ползвано за офис са иззети множество осигурителни и трудови книжки, декларации и компютърни конфигурации. По случая се води досъдебно производство за престъпление по чл.256 от Наказателния кодекс. Работата по документиране на престъпната дейност на двамата продължава под ръководството на наблюдаващ прокурор от Окръжната прокуратура в Пазарджик.    ", "date": "2019.07.03", "title": "Двама пазарджиклии точили обезщетения за безработица с фалшиви договори"}
{"url": "https://www.monitor.bg:443/bg/a/view/na-izslushvaneto-za-shef-na-bnt-nikola-todorov-izmestva-po-sveta-i-u-nas-s-chas-po-rano-169535", "text": "„По света и у нас“ трябва да започва в 19 ч., вместо както досега – в 20 ч., за да влезе в пряка конкуренция с новинарските емисии на големите частни телевизии bTV и Нова тв. Зад тази теза застана Никола Тодоров в рамките на изслушването му пред СЕМ за поста генерален директор на БНТ. гласи част от обосновката на Тодоров относно емисията на Българската национална телевизия. Той призна, че когато е подал документите си за генерален директор на медията е развил концепция за „развитието“ на БНТ. Сега обаче той се концентрира върху нейното спасяване. „От момента, в който подадох документите си сумата на задълженията на БНТ се покачи неимуверно. В края на месец май бяха обявени задължения в размер на 18 милиона лева. Сега се говори за 44 милиона, а в някои медии циркулира и числото 60 милиона лева“, обясни той пред членовете на Съвета за електронни медии. Предвид нестабилното финансово състояние на телевизията, той предвижда „затваряне на БНТ отвътре“. По думите му, телевизията е способна сама да произвежда собствената си програма, като външните продукции следва да се създават на конкурентен принцип с вътрешните вместо да се използват като средство за изтичане на средства. „Само един продуцент за три предавания взима 700 хиляди лева месечно“, отбеляза той. В концепцията му влиза още правенето на телевизионен театър. „Всяка година от програмата на театрите пада по поне една постановка, която може да бъде заснета и излъчвана по телевизията, а защо не и със субтитри да излиза навън“, каза Тодоров. Относно финансирането на БНТ, той не отбеляза нужда от промяна на модела, като подчерта, че ще настоява за промяна в закона, според която СЕМ да има достъп до търговските договори на обществената телевизия.", "date": "2019.07.03", "title": "На изслушването за шеф на БНТ: Никола Тодоров измества „По света и у нас“ с час по-рано"}
{"url": "https://www.monitor.bg:443/bg/a/view/sergej-rebrov-ne-se-zanimavame-s-ludogorec-169548", "text": "Треньорът на „Ференцварош“ Сергей Ребров коментира в типичния си стил предстоящия сблъсък от първия предварителен кръг на Шампионската лига срещу „Лудогорец“. Двата тима се изправят един срещу друг следващата сряда, 10 юли, от 21 ч. на стадион „Групама“ в Будапеща, а руснакът заяви, че въобще не мисли за съперника. „Трябва ли да се занимаваме с „Лудогорец“? Нашата игра е важна“, коментира лаконично Ребров българския шампион. Финансовият благодетел на „Ференцварош“ - Габор Кубатов, също коментира предстоящия сблъсък с „орлите“, като не скри, че таи надежди да види своя клуб в груповата фаза на най-силния клубен турнир. Кубатов разкри също така и бюджета на клуба, който възлиза на 15 млн. евро. „На нас ни липсва участие в групите на Шампионската лига или на Лига Европа. Така ще имаме много по-големи приходи и ще бъдем по-добри. В момента бюджетът ни е 5 млрд. форинта (б.а. - около 15 млн. евро). А трябва да бъде около 8-10 млрд. форинта. Не знам какъв е бюджетът на „Лудогорец“, но стойността на техните играчи е повече от два пъти по-голяма от тази на нашия отбор“, коментира депутатът. Капитанът на „Лудогорец“ Светослав Дяков пък призна, че мачовете с унгарците ще са много тежки. „Ако ги отстраним ще е много по-лесно за нас. Те са нашият препъникамък в момента“, коментира Дяков.", "date": "2019.07.03", "title": "Сергей Ребров: Не се занимаваме с „Лудогорец“ "}
{"url": "https://www.monitor.bg:443/bg/a/view/slavena-vytova-jurira-v-bylgarija-tyrsi-talant-169528", "text": "Мис България 2006 Славена Вътова се присъединява към журито на шестия сезон на шоуто „България търси талант”. \"Много съм развълнувана, защото Защото знаем, че ни предстои да се срещнем с хора, които имат разнородни таланти, пъстра палитра от дарби”, сподели пред bTV тя. Чаровната брюнетка няма търпение да се срещне с хора, които имат нов прочит на технологиите и нестандартни хобита. Тя е категорична, че няма да бъде най-строгият член на журито, а ще се стреми да открива красотата във всеки един талант. и да бъде развито като талант. С около три презентации на сцена човек може да спечели голямата награда от 50 000 лв.”, допълни Вътова. Припомняме, че другият ясен член на журито на „България търси талант“ е Ицо Хазарта. В ролята на водещи ще влязат Сашо Кадиев и Даниел Петканов, по-известен на редовия зрител като Лудия репортер.", "date": "2019.07.03", "title": "Славена Вътова  журира в „България търси талант“"}
{"url": "https://www.monitor.bg:443/bg/a/view/njama-izbran-za-predsedatel-na-ep-na-pyrvoto-glasuvane-169529", "text": "Европейският парламент избра с 345 гласа Давид Сасоли (социалисти, Италия) за председател на институцията за две години и половина. В гласуването бяха подадени 667 действителни гласа. Сасоли бе избран при второто гласуване, след като водеше в първия кръг. От 2009 г. Сасоли е евродепутат, а преди това е имал дълга кариера на журналист в италиански вестници, информационни агенции и телевизии. В последните пет години той бе един от 14-те заместник-председатели на ЕП. За втори пореден мандат ЕП ще бъде ръководен от бивш италиански телевизионен водещ, какъвто бе и досегашният председател на институцията Антонио Таяни. Сасоли ще е на поста за 2,5 години.  В първите си думи Сасоли заяви, че ЕП има нужда от ново мислене, мъдрост и смелост, за да се върне ЕС към духа на основателите на Общността. „На плещите ни лежи голяма отговорност, трябва да възобновим процеса на сближаване, да отчитаме нуждите на гражданите. Постигнахме добър резултат, макар да искахме още повече“, добави той.  Сасоли говори за отношението към различните вероизповедания, опазването на природата, правата на сексуалните малцинства, общите свободи. Той призова да се отговори на младежите, които настояват за по-добра защита на околната среда, както и за преодоляване на различията и борба с национализма. Във вторник вечерта като евентуален кандидат за поста бе спряган председателят на Партията на европейските социалисти (ПЕС) Сергей Станишев, за когото премиерът Бойко Борисов заяви, че евродепутатите от ГЕРБ щяха да подкрепят. Часове по-рано, във вторник вечерта председателят на Европейския съвет Доналд Туск съобщи, че е постигната договореност по разпределението на висшите длъжности в ЕС. Предлага се германският министър на отбраната Урсула фон дер Лайен (Европейска народна партия, ЕНП) да бъде председател на Европейската комисия. Това предложение подлежи на утвърждаване от Европейския парламент с мнозинство от 376 гласа. Европейският съвет назначава за свой следващ председател и ръководител на еврогрупата служебния премиер на Белгия Шарл Мишел (либерали) за срок от две години и половина, с възможност за втори мандат.  Предвижда се върховен представител на ЕС по външната политика и сигурността да бъде испанският външен министър Жозеп Борел (социалисти), ако бъде потвърден от новия председател на ЕК. Предвижда се ръководителят на Международния валутен фонд Кристин Лагард да поеме председателството на Европейската централна банка (ЕЦБ) за един-единствен мандат от осем години. Последното решение подлежи на повторно потвърждение от европейските държавни и правителствени ръководители след съгласуване с ЕП и ЕЦБ. Туск добави, че за първи заместник-председатели на ЕК се предлагат неуспелите водещи кандидати за ръководител на комисията Маргрете Вестагер и Франс Тимерманс. Той отбеляза, че при гласуването Германия се е въздържала от подкрепа за Фон дер Лайен (което се възприема като глас \"против\"), макар германският канцлер Ангела Меркел да е била \"за\" в лично качество. Постигнатото разпределение е между двама мъже и две жени. Ако бъде утвърдена от ЕП, Фон дер Лайен ще бъде първата жена председател на ЕК, уточни Туск.  Премиерът Бойко Борисов определи своя белгийски колега Шарл Мишел, назначен за нов председател на Европейския съвет, като много добър приятел на България. С предложената за председател на ЕК Урсула фон дер Лайен той уточни, че се познават добре. Борисов определи предложената за председател на Европейската централна банка Кристин Лагард като негов приятел, с когото се познават много добре. Убеден съм, че подобен професионалист ще ни бъде важен по пътя за еврозоната, посочи министър-председателят.", "date": "2019.07.03", "title": "Италианец е новият председател на европраламента (ОБЗОР)"}
{"url": "https://www.monitor.bg:443/bg/a/view/stachka-blokira-turistite-v-gyrcija-ne-rabotjat-feribotite-169531", "text": "Стачката на моряците прекъсна морския транспорт в Гърция. На котва остават фериботи и товарни кораби. Моряците стачкуват за увеличение на заплатите и екипажите на корабите. От туристическия сектор приканват стачкуващите да прекратят протестите, за да обслужат туристите. По пристанищата много хора също чакат с надежда, че би могло да се прекратят стачните действия още преди края на обявената стачка, която приключва тази нощ. По островите хиляди туристи удължиха почивката си с ден и се опитват да намерят място в първите фериботи, други търсят билети за самолетните полети. За туристите с автомобили и каравани е много трудно да си осигурят места във фериботите дори за следващите дни. Моряците не отстъпват и настояват за подписване на колективни трудови договори. Синдикатите заплашват с нова стачка през туристическия сезон. Заради стачката на моряците в Гърция Министерството на външните работи отправи препоръки към българските граждани. Те трябва да се информират за ситуацията и да обмислят варианти за транспорт извън морския и фериботите, препоръчват от външно министерство. При необходимост може да бъде потърсена помощ на следните номера: +30 210 67 48 107 и +30 693 70 96 220.", "date": "2019.07.03", "title": "Стачка блокира туристите в Гърция, не работят фериботите"}
{"url": "https://www.monitor.bg:443/bg/a/view/bashta-hvyrli-deteto-si-ot-most-to-zagina-169532", "text": "Баща хвърли детето си от мост в Габрово и заплаши да се самоубие. Детето е мъртво, но родителят така и не изпълнил заканата си и дори не е направил опит да сложи край на живота си. Новината за жестокото престъпление е потвърдена от директора на ОДМВР – Габрово, старши комисар Борислав Муеров. Вчера сутринта около 6,30 часа на спешния телефон бил получен сигнал от мъж, който казал, че се намира на мост, от който се готви да се хвърли с петгодишното си момче. Мостът се намира на изхода на Габрово, след района на промишената зона, в посока към Велико Търново. След получаване на сигнала към мястото веднага са изпратени екипи на полицията, пожарната и спешна помощ. Когато пристигнали те установили, че сигналът не е фалшив. Родителят в продължение на повече от три часа е убеждаван да слезе от моста, да остави детето и да се предаде. За да бъде убеден са използвани и специалисти от Института по психология на МВР в Плевен. Към 9,30 часа той внезапно хвърлил детето от моста, но не изпълнил втората част от заканата си и не скочил след него. Бащата незабавно е арестуван, а тялото на мъртвото дете е извадено от водите на река Янтра. Заради водещото се разследване, от полицията вчера не пожелаха да дадат информация дали жестокото престъпление е извършено под влияние на алкохол, наркотици или др. упойващи вещества и каква може да е причината за него. Работата по случая продължава под ръководството на Окръжна прокуратура - Габрово. Новината за жестокото убийство на малкото дете предизвика истинска буря от емоции в социалните мрежи. От познати на семейството стана ясно, че бащата се казва Дилян, майката Поля, а детето Дариел. Преди десетина дни съпругата е напуснала дома си, била е обявена от мъжа си за изчезнала и е издирвана с разлепени из града плакати. Вчера след трагедията, тя е намерена жива и здрава. Според познати на семейството именно бягството на съпругата е отключило гнева на Дилян и той решил да я накаже, като убие сина им. С майката вчера през целия ден работиха психолози, които да и помогнат да превъзмогне страшната болка от загубеното по този ужасен начин дете. Познати на семейството коментират, че отношението на убиеца към съпругата и детето било лошо. Мъжът редовно упражнявал физически тормоз над детето и съпругата и именно това била и причината тя да избяга. „Трябваше отдавна да им се вземе детето. Той го биеше още, когато се учеше да ходи, защото не можеше да седи хубаво по ескалаторите в МОЛ-а”, твърди Камелия Григорова. „Аз бях свидетел как го удари с юмрук, защото като слязоа от колата то мина от предната, а не от задната страна”, споделя познат на семейството. Красимира Иванова пък разказва, че от три години в семейството имало сериозни проблеми. „Лично съм ила свидетелка как тригодишно детето го оставяха само по детските площадки. Майката беше зверски пребита от бащата и затова избяга. Майките по площадките виждаха. В градината знаеха. Но всички си затваряха очите. Чужд проблем, жалко за Дарил.” Хората от св. Русевци, където живее семейството на Дилян и Поля, споделят, че мъжът нещо „май не го слушала главата много”. Съседи от блока в кв. Русевци разказват, че мъжът се представял за полицай и охранител и бил налепил целия си гараж с лепенки като охраняван обект. Имал още няколко стари коли, които паркирал на открито. Преди време ударил шамар на възрастна жена, разхождаща кучето си и обвинил животното, че иска да ухапе детето му. Това са разкази на хора, представящи се за познати и съседи на убиеца.Колко от тях са истина обаче, не е ясно. Часове след убийството, се появи даже информация, че мъжът е криминално проявен и е съден и лежал в затвора за наркотици и кражби. Това обаче вчера също не беше потвърден официално от прокуратурата и полицията. За самото дете всички познати са единодушни, че е ангелче. „Беше толкова игриво и усмихнато. Как му даде сърце на този ужасен изрод да посегне на живота му. Смърт за него. Да ни го дадат на нас, ние да го съдим”, гневяха се хората от Града на хумора. Вчера до 16,00 ч. от окръжната прокуратура в Габрово не бяха повдигнали обвинение на задържания баща убиец. Говорителят на обвинението, прокурор Людмила Рачева обясни, че към този етап заради водещото се разследване не могат да дадат никаква информация по случая. Една от възможните причини да няма повдигнато обвинение са резултатите от психиатричната експертиза, която трябва да установи дали бащата убиец е вменяем и дали може да бъде разследван и да носи наказателна отговорност за извършеното от него умишлено тежко криминално престъпление. Ако психитарите се произнесат, че той е вменяем и че може да разбира и осъзнава значението на това, което прави, вероятно веднага ще му бъде повдигнато обвинение за предумишлено убийство. Междувременно в интернет група габровци предлагат отново да започнат граждански протести с искане за връщане на смъртното наказание в българското правораздаване и първият човек, на когото то да се приложи, да бъде техният съгражданин Дилян.", "date": "2019.07.03", "title": "Баща хвърли детето си от мост, то загина (ОБЗОР)"}
{"url": "https://www.monitor.bg:443/bg/a/view/brad-pit-predpochitam-da-sym-zad-kamerata-169533", "text": "Холивудският ас Брад Пит вече предпочита да стои от другата страна на камерата. Той заяви, че иска да предаде щафетата на по-младите таланти и затова все по-рядко се снима във филми. \"Предпочитам да съм зад камерата като продуцент. Това доста ми харесва. Не че няма значими роли на по-възрастни. Просто чувствам, че самата игра е такава. Всичко става естествено. Като естествен подбор\", заяви пред австралийското издание на сп. GQ звездата от \"Троя\". Припомняме, че 55-годишният актьор притежава компанията Plan B Entertainment и е продуцент на ленти като \"Лунна светлина\", \"Окча\", \"Селма\", \"12 години в робство\", \"Кешбол\", \"Дървото на живота\" и \"Яж, моли се и обичай\".", "date": "2019.07.03", "title": "Брад Пит: Предпочитам да съм зад камерата"}
{"url": "https://www.monitor.bg:443/bg/a/view/bylgarija-s-naj-malka-kontrabanda-na-cigari-169526", "text": "Само 3,8 на сто е нивото на контрабандните цигари у нас през първото тримесечие на годината и така България вече е с най-нисък дял на пазара на незаконните тютюневи изделия от страните в ЕС. Това сочат резултатите на проучването на база празни кутии. В представянето взеха участие премиерът Бойко Борисов, вътрешният министър Младен Маринов, главният прокурор Сотир Цацаров. Премиерът Борисов коментира, че това е един от резултатите на изсветляване на икономиката, \"Знаем, че при най-малката нестабилност на държавата се увеличава контрабандата. Нямат респект и страх, че има някой, който да ги залови и задържи. Фалитът на КТБ и политическата нестабилност през 2014 г. доведоха до понижаване на индекса на светлата икономика през същата година“, уточни той и припомни за заловените от началото на годината от полицията 11,5 т нарязан тютюн. „Всяка сряда, когато се събираме с главния прокурор и всички служби и митниците и НАП, първото нещо, което се докладва колко незаконни цигари и нарязан тютюн са задържани. За миналата година са заловени 110 т канабис“, допълни той. Борисов отбеляза и помощта, която има от неправителствени организации и за намаляване на контрабандата на горива. По думите, правителството по този проблем е предприело много мерки, но там трябва също обективен подход, както проучването правено на всеки 3 месеца за цигарите. Според него постигането на дял от само 3,8% на незаконните цигари, поставя въпроса - до кога ще може да се поддържа такова темпо на намаляване. „Това коства много усилия на всички служби. Тези резултати са и на главния прокурор и в негово лице на прокуратурата“, каза още премиерът. За пример за волята на правителството той посочи и намаляването на сивата икономика, отчетено в началото на седмицата от Асоциацията на индустриалния капитал в България (АИКБ). „Те подчертават усилията и увеличаването на събираемостта на акцизи и ДДС. НАП през 2018 г. направи проверки на касовите наличности на фирмите и в резултат те намаляха с 5 милиарда“, поясни Борисов. Проучването на база на празните кутии от цигари показва, че от вътрешността на страната с най-голям дял от 9,3% незаконен тютюн е Велико Търново. Следва Хасково - със 7,3%, Благоевград - 6,7%, Варна - 6,2 на сто, Плевен - 6%, Видин 5,3%. В столицата делът е 2,2%. В периферията безспорен лидер остават Свиленград - с 29% и Димитровград - с 13%. За Свиленград се предполага, че прекаленото голямата цифра идва от идващите там турски граждани да играят комар, които си носят по 2-3 кутии цигари. Отделно от другата страна на границата има безмитни магазини, откъдето също хората пазаруват. Според премиера Борисов, стабилността у нас, която е фактор за свиване на контрабандата, се дължи и на липсата на миграционен натискс. „Неслучайно сме за пример в борбата срещу незаконния трафик на хора в Европа. България най-добре се справи с трафикантите и организаторите на мрежите за трафик на хора. Самите емигранти са жертви. Те плащат някои да ги загара на по-добро място. Тежко е, когато в родния ти край падат ракети. Не можем да виним тези хора. В същото време срещу тези, които се възползват от тяхното нещастие, МВР и прокуратурата направиха много акции. От началото на годината са задържани 80 трафиканти. 30 от тях вече са с влезли в сила присъди. Неслучайно директорът на ОЛАФ бе тука и На базата от видяното от него в нашия център за борба с контрабандата, той даде идеята да се направи европейски митнически съюз за борба с контрабандата, за да може да се проследяват процесите, включително и с контролирани доставки, но вече под егидата на ОЛАФ. Неслучайно, първият вицепрезидент на ЕК Тимерманс, завчера ни поздрави за борбата с корупцията и контрабандата. Според премиера, сега има съчетание на интересите на всички - повече пари да отиват в хазната и да се даде максимална възможност на бизнеса да работи на светло, да си плаща данъците. Борисов съобщи още, че продължава работата за намаляване на контрабандата при алкохола и горивата. „Много сериозно работим и по захарните изделия и, разбира се, по ТЕЛК-овете. Не случайно го казвам, защото виждате какви безобразия се правят там. Нещо, което много ме тревожи е и сутринта съм го наредил за проверки и вземане на мерки, са болничните. Миналата година са били 2 млн. болничните, а сега над 3,5 милиона. Това е страхотен бич и за работодателите. Някой си пълни джобчетата с раздаване на болнични листове. Знаете, че първите дни се плащат от бизнеса, а после от държавата почва да плаща. Това са милион и половина повече, което няма как да е истина. В същото време се отчита, че големи групи от хора, и през това време им текат заплати и те не могат да бъдат заместени. Предупреждавам, че никак не ми е приятно да арестуваме доктори или медицински лица, защото всеки от нас ги уважава. Трябва да спрат тази практика, защото много сериозно сме заели и с нея. Има много искания за повишаване на доходи и заплати, за това всеки лев е важен да влезе в бюджета, за да може да отиде при хората“, каза още Борисов.", "date": "2019.07.03", "title": "България с най-малка контрабанда на цигари в ЕС (ОБНОВЕНА)"}
{"url": "https://www.monitor.bg:443/bg/a/view/70-godishen-postrada-pri-voden-incident-na-ujnija-plaj-vyv-varna-169536", "text": "Мъж на възраст над 70 години бе откаран в болница днес преди обед, след като претърпя воден инцидент на Южния плаж във Варна, съобщиха от ДКЦ „Света Клементина“, чиийто екипи осигуряват медицинското обслужване на варненските плажове през лятото. Жертвата е от Плевен и въпреки вдигнатия забранителен червен флаг, поставен на спасителния пост, влязъл във водата да се изкъпе. На излизане от морето му прилошало и колабирал. Тъй като днес вълнението е около 2-3 бала, една вълна го е завъртяла и жертвата се нагълтала с вода и пясък. Спасители веднага го извадили на сушата, а медициите на плажа му оказали първа помощ. Пострадалият бил контактен, но с много ниско кръвно. Подаден му е кислород и след като е стабилизиран, е качен в линейка и откаран в Университетската болница „Света Марина“. Медици и спасители предупреждават възрастните и хора с хронични заболявания да избягват плажовете в най-горешите дни през юли и август.", "date": "2019.07.03", "title": "70-годишен пострада при инцидент на Южния плаж във Варна"}
{"url": "https://www.monitor.bg:443/bg/a/view/v-belica-pojar-izpepeli-kyshta-obor-i-plevnja-na-mlado-semejstvo-169534", "text": "Безмилостен пожар изпепели къщата, обора и плевнята на младото семейство Фатиме Весалова и Ахмед Талип вчера следобед в Белица. Огънят е унищожил покрива и цялата покъщнина на семейството, черна и бяла техника. Изгоряли са им и всички дрехи. От къщата зловещо стърчат само овъглени стени, а плевнята и оборът са пепелище. Четири агнета и всички бали с фураж са изгорели. За късмет Фатиме, Ахмед и 10-годишното им дете са успели да се отдалечат навреме от огнения ад и не са пострадали. Сигналът е получен около 17.45 часа и 3 пожарни коли от Разлог и Якоруда веднага са се отзовали, като в продължение на часове са се борили с огнената стихия. За нещастие огънят е унищожил всичко, което семейството е успяло да създаде със своето трудолюбие. Тепърва ще се установява стойността на нанесените щети. Семейството е настанено в една от двете стаи в малката къща на бащата на Фатиме. Причините за възникналия опустошителен пожар все още са неизвестни и се изясняват. Цяла Белица е потресена от нещастието, сполетяло младото семейство. Мая Падарева, секретар на читалището в Белица съвместно с общината обявиха банкова сметка за набиране на средства за възстановяване на големите щети на пострадалото семейство, което остана без дом. В зов за помощ, който се разпространява в социалните мрежи, се приканват не само жителите на Община Белица, но и хора от цялата страна да се отзоват с парични и други средства - къщен инвентар, доброволен труд и др. за възстановяване на изгорялата до основи къща на семейство Фатиме Мустафа Весалова и Ахмед Усаин Талип от град Белица. Средствата могат да бъдат преведени на личната банкова сметка на Фатиме Весалова: IBAN BG06STSA93000008736675 BIC STSABGSF Банка ДСК – клон Белица Титуляр: Фатиме Мустафа Весалова Всеки, който направи паричен превод на посочената банкова сметка да запише – ДАРЕНИЕ, за да се избегне такса. „Само за 1 час след обявяване на сметката бяха събрани над 1000 лева,“ каза Мая Падарева. Белица е малък град и всички се познаваме. Знаем колко трудолюбиво, но бедно семейство са Фатиме и Ахмед. Нека проявим своето милосърдие и да помогнем на изпадналите в беда наши съграждани, се казва в призива за помощ. В читалище „Георги Тодоров 1885“ гр. Белица е организиран и списък на дарителите. Всеки, който желае да дари по-малка парична сума, ще бъде записан с внесената от лицето сума и подпис. Списъкът с набраните парични средства ще бъде представен на семейството.", "date": "2019.07.03", "title": "В Белица пожар изпепели къща, обор и плевня на младо семейство"}
{"url": "https://www.monitor.bg:443/bg/a/view/kobrata-kumuva-kraj-moreto-169521", "text": "Звездата ни в профибокса Кубрат Пулев и фолкдивата Андреа кумуваха на приятели в заведение на плажа „Делфин”, пише Lupa.bg. На морското сватбено парти на Светослав и Николета Миленови присъства и братът на Кобрата – Тервел Пулев. Кумовете, очаквано, се превърнаха в гвоздея на забавлението. Според запознати Кобрата се съгласил да венчае двойката, защото младоженецът Светослав е негов приятел от детинство. Сватбата умишлено е била избрана на 1 юли, за да може да стартира с посрещането на изгрева навръх Джулай морнинг. Така Кобрата събра добро настроение преди изслушването на 22 юли пред Атлетическата комисия на щата Калифорния, когато трябва да се прецени дали е усвоил успешно курса по превенция на сексуалното насилие. Той беше обвинен в такова от репортерката Джени Суши, която разцелува след победата си над Богдан Дину.", "date": "2019.07.03", "title": "Кобрата кумува край морето"}
{"url": "https://www.monitor.bg:443/bg/a/view/georgi-mihajlov-gotov-da-se-otkaje-ot-imuniteta-si-169519", "text": "Социалистът Георги Михайлов смята да се откаже от имунитета си. Това заяви самият той в кулоарите на Народното събрание. Само преди ден  главният прокурор Сотир Цацаров повторно поиска снемане на депутатската му защита. Сега Михайлова коментара, че вече е получил документите и мотивите, за да се запознае с тях и да изгради защитната си теза.  Той бе категоричен, че не е нарушил закона като директор на болница. Относно твърденияра, че не декларирал 44 000 и не е платил данъците за тях, Михайлов обясни, че от години плаща данъци, от 7 години е регистриран по ДДС и даде да се разбере, че не се притеснява от проверките. По думите му твърденията за неплатени данъци е на прокуратурата, но по време на следствието ще стане ясно дали наистина е така.  Преди ден стана Михайлов ще бъде разследван и за данъчно престъпление, след като финансова инспекция на СБАЛХЗ ЕАД е показала, че много търговски дружества са доставяли значителен обем от медикаменти, въпреки че е налице презапасяване с лекарства. През ноември 2018 г. главният прокур Сотир Цацаров поиска снемане на имунитета на депутата от БСП Георги Михайлов заради безстопанственост и сключване на неизгодни сделки в местното му на изпълнителен директор на СБАЛХЗ ЕАД. След като самият Михайлов доброволно се съгласи имунитетът му да бъде отнет, започнаха действия по събирането на доказателства, но се е стигнало до искане за разкриване на данъчноосигурителна информация, както и на банкова тайна. В хора на разследването се установява и друго престъпление на народния представител - получаване на финансови средства от търговско дружество. За 2016 година депутатът не е декларирал 44 000 лева, които е получил като лихви от дружеството, на което през 2013 г. е предоставил заем в размер на 200 000 евро.", "date": "2019.07.03", "title": "Георги Михайлов готов сам да се откаже от имунитета си (ОБНОВЕНА) "}
{"url": "https://www.monitor.bg:443/bg/a/view/plamnalijat-avtobus-s-deca-minal-tehnicheski-pregled-predi-pytuvaneto-169520", "text": "Пламналият вчера автобус, който е превозвал деца от Слънчев бряг до Крумовград, е минал технически преглед преди пътуването. Това заяви пред bTV зам.-кметът на Крумовград Неждие Акиф, чието дете също е било сред пътуващите ученици. Шофьорът, който е и едноличен собственик на фирмата, обясни, че възпламеняването се получило, след като двигателят на автобуса блокирал. Към момента децата вече са се прибрали и сред тях няма пострадали. В автобуса са пътували общи 31 деца. Придружителите им обаче разказват, че те не са изпаднали в паника, когато е настъпил пожарът. Няма пострадали, децата са изведени навреме от автобуса. \"Нямаше паника сред децата, бързо се изнесоха. Спря се много бързо, реагирахме, изкарахме децата навън и всичко завърши благополучно\", разказа Йорданка Мамирева, ръководител на танцовата група \"Пъстра китка\" към училище \"Васил Левски\" в Крумовград. След инцидента на помощ се притекли линейка и пожарна, които са осигурили вода на децата. Това е третият инцидент с автобус, превозващ деца, в последните дни. В понеделник още един автобус с деца катастрофира на АМ \"Тракия\". Автобусът превозваше 57 деца от София към Китен. Малко по-късно през същия ден при друга катастрофа с автобус с деца загина шофьор на лек автомобил. Инцидентът стана в района на Тетевен.", "date": "2019.07.03", "title": "Пламналият автобус с деца минал технически преглед преди пътуването"}
{"url": "https://www.monitor.bg:443/bg/a/view/ns-prie-na-pyrvo-chetene-globite-za-zlo-kuche-169522", "text": "Депутатите завишиха глобите за зло куче. Това стана с промени в  Закона за ветеринарномедицинската дейност, който беше одобрен на първо четене със 150 гласа \"за\" без против и 5 \"въздържал се\". Поправиките бяха внесени преди около 2 седмици от депутата от ГЕРБ Десислава Атанасова след серия инциденти на ухапани деца и възарстни от кучета в страната.  В тях се предвижда глобите да скочот десетократно - от 100 лв. на 1000 лв. да стане санкцията за собственици на агресивни кучета, които ги извеждат без повод и намордник. С 500 лв. да бъдат глобявани тези, които разхождат кучетата си на детски площадки и на места, обозначени от общините със забранителни знаци. А 300 лв. да е санкцията за собственици на кучета над 5 килограма, които ги пускат свободно или ги извеждат без каишка. Досега всички санкции за подобно поведение бяха 100 лв. Повод за иницииране на промяната става трагичният случай край село Владо Тричков в Искърското дефиле, където агресивни кучета нахапаха и убиха млад мъж. Домашните любимци ще могат да бъдат пускани свободно в обозначените за това места в урбанизираните територии, както и извън урбанизираните територии. А също и когато се ползват за лов, ако биват обучавани или участват в състезания. Вносителите отбелязват, че \"агресивността при кучетата може да се определи като действие, предизвикващо травматизъм на човек, куче или друго животно\". За агресивно поведение се смята включително ръмжене, оголване на зъбите. Атанасова уточни, че изменението цели подобряване на контрола и повишаване безопасността за населението. Тя допълни, че ако се подкрепят промените на първо четене, ще поиска максимално удължаване от 3 седмици на срока между четенията, за да се проведе обществена дискусия по темата. От ДПС дадоха да се разбере, че имат възражения към някои от формулировките в текстовете на закона и по специално килограмите на животните. По време на дебата Ерджан Ебатин от ДПС попита кой и как ще определя килограмите на кучетата. Той отбеляза,че килограмите и размера на любимците не е от значение, тъй като има и кучета по 3 килограма, които са агресивни. По думите му по скоро трябва да се въведат стандарти и определени изисквания за развъдниците. Съпартиецът му Бюрхан Абазов отбеляза, че трябва да се осигури финансов ресурс на общините, за да могат да си вършат работата. Тъй като в момента санкциите и контрола се извършват от общините и от агенцията по храните.  От ВМРО Александър Събанов заяви, че ще предложи глоба от минимум 500 лв. за стопани, който си е изхвърлил кучето на улицата. Лидерът на НФСБ Валери Симеонов повтори, че няма как да се мерят кучета и уточни, че всяко кучетата трябва да е с намордник. „Всяко куче може да хапе“, посочи още Симеонов. Според него контролът трябва да се осъществява от полицията.", "date": "2019.07.03", "title": "На първо четене: НС завиши глобите за зло куче (ОБНОВЕНА)"}
{"url": "https://www.monitor.bg:443/bg/a/view/ludogorec-i-loko-pd-izlizat-za-pyrvija-trofej-prez-sezona-169513", "text": "Тази вечер от 20.30 часа шампионът „Лудогорец“ и носителят на Купата на България „Локомотив“ (Пловдив) ще си оспорят първия трофей за новия сезон. Двата тима кръстосват шпаги за Суперкупата на страната на националния стадион \"Васил Левски\", като двубоят ще е генерална репетиция преди участието им евротурнирите, като това се отнася в по-голяма степен за разградчани, тъй като „Локомотив“ влиза в кампанията едва в края на юли. Шампионите ще използват мача, за да се обиграят за гостуването в следващата сряда на „Ференцварош“ в първия предварителен кръг на Шампионската лига, като достигането до групите е отново голяма цел пред \"орлите\". При успех „Лудогорец“ ще събере 4 трофея, колкото има и ЦСКА, и ще изпревари „Левски“, който е с 3.", "date": "2019.07.03", "title": "„Лудогорец“ и „Локо“ (Пд) излизат за първия трофей през сезона"}
{"url": "https://www.monitor.bg:443/bg/a/view/borisov-bylgarija-e-stabilna-ikonomicheski-i-politicheski-169524", "text": "България е стабилна икономически и политически. Това обяви премиерът Бойко Борисов в началото на правителственето заседание. Той цитира доклад на Асоциация на индустриалния капитал в България, в който се посочва, сивата икономика намалява. Също така се отбелязва, че се повишава до рекордните 79,1 пункта светлата част на икономиката. Борисов заяви, че изсветляването на икономиката през последните пет години се дължи на няколко фактора. „От една страна, България е стабилна както в икономическо, така и в политическо отношение. Така например фалитът на КТБ и политическата нестабилност през 2014 г. доведоха до понижение на индекса през същата година. По време на нашето управление се посочва работата на „Митници“, в резултат с което се е увеличила събираемостта на дължимия акциз на алкохол и цигари - не както някой каза, че ровим в кофите за боклук“, припомни Борисов. Освен това изтъква, че усилията на НАП са довели до това, че миналата година проверките на касовите наличности са намалели на 5 млрд. лв., както и кампаниите за заплата в плик. Като други фактори премиерът посочва излизането на глобалната икономика от финансовата криза и липсата на миграционен поток по границата на България. „Което също е изключително наша заслуга. И според техните прогнози до 2023 г. България вече ще е на нивото на най-добрите показатели - с този ръст от 15%“, каза още премиерът.  ", "date": "2019.07.03", "title": "Борисов: България е стабилна икономически и политически (ОБНОВЕНА)"}
{"url": "https://www.monitor.bg:443/bg/a/view/otpuskat-2-mln-lv-za-samoletno-pryskane-sreshtu-komari-kraj-dunav-169525", "text": "Правителството отпуска 2 млн. лв. за самолетно пръскане срещу комари в дунавските общини. Това съобщи земеделският министър Десислава Танева след заседанието на Министерския съвет. Тя обясни, че мярката е по искане на кметове на общините край Дунава, а предложението е на вицепремиера Томислав Дончев. Предприемането на мерки идва ден след като стана ясно, че свръхпопулация на насекомите тази година тормози жителите на населените места по река Дунав. За действията на държавата се разбра и от стенограмата на правителственото заседание. На него премиерът Бойко Борисов призова Танева, заедно с БАБХ да влязат във връзка с кметовете, за да се реагира незабавно. „Да дадем пари и спешно да отидат самолети и в двукилометровата зона по Дунава да пръскат, а и на други места. Лично ги прозвънете и им кажете, че имаме желание да им помогнем и то максимално бързо, но трябва да съдействат“, нарежда премиерът. Пред министрите той споделя, че много хора са му се обадили във връзка с комарите. Освен БАБХ в битката срещу насекомите ще се включи и МВР. „Също така да се предупредят пчеларите и животновъдите. Министерство на вътрешните работи също да се включат – районните управления да предупредят, да кажат кога ще се пръска. Всички колеги, които имат отношение или биха имали – туризъм, регионално, здравето – да се координират“, заръчва още Борисов. Пред журналисти Танева съобщи, че пръскането ще бъде извършено от БАБХ и припомни, че подобни действия са предприемали и през 2015г. „До края на деня шефовете на областните дирекции по безопасност на храните тряба да представят съответните площи, които трябва да бъдат обработени”, каза Танева. След това ще бъде направена организация на пръскането по зони и часове, така че да опазят пчелите, както и всичко, което би се засегнало от обработката. Земеделският министър уточни, че самолетното пръскане може са започне до няколко дни.", "date": "2019.07.03", "title": "Отпускат 2 млн. лв. за самолетно пръскане срещу комари край Дунав (ОБНОВЕНА)"}
{"url": "https://www.monitor.bg:443/bg/a/view/sasho-jovkov-stani-bogat-trjabva-da-se-realizira-ot-ekip-na-bnt-169523", "text": "Предаването \"Стани богат\" да се реализира от екип, вътрешен за Българската национална телевизия. Това предложение даде Сашо Йовков, който е сред кандидатите за генерален директор на обществената медия, по време на изслушването си днес. По думите му, предаването, заедно с \"Референдум\", костват най-много пари на БНТ. Той бе категоричен, че концепцията му не предвижда премахване на публицистичното предаване. Колкото до \"Стани богат\" изтъкна, че самият той е почитател на шоуто. Въпреки това подчерта, че дори и да не се стигне до падането му от ефира на БНТ, то разходите около него биха се свили значително, ако работата по него се вземе от екип на БНТ, вместо от външни продуценти. обясни Йовков, който беше първият кандидат за шеф на БНТ, който се изправи пред Съвета за електронни медии днес. Той се обяви строго против закриването на БНТ 2 и БНТ 3, който според него трябва да се превърне в спортно-развлекателен канал. Сред първите стъпки, които ще предприеме пък е одит на финансовото състояние на телевизията. \"До края на 2019 г. очакваният дефицит е в размер на 44 милиона лева. Може и да не се стигне до това при добро ръководство. Сега дефицитът е в размер на 27 милиона лева, като 11 милиона от тях са за цифровото излъчване и препредаване на БНТ\", обясни още Йовков, като добави, че относно последните задължения ще търси разрешение чрез помощта на държавата и държавния бюджет. В концепцията му попада още създаването на звено \"Разследваща журналистика\", както и реализирането на икономическо предаване, което да разглежда проблеми, свързани с малкия и среден бизнес. Йовков добави още, че ще настоява да бъде сменен начинът на държавното финансиране на БНТ, като по думите му обществените медии като цяло трябва да получават твърд процент от БВП на страната. До края на деня ще се проведат изслушванията на още двама от кандидатите за генерален директор на обществената телевизия - Никола Тодоров и Явор Симов. Утре наред са Сашо Диков, Емил Кошлуков и Стоил Рошкев. Кой ще заеме поста ще стане ясно този петък (5 юли).", "date": "2019.07.03", "title": "Сашо Йовков: \"Стани богат\" трябва да се реализира от екип на БНТ"}
{"url": "https://www.monitor.bg:443/bg/a/view/makron-ne-trjabva-da-se-strahuvame-ot-brekzit-bez-sdelka-169518", "text": "Френският президент Еманюел Макрон заяви, че Европа не трябва да се страхува от Брекзит без сделка, но предупреди, че ако новото правителство на Великобритания поиска удължаване на срока след 31 октомври, то ще трябва да предостави нови аргументи, за да го оправдае, съобщи Ройтерс. \"Смятам, че не би трябвало да се страхуваме от най-лошия сценарий, излизането на Великобритания от ЕС без споразумение, в противен случай ще се окажем заложници на противоположната страна\", заяви Макрон на пресконференция в Брюксел след срещата на Европейския съвет. Той напомни, че отговорността за подобен ход на събитията в крайна сметка ще носи Великобритания. \"Защото до последната секунда британското правителство има възможност да се откаже от използването на член 50 от Договора за ЕС и да реши да не напуска\" съюза, добави френският президент.", "date": "2019.07.03", "title": "Макрон: Не трябва да се страхуваме от Брекзит без сделка"}
{"url": "https://www.monitor.bg:443/bg/a/view/parche-ot-balkon-ruhna-v-centyra-na-sofija-snimki-169516", "text": "Огромно парче от балкон на сграда, намираща се на ъгъла на бул. \"Княз Ал. Дондуков\" и ул. \"Бачо Киро\", се откъсна и падна върху тротоара. Няма пострадали хора. Мястото на инцидента се намира срещу сградата на бившия Партиен дом и КЕВР. Властите са информирани и периметърът е обграден с полицейска лента. При падането парчето се е разбило на по-малки късове. Зданието е строено през миналия век.", "date": "2019.07.03", "title": "Парче от балкон рухна в центъра на София (СНИМКИ)"}
{"url": "https://www.monitor.bg:443/bg/a/view/evrostat-po-30-evro-sredno-za-noshtuvka-sa-plashtali-chujdite-turisti-u-nas-169510", "text": "Средно по 30 евро за нощувка са оставяли чуждестранните туристи у нас като средният дял на нощувките е бил около 4 броя, показват данни от анализ на Евростат, визуализиран като преглед на туризма в държавите-членки на ЕС през 2017 г. Средният показател за ЕС на една нощувка е бил 73 евро при реализирани средно около 5 броя нощувки, отчита Евростат. Като цяло страната ни е била посетена през 2017 г. от около 11,5 милиона чужденци, като с цел туризъм броят им е бил около 5,5 милиона туристи. Най-висок е бил делът на туристите от Германия - 13 на сто, следвани от румънците - 6,5 на сто и поляците - 6,3 на сто. Общо над 630 хиляди германци са били на почивка у нас през въпросния период. На втора позиция са били румънците - 380 хиляди и на трета поляците - около 300 хиляди. На четвърта позиция са били гръцките туристи като техният брой е бил около 254 хиляди. Извън страни-членки на ЕС през 2017 г. най-голям е бил делът на туристите от Русия - 510 хиляди и от Северна Македония - 496 хиляди. По данни на НСИ през миналата 2018 г. общо 12,3 милиона чужденци са били на почивка у нас, като от тях 5,8 милиона са пътували до страната ни с цел туризъм. Броят на туристите от Германия леко е спаднал - те са били около 519 хиляди, докато броят на румънските туристи е скочил до 570 хиляди. Третата по численост група с цел туризъм - на поляците - също се е увеличила до 315 хиляди. Броят на гръцките туристи леко е спаднал до 251 хиляди. През миналата година броят на туристите от Русия е бил 471 хиляди, а от Северна Македония е стигнал до 510 хиляди. За първите пет месеца на тази година са били регистрирани съответно над 56 хиляди туристи от Румъния, 31 хиляди от Германия, 22 500 от Гърция и около 7 800 - от Полша. За този период у нас с цел туризъм са били 23 хиляди руснаци и 34 хиляди туристи от Северна Македония, показват данните на НСИ. Германия е страната с реализирани най-голям брой нощувки от туристи - близо 221 милиона, показват данните от анализа на Евростат, като статистиката е за 2017 г. Средната цена на нощувката в Германия е била 86 евро, като туристите са реализирали средно по около 9 нощувки в страната. На втора позиция по брой нощувки в ЕС е била Франция - близо 213 милиона, при средно платени за нощувка 50 евро и прекарани средно по 5 нощувки в страната. В топ 5 по реализирани най-много нощувки на трета позиция е Испания с 148 милиона броя, при средна цена от 50 евро за нощувка и по 4 броя нощувки. На четвърта и пета позиция по брой нощувки са съответно Полша - 56 милиона и Италия - 53 милиона, отчита Евростат. При съседите ни най-много посещения в Румъния са били реализирани от туристи от страни от Азиатския регион - около 3 процента, от Германия - 2,3 процента и от Италия - 1,8 процента. В Гърция най-много са били туристите от Германия - 13 процента, следвани от Великобритания - 12 процента и от страни извън ЕС - 6 процента. В северната ни съседка са реализирани средно по 32 евро за нощувка при среден брой 3,5 броя нощувки, докато в южната ни съседка има реализирани по 30 евро за нощувка за около 10 броя нощувки. Малта е била най-слабо посетената страна с цел туризъм в ЕС през 2017 г. с около 763 хиляди броя нощувки при средна цена от 60 евро за три нощувки. Най-скъпата страна за нощуване е била Дания - 136 евро за нощувка, следвана от Швеция - 125 евро и Австрия - 112 евро за нощувка. Най-евтина е била нощувката в Латвия - 19 евро и в Чехия - 21 евро, отчита още Евростат.", "date": "2019.07.03", "title": "Евростат: По 30 евро средно за нощувка са плащали чуждите туристи у нас"}
{"url": "https://www.monitor.bg:443/bg/a/view/brazilija-e-na-final-novo-razocharovanie-za-mesi-i-kompanija-169511", "text": "Бразилия се класира на финала на Копа Америка, след като победи с 2:0 Аржентина и чака своя съперник в битката за трофея, който ще бъде излъчен измежду Чили и Перу. В герои за успеха на \"селесао\" в Бело Оризонте се превърнаха Габриел Жезус и Роберто Фирмино, които се разписаха съответно в 19-ата и 71-ата минути след контраатаки, като Жезус асистира на нападателя на Ливърпул за попадението. На два пъти гредата беше съюзник на бразилците след удари на Серхио Агуеро и Лионел Меси, който отново преживя разочарование с националната фланелка. Резултатът е справедлив, тъй като бразилците бяха ако не по-добрият отбор на терена, то поне по-ефективният, и контролираха мача, като в нито един момент не изглеждаха сериозно притиснати от своя съперник. \"Селесао\" няма голям трофей от Купата на конфедерациите през 2013 година, а домашният Мондиал 2014 ще бъде запомнен с кошмарното 1:7 срещу Германия. Както отбелязват в Бразилия \"призраците и сушата\" останаха този път за Меси и компания, а \"селесао\" гледа уверено напред.", "date": "2019.07.03", "title": "Бразилия е на финал, ново разочарование за Меси и компания"}
{"url": "https://www.monitor.bg:443/bg/a/view/levski-zavyrshi-1-1-s-shampiona-na-shvejcarija-169512", "text": "„Левски“ завърши наравно 1:1 срещу швейцарския шампион „Йънг Бойс“ в последната си контрола на лагера в Австрия. Първото попадение под ръководството на Петър Хубчев отбеляза Станислав Иванов. Старши треньорът на \"сините\" започна с Милан Миятович на вратата, а пред него в защита застанаха Живко Миланов, Мартин Райнов, Деян Иванов и Иван Горанов. Като халфове стартираха Илия Юруков, Хали Тиам и Давиде Мариани, а в предни позиции бяха Паулиньо, Станислав Иванов и Станислав Костов. „Левски“ поведе още в 16-ата минута, когато \"синьото\" нападение се възползва от грешка в швейцарската защита. Станислав Костов подаде на Станислав Иванов зад отбраната на „Йънг Бойс“ и юношата на българския тим преодоля вратаря за 1:0. Последваха пропуски на Костов и Хали Тиам преди края на първото полувреме, а швейцарците удариха греда. Давиде Мариани пропусна чисто положение за „Левски“ в началото на второто полувреме, след като неговият удар беше блокиран. В 68-та минута пък Станислав Иванов беше много близо до втори гол, след като финтира защитник на „Йънг Бойс“ и стреля силно под гредата, но вратарят на швейцарците спаси удара. „Йънг Бойс“, който владееше повече топката в приятелския мач, изравни в 77-та минута, когато появилият се като резерва Янис Каргас върна слабо към Миятович и той беше прехвърлен от Моуми Нгамалеу. „Левски“ можеше да поведе отново още в следващата атака, но Давиде Мариани пропусна отново от чиста позиция с удар по диагонала. Източник БНР Милан Миятович спаси голов шут около пет метра в 84-та минута, а в последвалата атака удар на Мартин Д. Петков от границата на наказателното поле беше блокиран.", "date": "2019.07.03", "title": "„Левски“ завърши 1:1 с шампиона на Швейцария"}
{"url": "https://www.monitor.bg:443/bg/a/view/helter-skelter-sybra-pol-makartni-i-stiv-tajlyr-v-duet-video-169478", "text": "Две музикални легенди се събраха в дует за една още по-легендарна песен - Helter Skelter на The Beatles. Сър Пол Макартни изненадващо покани гласът на Aerosmith Стивън Тайлър да изпълнят заедно химна на Ливърпулската четворка, по време на концерт в Лас Вегас. Шоуто беше част от световното турне на Макартни в подкрепа на албума Egypt Station, който излезе миналата година. Обиколката в момента върви в Северна Америка. По време на концерта в столицата на хазарта британската звезда се обърна към публиката си с думите: „Сега искам да поканя някого на сцената“. До него застана екстравагантният Тайлър, който има немалко опит в изпълнението на Helter Skelter. От години групата му Aerosmith правят кавър на парчето по време на голяма част от концертите си по цял свят. За пръв път обаче се събира в дует с един от оригиналните създатели на песента.", "date": "2019.07.03", "title": "Helter Skelter събра Пол Макартни и Стивън Тайлър в дует (ВИДЕО)"}
{"url": "https://www.monitor.bg:443/bg/a/view/opasnite-goreshtini-prodyljavat-i-dnes-169508", "text": "Днес ще бъде слънчево, около и след обяд - горещо. Максималните температури отново ще достигнат 34-39 градуса, в отделни райони и по-високи. По-късно след обяд над северните и планинските райони ще се образуват купести облаци, на отделни места и купесто-дъждовни и ще превали краткотраен дъжд. Възможни са локални гръмотевични бури и градушки. Вятърът ще е слаб от северозапад, в източните райони от юг. Атмосферното налягане ще е близко до средното за месеца. Жълтите кодове за опасно високи температури остават и утре за цялата страна. По Черноморието ще бъде слънчево и горещо. Ще духа характерен бриз. Максималните температури ще са 30-33 градуса. Температурата на морската вода е 26-28 градуса. Вълнението на морето ще е 2-3 бала. Над планините ще е предимно слънчево. След обяд ще се развива купеста облачност, а до полунощ на места ще превали и прегърми. Вятърът ще е слаб, предимно от изток-североизток, привечер ще се ориентира от север-северозапад. Максималната температура на височина 1200 метра ще е около 29 градуса, на 2000 метра - около 22 градуса. В четвъртък и петък над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни валежи и градушки. Температурите ще се понижат и максималните в петък ще бъдат между 27 и 32 градуса.", "date": "2019.07.03", "title": "Опасните горещини продължават и днес"}
{"url": "https://www.monitor.bg:443/bg/a/view/zapochva-kandidatstvaneto-za-priem-v-gimnazija-169509", "text": "От днес до 5 юли на интернет адреса https://priem.mon.bg/ се подават документите за участие на седмокласниците в класирането за прием в гимназиите. През тази година кандидатстването след седми клас е изцяло електронно, за да се избегнат грешно въведени желания и данни. Ако родителите нямат възможността да подадат заявление самостоятелно, могат да го направят в училищата \"гнезда\", определени от всяко Регионално управление по образованието в страната. Там учители ще въведат данните, а родителят ще може да ги провери на място. За професионалните гимназии е необходимо и медицинско свидетелство на учениците, завършили седми клас. Учениците и техните родители трябва да направят избор на училища, на профили или на специалности от професии, според бала на ученика. Седмокласниците могат да кандидатстват за прием в неограничен брой училища. Всяка избрана паралелка трябва да бъде вписана като отделно желание. През тази учебна година седмокласниците в страната са 61 223. Те се явяваха на 17 и на 19 юни на националното външно оценяване по български език и литература, и по математика. На 21 юни беше националното външно оценяване по чужд език в седми клас, което беше по желание на учениците. Резултатите от изпитите не са с оценки, а са с точки. Максималният брой точки и на двата изпита е 100, но според балообразуването може да има различни комбинации, с различни предмети, определени от педагогическите съвети на училищата. По този начин максималният бал за кандидатстването след седми клас в гимназиите става 500 точки. Седмокласниците ще кандидатстват за общо 2499 паралелки в страната за учебната 2019/2020 години. От тях 1446 са професионалните паралелки, а 1053 са профилираните паралелки. 162 паралелки са за обучение по защитените професии, като най-много са в областта на селското стопанство, електрониката, енергетиката и транспорта. 316 са заявените паралелки с очакван недостиг на пазара на труда. Най-много са в областта на транспорта, машиностроенето, хранителната и текстилната промишленост, електротехниката и енергетиката. 149,5 паралелки са заявени само за дуалната система на обучение, която е в тясна връзка с бизнеса.", "date": "2019.07.03", "title": "Започва кандидатстването за прием в гимназия"}
{"url": "https://www.monitor.bg:443/bg/a/view/bsp-poiska-karakachanov-i-karanikolov-v-ns-za-remonta-na-su-25-169514", "text": "Вицепремиерът и военен министър Красимир Каракачанов и икономическият министър Емил Караниколов да дойдат в НС, за да обяснят ситуацията около ремонта на изтребителите Су-25. Това поиска БСП,  а причината е разнобоя между двамата относно процедурата за ремонта на старите руски самолети. От БСП припомниха, че военният министър Красимир Каракачанов преди дни обяснил, че първият превод по договора за ремонта на самолетите Су-25 към завода в Беларус вече е направен и поема политическата отговорност за изпълнение му. Преди това пък Караниколов изразил опасения, че този контракт няма как да се изпълни, а страната ни може да понесе санкции заради наложеното оръжейно ембарго срещу Беларус, заради което министърът е поискал договорът да бъде разтрогнат. Самата шефка на НС Цвета Каранчева в Москва пък покани руски специалисти да помагат с ремонта на самолетите, който да се извърши в \"Авионамс\". Именно затова БСП искат Каракачанов, Караниколов, заедно с Караянчева да изяснят въпроса пред депутатите.", "date": "2019.07.03", "title": "БСП поиска Каракачанов и Караниколов в НС за ремонта на Су-25"}
{"url": "https://www.monitor.bg:443/bg/a/view/elena-aleksieva-romanyt-e-ogromna-mashina-ako-ne-vnimavash-shte-te-pregazi-169480", "text": "- Не съм чак толкова суетна, та да се преструвам, че презирам наградите. Всяка от тях е форма на публично признание и има своя стимулиращ ефект. Наистина се радвам, че точно този роман спечели тази награда, защото за мен той по някакъв начин е повратен, отваря нов етап в писането ми, а човек, когато отгръща нова страница или се качва на ново ниво, се чувства малко несигурен. Не е задължително такова външно потвърждение, че си на прав път, непременно да се случи, но ако се случи, все пак е хубаво. Аз наградите ги възприемам не толкова лично – като нещо за мене, а по-скоро като нещо за конкретното произведение. Това ми се струва по-здравословно. Ако е книга, ще я издадеш, ако е пиеса, ще се играе – признанието е за произведението, което си пуснал да живее своя собствен живот и е вече като пораснало дете. - То е в самия начин на писане. Винаги съм подхождала с плахост към жанра роман. За да се чувствам по-сигурна, винаги съм изпитвала нужда да имам нещо готово в главата си, да знам като тръгна, къде искам да стигна. С тоя роман това не го направих, оставих го той да се формира в хода на самото писане, което се оказа много благотворно за мен. Защото ако не мога да се изненадвам във всеки момент от случващото се с героите, тогава просто губя интерес и това веднага си проличава в текста. Със „Свети Вълк“ преодолях тоя страх. От друга страна, това е моят роман за България, каквато аз я виждам, познавам, живея. Искаше ми се да мога да разкажа за тоя сложен и динамичен свят, без да го лишавам нито от мракобесието му, нито от безумния му смях. Опитвам се вече да бъда вярна не на себе си като автор, а на онова, за което пиша. Това означава да престанеш да се интересуваш от самия себе си и да започнеш да се интересуваш от света около теб. Именно в романа тоя важен преход най-късно и най-трудно го постигнах. Но ми се струва, че успях. Иначе романът е огромна стенобойна машина: ако не внимаваш, може да мине през теб и да те прегази. - Много се дразня, когато ме попитат „За какво е тази книга?“, независимо на кого е. Моята теза, зад която 100% като читател стоя, е, че добрите, честните, истинските книги са за всичко. Тия, които не са за всичко, просто не си струва да се четат. Иска ми се да мога да кажа, че този роман е за България, за всичко в България и за България във всичко. - Не е еднозначно, иска ми се да оставям на читателя по-голяма свобода да участва в процеса. Може да е и главният, и всеки герой. Парадоксален образ на човек, който може да бъде свят в най-широк нерелигиозен смисъл на понятието, без да влиза в умишлени взаимодействия с хората и света около себе си. Просто съществувайки, той несъзнателно влияе върху тях, като се запазва цял. Обичам всички животни, особено единаците, индивидуалистите. Фактически единакът е животно или човек, който остава сам, но не по простия физически начин, а е самостойно същество. Само и самостойно. - Нещото, което най-много не достига в нашия живот, е времето. Не ми се удава да движа най-важните неща едновременно във всички посоки, така че явно се налага да се редуват. Когато се уморя да правя едно, имам възможност да започна да правя друго. Имам 3 пиеси, които още не са поставяни. Ще се радвам която и да е от тях да успее да си проправи път. В момента не пиша нова, защото то е все едно да произвеждаш храна, с която няма кого да нахраниш. Сега цялото ми внимание е обсебено от романа като форма. За мен винаги най-трепетно и най-вълнуващо е това, по което мисля в момента. Изпадам в състояние, в което като че ли всичко ми е за пръв път – сякаш нищо друго не съм написала, а и да съм, то вече не ме интересува. Преставам да се вълнувам от него. - Никого не съм си представяла и може би така е по-добре, защото когато съм го правила, не е проработило: тръгнеш ли да си представяш конкретен актьор, това започва да те ограничава в идеите. Мисля, че един достатъчно мощен и опитен, може би дори стихиен актьор (а защо не и актриса?!) трябва да може да изиграе всичко. - Аз съм доста крайна, доста непредсказуема. Правя нещо, което е логично от гледна точка на моя характер и убеждения, а за други то изглежда изненадващо, странно, плашещо. Леко дивичка съм, вътрешният ми темп е много висок. Омиротворяването за мен е като нирвана, която в някакъв момент бих искала да постигна, но се съмнявам, че ще е скоро. В голяма част от живота си съм се опитвала да се съпротивлявам на това непрекъснато неспокойствие, на тази екстремна скорост, на непрекъснатото любопитство, което ме влече на 5 страни... Възпитавана съм, че това не е най-нормалното нещо на света, докато в един момент просто вдигнах ръце и си казах: „Това съм аз, в крайна сметка...“. - Малко съм мързелива. А когато съм спортувала, ми доскучаваше ужасно бързо. За да ми е интересно, трябва да е вид игра и да има някаква крайна цел, но не да свалиш няколко килограма или да помпаш мускули. А и много неща не обичам да ги правя с други хора. Като алтернатива ми предлагат: „Излез навън да бягаш!“. Отговарям като във вица: „Защо да бягам, щом никой не ме гони!“. Имам спортен, състезателен дух, който обаче изобщо не използвам за спортни цели. Разхождането на куче е най-близкият до спорта вариант, гледала съм догове. Винаги съм мечтала да си имам малко стопанство с животни, които няма да тормозя, а ще се грижа за тях; искам да общувам с животните наравно, да ги разбирам, да се идентифицирам с тях – те ти дават едно първично, чисто общуване. Дълбоко вярвам, че разликите между нас не са кой знае колко големи. Ние много неща си присвояваме: смятаме, че единствената форма на интелигентност е тази, която ние притежаваме, че само ние имаме емоции, чувства, право на свобода в света, който сме узурпирали. Това е жестока заблуда! - Всъщност първо съм икономист, после семиотик, а чак след това конферентен преводач на свободна практика. Стана случайно – още като студентка в УНСС поех с мой състудент такъв ангажимент, който беше истински скок в дълбокото. По-късно дойде момент, в който имах нужда от повече време за четене и писане. Свободната практика ти го дава, но в преводаческата професия нещата могат драматично да се променят от сутринта до вечерта – не знаеш къде ще се окажеш утре. Покрай преводите попадаш на места, на които по никакъв друг начин не можеш да попаднеш, и срещаш хора, които иначе не можеш да срещнеш като страничен наблюдател. Обиколила съм доста затвори, социални домове, психиатрии. Те са светове сами по себе си. Хората там са много интересни и любопитни за писателя. Ето, за тези неща съм благодарна на преводаческата професия – може да е свързана с моменти на несигурност, периоди на безработица, но си струва заради тия кратки и редки мигове.", "date": "2019.07.03", "title": "Елена Алексиева:  Романът е огромна машина – ако не внимаваш, ще те прегази"}
{"url": "https://www.monitor.bg:443/bg/a/view/strelba-v-kalifornija-169515", "text": "Двама души бяха простреляни във вторник, след като един или двама открили огън в търговски център в предградието на Сан Франциско Сан Бруно, щата Калифорния. След стрелбата нападателите избягали, предаде Ройтерс, като се позовава на местната полиция. Простреляните били откарани в болница и са в стабилно състояние, посочи на пресконференция началникът на полицията в Сан Бруно, Ед Барберини. Други двама души са получили леки наранявания, докато бягали от мястото на нападението. Властите издирват един или двама въоръжени мъже, които вероятно са избягали като се качили на влак за Оукланд.", "date": "2019.07.03", "title": "Стрелба в Калифорния"}
{"url": "https://www.monitor.bg:443/bg/a/view/evroparlamentyt-si-izbira-predsedatel-169517", "text": "Четирима политици се кандидатират за позицията председател на Европейския парламент в предстоящите избори днес, се казва в изявление на законодателния орган. Списъкът на кандидатите включва Ска Келер (Европейски свободен алианс, Германия), Сира Рего (Европейската обединена левица / Северна зелена левица, Испания), Давид-Мария Сасоли (Прогресивен алианс на социалистите и демократите, Италия) и Ян Захрадил ( Алианс на консерваторите и реформистите в Европа, Чешката република). „Избирането на председател е първият акт на новосъздадения парламент. Досегашният председател Антонио Таяни ще председателства заседанието, подпомаган от осем преброители, избрани чрез жребий във вторник при откриването на сесията”, се подчертава в изявлението, цитирано от Спутник. Промените в ключови органи на ЕС се провеждат след изборите за Европейски парламент на 23-26 май. Председателят на Европейския съвет Доналд Туск каза във вторник, че е доволен от четиримата кандидати за най-високите постове в ЕС и допълни, че това е „идеален баланс между половете.” \"Избрахме две жени и двама мъже за четирите ключови позиции: перфектен баланс между половете. Наистина съм щастлив от това. В края на краищата Европа е жена\", каза по-рано той пред репортери. Лидерите на ЕС преодоляха безизходицата и избраха белгийския премиер Шарл Мишел за председател на Европейския съвет, а германският министър на отбраната Урсула фон дер Лайен бе предложена за председател на Европейската комисия. Испанският външен министър Жозеп Борел бе избран за върховен представител за външната политика, а шефът на МВФ Кристин Лагард бе предложена да оглави Европейската централна банка. Ако Европейският парламент потвърди предложението на европейските лидери, Урсула фон дер Лайен и Кристин Лагард ще бъдат първите жени, които ще ръководят тези ключови институции", "date": "2019.07.03", "title": "Европарламентът си избира председател"}
