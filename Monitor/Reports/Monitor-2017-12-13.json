{"url": "http://www.monitor.bg/a/view/11643-%D0%9E%D0%BB%D0%B8%D0%B3%D0%B0%D1%80%D1%85%D1%8A%D1%82-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B7%D0%B0%D0%BA%D1%80%D0%B8%D0%BB-%D0%BE%D1%84%D1%88%D0%BE%D1%80%D0%BA%D0%B8-%D0%B2-%D0%9A%D0%B8%D0%BF%D1%8A%D1%80-%D0%BD%D0%B0-%D0%BF%D0%BE%D0%B6%D0%B0%D1%80/", "text": "Босът се оплете в лъжите си как се е пробвал да се спаси от разследването\n                    Буквално 2 дни след като Комисията за отнемане на незаконно придобито имущество започва пълна проверка на имането на олигарха Иво Прокопиев, разградският бос закрива на пожар няколко офшорки в Кипър. Това показва проверка на Агенция „Монитор“ в Търговския регистър на Кипър.От официалните данни става ясно, че дружествата - „Lompoc investment limited“, „Stallberg investments limited” и „Hanford consultancy limited“ са закрити на 18-и януари 2017 година, точно 2 дни след като КОНПИ стартира проверката на имането му, довела до запора на близо 200 млн. лв., дошли от незаконната дейност на олигарха.Във вторник председателят на КОНПИ Пламен Георгиев обяви на пресконференция, че Прокопиев е започнал да закрива чуждестранните фирми, щом разбрал, че ще бъде проверяван за незаконни доходи. Проверката на Агенция „Монитор“ показа, чедружествата съвсем не са случайни и Прокопиев има сериозно основание да се тревожи връзките му с тези дружества да лъснат в публичното пространство, тъй като фирмите са замесени в сериозни скандали.Въпросните кипърски офшорки изиграха ключова роля в схемите на Прокопиев за „приватизиране“ на парите за втора пенсия на над1,2 млн. българи и за ужилване на държавната хазна чрез сделката с акциите на „Каолин“. Както разкрихме още преди години, разградският олигарх е финансирал изграждането на няколко фотоволтаични централи с емитирането на облигационни заеми, изкупени на 100% от доброволните, професионалните и универсалните пенсионни фондове на „Алианц” и „Доверие”.Основен играч в схемата е свързаната с него компания „Пи Ви инвестмънтс” ЕАД, чиято „майка“ е кипърска офшорка, закупила през 2011 г. фотоволтаик от друго регистрирано на данъчния рай дружество - „Ломпок инвестмънт лимитид“. „Ломпок“ впрочем доскоро беше и собственик на „Вилно селище Аклади“ -друг бушон в схемите на енергийния олигарх, но в различен сектор – строителния. „Ханфорд консълтанси лимитид“ пък до 2010 г. бе собственик на „Грийн ейкърс“, през което Прокопиев държеше миноритарен дял от ПОК „Доверие“.Ключова роля в сделката по продажбата на миноритарен дял от „Каолин“ изигра третата кипърска офшорка, чието закриване Прокопиев е поискал буквално дни след старта на проверката на КОНПИ - „Столбърг инвестмънт лимитид“. Преди няколко години избухна скандал, че на 27 май 2013 г., на извънборсовия сегмент на БФБ са разиграни 6,6% от акциите на „Каолин“АД, като „Алфа финанс холдинг“ първо откупува близо 3,5 милиона акции на дружеството на цена от 1,73 лева всяка, след което – няколко часа по-късно, препродава на по-ниска цена 2 милиона от тях на две кипърски компании, намиращи се на един и същи адрес в Никозия. Едната е „Столбърг”, другата - „Уиклеф”. Любопитното е, че офшорките ги придобиват на цена от 1,45 лева, но още в рамките на същия ден ги препродават на немската „Кварцверке” при тарифа от 4 лева всяка. Самоот тази трансакция към Кипър потичат 5 млн. лева, а тъй като „Столбърг” продава още 400 000 акции от „Каолин”, сумата набъбва с още 1,5 млн. лева и става общо 6,5 млн. лева. Това е печалба, която вместо в „Алфа“, отива в кипърските офшорки. А дължимият данък от 10% не отива в българската хазна.Цялата схема се разиграва само 4 дни преди „Алфа финанс холдинг“ окончателно да продаде мажоритарния си пакет в „Каолин“ на „Кварцверке”.В опит да се спаси имиджа си от няколко дни Прокопиев обикаля медиите и се жалва, че бил репресиран, оплитайки се в лъжите си как се е пробвал да се спаси от разследването.ВсъщностТВ самопризнание за това, че се е пробвал да се спаси от разследването на имането му Прокопиев прави преди месец в интервю за - любимата медийна наложница на друг виден олигарх - Цветан Василев. На театралния й въпрос тогава дали медиите му са застрашени от бъдещ запор на КОНПИ разградският бос отговаря: “Икономедия“ категорично не е застрашена по никакъв начин. Знаем отдавна какво има и сме взели всички мерки. Тук е мястото да кажа, че това голямо преструктуриране, което направихме с бизнеса на „Алфа финанс“, продавайки всички бизнеси, които имат някакво вземане-даване с държавата, с правителството, концесии, лицензи и такива неща, е точно заради това. За да намалим допирните точки и възможността да бъдем атакувани от държавата“.“Дни след старта на проверката ни, която продължи 7-8 месеца, 4 дружества в Кипър на проверяваното лице бяха закрити. Това събуди подозрение у нас, че г-н Прокопиев е наясно с това, че ние извършваме проверка. Без да сме го канили, той предостави документи за доходите си плюс доста конкретни обстоятелства във връзка с имота, който ние запорирахме”, разказа в сряда пред БНТ Пламен Георгиев. Той обясни, че по закон проверките на КОНПИ са секретни и затовадействията на олигарха били разчетени като сигнал, че той получава информация отвътре за хода на разследването.Георгиев коментира и обвиненията към комисията, коитоПрокопиев отправи по време на пресконференцията си, която олигархът даде веднага след като КОНПИ обяви, че запорира имането му. По този повод председателят на комисията обаче заяви пред БНТ: „Ние говорихме с конкретика, а другата страна – с общи фрази и епитети. Чух няколко лъжи от очевидно притеснено лице, което означава, че сме нацелили мястото, където най-много го боли – приватизацията на „Каолин”, заяви той.\nЛицемерният опит да обясни проверката на КОНПИ с натиск върху медиите му също бе омазан с грозна лъжа. Шефът на КОНПИ Пламен Георгиев обясни по същото време в сутрешния блок на БНТ, че под запор са 13% от акциите на Прокопиев във фирмата, която има дял малко над 50% от компанията, издаваща „Капитал“ и „Дневник“. На практика става въпрос за едва 6,5% запор на дялове, свързани с издателския бизнес на Прокопиев.  „Недопустима е такава атака срещу държавна институция, още повече че тя има особено важни функции по изземване на незаконно придобито имущество. Комисията е една от институциите, която е създадена с тясно сътрудничество с Европейската комисия и нашите европартньори“. Това заяви пред агенция „Блиц“ евродепутатът Емил Радев по повод безпрецедентната атака на олигарха Иво Прокопиев и медиите му срещу КОНПИ.\n„Както виждаме и в мониторинговите доклади, винаги дейността на КОНПИ е била приветствана, била е оценявана отлично. Този орган винаги е имал пълното одобрение в Брюксел, долу ръцете от него!“, категоричен бе евродепутаът.„Щом има случай на незаконно придобито имущество, то трябва да бъде отнето в полза на държавата и това е принцип в целия ЕС. Престъпниците най ги боли, като им отнемеш парите, които са спечелили с престъпна дейност“, заявява още Емил Радев.\nЕвродепутатът коментира и факта, че Прокопиев е бързал да закрие 4 дружества в Кипър дни след старта на проверката с думите: „Виждаме, че има закрити фирми в Кипър, заради което може да се подозира теч на информация от комисията и тук наистина трябва да се вземат мерки, защото е много вероятно дейността й да не бъде особено ефективна в първоначалната фаза, когато се налагат обезпеченията с цел да не може да се покрие имуществото, което е придобито от незаконна дейност“.\n\n\n                    ", "date": "2017.12.13", "title": "Олигархът Прокопиев закрил офшорки в Кипър на пожар"}
{"url": "http://www.monitor.bg/a/view/31628-%D0%A1%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F-%D1%81-%D0%BF%D1%80%D0%B8%D0%B7-%D0%9E%D0%B1%D1%89%D0%B8%D0%BD%D0%B0-%D0%BD%D0%B0-2017-%D0%B3-%D0%B7%D0%B0-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8-%D1%82%D1%83%D1%80%D0%B8%D0%B7%D1%8A%D0%BC/", "text": "\n                    Сапарева баня бе отличена за втора поредна година от Министерство на туризма в престижната класация на Годишните награди в туризма за 2017 г. След оспорвано гласуване в конкуренция с десетки общини от цялата страна, Сапарева баня спечели приза за трето място в категорията „Община на 2017 г. за планински туризъм”. Един от най-силните ни зимни курорти – Банско, взе първа награда в тази категория, а второто място бе за Чепеларе.\n\nНаграждаването се проведе на официална церемония в Централния военен клуб в София. „Сърдечни благодарности на всички, които гласуваха за нашата община. Това е признание и морална награда, която ни мотивира да се стараем още повече и да работим по-упорито. Благодарим и на Министерство на туризма и министър Ангелкова за подкрепата, която ни оказват”, заяви кметът на Сапарева баня Калин Гелев.\n\nСапарева баня имаше номинации в още четири категории: „Община на 2017 г. за балнео и СПА туризъм”, „Община на 2017 г. за културно-исторически туризъм”, „Туристическо събитие” – Събора на Бялото братство и „Туристическа дестинация”.\n\nВ миналогодишните награди малката планинска община се пребори за трето място в категорията „Община на 2016 г. за балнео и СПА туризъм”. Тази година отново е сред първенците в балнео и СПА туризма, нареждайки се на четвърто място след общините Минерални бани, Велинград и Стрелча. \n                    ", "date": "2017.12.13", "title": "Сапарева баня с приз „Община на 2017 г за планински туризъм“"}
{"url": "http://www.monitor.bg/a/view/78009-%D0%A4%D0%B8%D1%80%D0%BC%D0%B8-%D0%B8%D0%B7%D0%BF%D0%BB%D0%B0%D1%82%D0%B8%D0%BB%D0%B8-18-%D0%BC%D0%BB%D0%BD-%D0%BB%D0%B2-%D0%B7%D0%B0%D0%B1%D0%B0%D0%B2%D0%B5%D0%BD%D0%B8-%D0%B7%D0%B0%D0%BF%D0%BB%D0%B0%D1%82%D0%B8-%D0%B8-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D1%8F/", "text": "\n                    18,1 млн. лв. стари заплати и обезщетения са били изплатени на около 10 000 служители, след намеса на трудовите инспектори. Това показват данни на Главна инспекция по труда (ГИТ) от началото на годината досега.„Установените през годината забавени възнаграждения са в размер 27 млн. лв.“, обясниха от инспекцията. Традиционно най-често заплати бавят шефовете в сферата на строителството, сухопътния транспорт, търговията на дребно и ресторантьорството. Това са секторите, в които има най-много наети, уточняват от ГИТ. Преди няколко години инспекцията създаде „черен списък“ на некоректните фирми, които бавят възнаграждения. „Тези, които периодично бавят заплати, се проверяват възможно най-бързо, след като задълженията им към служителите станат изискуеми и без да се изчаква сигнал“, обясниха от ГИТ. Промени в Кодекса на труда предвиждат служителите, прекратили трудовия си договор, да получат неизплатените им обезщетения месец след раздялата с шефа. Сега при напускане или уволнение, работниците, които не са използвали платения си годишен отпуск, могат да получат парична компенсация. Размерът на обезщетението зависи от възнаграждението на работника и остатъка от почивните му дни. Така служител със заплата от 1000 лв., който напусне работа без да е използвал 10 дни от отпуска си, трябва да получи обезщетение в размер на 454 лв. за останалите 10 дни. Както „Монитор“ писа, всеки десети служител, напуснал работа обаче остава без дължимото му по закон обезщетение. \n                    ", "date": "2017.12.13", "title": "Фирми изплатили 18 млн. лв.  забавени заплати и обезщетения "}
{"url": "http://www.monitor.bg/a/view/62364-%D0%91%D0%BE%D1%80%D1%8F%D1%82-%D1%88%D1%83%D0%BC%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D1%81-%D0%B0%D1%81%D1%84%D0%B0%D0%BB%D1%82-%D0%B8-%D0%BA%D0%BE%D0%BB%D0%B5%D0%BB%D0%B0-%D0%BF%D0%BE%D0%B4-%D0%BD%D0%B0%D0%B5%D0%BC/", "text": "\n                    Актуализирана стратегическа карта за шума в околната среда във Варна одобриха във временната общинска комисия „Опазване и възпроизводство на околната среда“. Тя е за период на действие 2017 – 2022 г. Най-голям дял за шумовото замърсяване има интензивният автомобилен трафик по главните улици и булеварди, показват изнесените данни. От четирите основни източника на шум – автомобилен, железопътен, въздушен и воден, само пътният трафик реално оказва неблагоприятно влияние върху населението. На наднормени нива на шум от автомобили през деня са изложени 52% от жителите на Варна, през нощта - 44%. Същевременно данните сочат, че има намаление на шума във високите нива, в сравнение с първоначално разработената шумова карта. Изнесените данни показват, че през деня 20% от жителите на Варна, а през нощта – 34% са изложени на нива от общ шум над граничните стойности. Допустимата граница е 55 децибела в жилищни зони и 60 децибела – в централната градска част и местата с интензивен автомобилен трафик. В часовете между 23,00 вечерта и 7,00 сутринта, граничните стойности в тези зони са съответно 45 и 50 децибела. През 2017 г. на десетина места в града обаче е отчетен шум от около 70 децибела.\n\nЗа решаване на този проблем Община Варна ще продължи да обновява автобусите на градския транспорт, да модернизира тролейбусната мрежа и да използва съвременни автоматизирани системи за регулиране на движението. Подмяната на пътната настилка и изграждането на нова също са в плановете на местната администрация. За ограничаване на шумовото замърсяване ще бъдат изградени велосипедни паркинги, развита ще бъде и мрежата за даване на колела под наем. Очаква се с изграждането на новия булевард „Васил Левски“ също да има положителна промяна в шумовото натоварване в града, коментираха още в комисията. На базата на актуализираната стратегическа шумова карта, която трябва да бъде одобрена от Общинския съвет, ще бъде изготвен и нов план за действие с цел управление, предотвратяване и намаляване на шума във Варна.\n\n\n\n \n                    ", "date": "2017.12.13", "title": "Борят шума във Варна с асфалт и колела под наем "}
{"url": "http://www.monitor.bg/a/view/50416-%D0%94%D0%B5%D0%B6%D1%83%D1%80%D0%B5%D0%BD-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%9A%D1%83%D0%B3%D0%B0%D1%80-%D1%89%D0%B5-%D1%81%D0%BF%D0%B0%D1%81%D1%8F%D0%B2%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D1%81%D1%82%D0%B0%D0%B2%D0%B0-%D0%B0%D0%B2%D0%B8%D0%BE%D0%BB%D0%B8%D0%BD%D0%B5%D0%B9%D0%BA%D0%B0/", "text": "\n                    Дежурен хеликоптер „Кугър“ да се ползва за спасяване на пострадали хора при бедствия и аварии и да е на разположение на нуждите на здравното министерство. Това обсъждат премиерът Бойко Борисов и министрите, стана ясно от стенограмата на заседанието на правителството.Повод се оказва решението на кабинета да се отделят още 19,900 млн.лв. за военното министерство за поддръжка на самолетите МиГ-29.Премиерът повдига въпроса за дисбаланса във финансирането на различните видове войски и се пита защо през годините са давани огромни средства от бюджет само за транспортна авиация. Борисов дава пример с 12-те хеликоптери „Кугър“, от които се оказва летят само 4-ри, а след това припомня и ситуация с 3-те хеликоптера „Пантер“-и 3-те самолета „Спартан“. Борисов изтъква, че близо 98 – 99 % от всички закупени машини са само транспортни. По думите му „Кугър“- ите не се поддържат, а след 31 декември ще спрат да летят и „Спартан“-и, от които в момента лети само един. В тази връзка Борисов предлага част от кугарите – два или три, да се дадат на здравното министерство. Преди това да се ремонтират и оборудват и да се използват при катастрофи, аварии и бедствия. Борисов дори подхвърля на финансовия министър Владислав Горанов, че до края на година трябва да се подпишат нови договори за поддръжка на самолетите „Спартан“.Вицепремиерът Томислав Дончев пък отбелязва, че няма как хеликоптерите да се прехвърлят и е по-добре да се направи един рамков договор с МЗ за една или две машини, като има една дежурна част. Кирил Ананиев от своя страна заявява, че е искал два вертолета за спешната помощ, а Каракачанов припомня,, че така военните пилотите ще имат повече практика. „Сумата, Горанов, ще е около 130 млн., да свикваш с нея”, разпорежда премиерът на финансовия си министър. През „Терем – Летец” ще минат пък използваните и за пожарогасене 6 броя съветски Ми-17. Освен тях предприятието ремонтира и бойните Ми-24.\n                    ", "date": "2017.12.13", "title": "Дежурен хеликоптер \"Кугър\" ще спасява пострадали, става авиолинейка"}
{"url": "http://www.monitor.bg/a/view/41045-%D0%91%D0%B0%D0%BD%D0%BA%D0%BE%D0%B2%D0%B8%D1%8F%D1%82-%D0%BE%D0%B1%D0%B8%D1%80%D0%B4%D0%B6%D0%B8%D1%8F-%D0%BE%D1%82-%D0%A1%D0%BB%D0%B8%D0%B2%D0%B5%D0%BD-%D1%81%D1%8A%D0%B4%D0%B8-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0-36-000-%D0%BB%D0%B2%C2%A0/", "text": "Иска обезщетение за лоши условия в затвора, свидетел му е Вълев от \"Килърите\"\n                    Банковият обирджия Стефан Стефанов от Сливен, който опита да ограби банка и взе заложници, е завел дело срещу държавата. То тръгна вчера пред Административния съд в Бургас при драконовски мерки за сигурност. Стефанов е завел иск заради лоши условия в затвора и претендира да получи тлъсто обезщетение от 36 000 лева.  Затворникът е завел иска срещу държавата чрез Главна дирекция „Изпълнение на наказанията“. Свидетели са му двама \"колеги\" по съдба, осъдени с доживотни присъди. Показания в полза на Стефанов дадоха Георги Вълев от „Килърите“ и Иван Рибов, който е осъден за бомбения атентат срещу Митьо - Очите, при който загинаха съпругата му, брат й и техният бодигард. Час преди старта на процеса, входът на съдебната палата бе окупиран от въоръжени до зъби жандармеристи с маски. Плътен кордон униформени охраняваше сградата при въвеждането на двамата доживотници, които се явиха в качеството на свидетели. \"Що не си намерите друга работа, бе хрантутници\", изръмжа единият от свидетелите към журналистите. Стефан Стефанов излежава присъда в Бургаския затвор, за неуспешен опит да обере банков клон в Сливен през 2011-та година. Тогава обирджията взе за  заложници всички служители на офиса и рани охранителя. Заложническата драма продължи часове наред, но накрая обирджията бе арестуван и осъден. След като свидетелите дадоха показания за лошите условия в затвора, делото бе отложено за януари догодина. \n\n\n                    ", "date": "2017.12.13", "title": "Банковият обирджия от Сливен съди държавата за 36 000 лв. "}
{"url": "http://www.monitor.bg/a/view/24272-%D0%A1%D0%B0%D0%BD%D0%B8%D1%80%D0%B0%D0%BD-%D0%B1%D0%BB%D0%BE%D0%BA-%D1%81-3-%D0%BC%D0%BB%D0%BD-%D0%BB%D0%B2-%D0%BF%D1%80%D0%BE%D1%82%D0%B5%D1%87%D0%B5-%D0%BA%D0%BB%D0%B8%D0%BC%D0%B0%D1%82%D0%B8%D1%86%D0%B8%D1%82%D0%B5-%D0%B8%D0%B7%D0%B3%D0%BE%D1%80%D1%8F%D1%85%D0%B0/", "text": "\n                    \n                    ", "date": "2017.12.13", "title": "Саниран блок с 3 млн. лв. протече, климатиците изгоряха"}
{"url": "http://www.monitor.bg/a/view/5072-%D0%9C%D0%B5%D0%B6%D0%B4%D1%83-11-%D0%B8-16-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    Максималните температури днес ще са между 11° и 16°. През по-голямата част от деня ще преобладава слънчево време, с висока облачност. В сутрешните часове, главно в западната част на Дунавската равнина и в отделни райони на Горнотракийската низина, ще бъде мъгливо и там дневните температури ще остават малко по-ниски. След обяд от запад и средната облачност ще започне да се увеличава. Ще духа слаб в източните райони до умерен вятър от запад-югозапад. Това съобщи дежурният синоптик Евгения Егова от Националния институт по метеорология и хидрология при Българската академия на науките пред \"Фокус\".Над Черноморието ще е предимно слънчево. Ще духа слаб до умерен вятър от запад-югозапад. Максималните температури ще са 12°-14°. Вълнението на морето ще е около 2 бала, а температурата на морската вода е 11° - 12°.Над планините ще преобладава слънчево време, с висока облачност. Ще духа умерен и силен вятър от запад-югозапад. Максималната температура на височина 1200 метра ще е около 9°, на 2000 метра – около 4°.Атмосферното налягане ще се понижава и ще е по-ниско от средното за месец декември.  \n\n\n                    ", "date": "2017.12.13", "title": "Между 11 и 16 градуса днес "}
{"url": "http://www.monitor.bg/a/view/71159-%D0%9F%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%9F%D0%9E%D0%A1-%D1%82%D0%B5%D1%80%D0%BC%D0%B8%D0%BD%D0%B0%D0%BB%D0%B8-%D0%B2%D0%B5%D1%87%D0%B5-%D1%81%D0%B0-%D0%B1%D0%B5%D0%B7%D0%BA%D0%BE%D0%BD%D1%82%D0%B0%D0%BA%D1%82%D0%BD%D0%B8/", "text": "До 2 години с повечето карти ще правим малки покупки без пинкод\n                    Над 50 на сто от ПОС терминалите у нас вече вече използват безконтактната технология. Така клиентите няма нужда да въведат пинкод за покупки до определена сума на малко повече от 60 хил. устройства, показват данни на една от най-големите международни компании за картови разплащания.\n\nКъм средата на годината статистиката на националната ни банка показва, че общият брой на устройствата за картови разплащания у нас е 120 299. „Новите терминали са скъпа инвестиция за банките, най-често те ги предоставят на търговците“, твърди Красимира Райчева, мениджър на компания. По думите й у нас собствеността на устройствата е на финансовите институции за разлика от по-напредналите пазари като\n\n\n\nпри надвишаване на определен оборот.\n\nСредната стойност на транзакцията при разплащанията с карта е около 75 лв., показва статистиката на компанията. В сумата не са включени тегленията от банкоматите. Всяка година тя намалява заради увеличаващия се брой ежедневни покупки чрез безконтактни карти.\n\nСпрямо година по-рано има\n\n\n\nплащания, коментира Райчева на въпрос на „Монитор“.\n\nБанките у нас вече масово заменят картите с чип с безконтактни карти, когато им изтече срокът, като началото на масовото издаване на безконтактни карти започна през 2014 г. Валидността на старите карти е от 2 до 5 години, което означава, че през 2020 г. би трябвало всички карти да са подменени.\n\nСледващото поколение устройства - аксесоари с микрокарта, е част от бъдещето на разплащанията. Компанията вече има технологична готовност, въпрос на инвестиции и навик е пластиката да излезе от употреба.\n\nСпоред Райчева секторът транспорт ще даде тласък на развитието на този вид разплащания.\n                    ", "date": "2017.12.13", "title": "Повече от половината ПОС  терминали вече са безконтактни"}
{"url": "http://www.monitor.bg/a/view/11481-%D0%9A%D1%80%D0%B5%D0%B4%D0%B8%D1%82%D0%BE%D1%80%D0%B8-%D0%BA%D1%8A%D0%BC-%D0%B4%D0%BB%D1%8A%D0%B6%D0%BD%D0%B8%D0%BA-%D0%A9%D0%B5-%D0%B1%D1%80%D1%8A%D0%BA%D0%BD%D0%B5%D0%BC-%D0%B2-%D0%B6%D0%B5%D0%BD%D0%B0-%D1%82%D0%B8-%D0%B8-%D1%89%D0%B5-%D1%82%D0%B8-%D0%BF%D1%80%D0%B0%D1%82%D0%B8%D0%BC-%D0%B1%D0%B5%D0%B1%D0%B5%D1%82%D0%BE-%D0%B2-%D0%BA%D0%BE%D0%BB%D0%B5%D1%82/", "text": "От фирмата нямали информация за жалба срещу компанията \n                    27-годишен клиент на фирма за бързи кредити е бил пребит в офиса на \"Микрокредит\" в Търговище, а един от биячите му го заплашил, че ако фамилията му не издължи наведнъж предсрочно всички задължения ще получи в колет нероденото си бебе. Случаят е станал на 11 декември т. г. и е описан в заведена във вторник жалба до РУ на МВР в Търговище. Според доскорошния регионален мениджър на \"Микрокредит\" за Централна Северна България Красимира Йорданова това не е единственият случай на насилие и заплахи срещу клиенти.\nХристиян Георгиев и фамилията му били клиенти на кредитната компания повече от 10 години. \"Получавали са кредити многократно, винаги са се издължавали\" - обясни пред \"Монитор\" Йорданова. На 11 декември към 11.30 от \"Микрокредит\" се обадили на Християн и го повикали в офиса. Отишъл малко преди 12 в компанията на двама свои приятели - Руско и Николай.  Младият мъж, съпругата му, майка му и баба му били клиенти на фирмата. В офиса влязъл заедно с приятелите си но служител на \"Микрокредит\" накарал останалите двама да излязат и да изчакат навън.\n\"Те излязоха, а един едър брадясал мъж, леко плешив, на ок. 40 години ми каза: На какъв се правиш, бе, защо бавиш вноските, аз съм шефа, искам си парите!\". - пише в жалбата до полицията. Християн имал борч от 3000 лева, жена му 2500 и двамата били закъснели плащането на редовната вноска с 2-3 седмици. Носел хиляда лева за вноски, извадил ги и ги подал. Брадясалият обаче се развикал, че пари дължат и майка му и баба му и започнал да му бие шамари. В стаята влезли още трима мъже и всички започнали да бият Християн. \"Удряха ме всички, предимно го главата и отпред, и отзад, и ме псуваха: Ще ти е... майката, на какъв се правиш, ще бръкнем на жена ти и ще ти пратим бебето в колет!\" - предава в жалбата си до полицията думите на биячите Християн. Съпругата му Теолина била бременна в 5-ия месец. Паднал на дивана и се свил колкото може, за да се запази, мъжете го ритали и му крещяли да върви и да намери още пари. \"Казах им ще намеря и ще донеса, молех ги да не ме бият, но докато изляза навън още няколко пъти ме удариха!\" - разказва клиентът. Като излязъл навън от приятелите му нямало и следа. Чули, че вътре го бият и избягали, като преди това звъннали в полицията.\nДокато биели Християн в офиса, биячите го предупредили, че ако се обади в полицията ще му изпратят нероденото бебе в колет. По снимки впоследствие разпознал биячите - едрият брадясал мъж бил Николай от Пазарджик, Виктор било името на друг от \"инкасаторите\", а третият, който го бил посещавал и в дома му се казвал Красимир и бил от Добрич. Според издаденото съдебно-медицинско удостоверение Християн е бил с отоци и кръвонасядания по лицето, лявата ушна мида, зрението му било леко замъглено, имало кръвоизлив по лигавицата на устната кухина.\nВъв вторник жалби за упражнено срещу тях насилие от мъже, представящи се за служители на кредитната институция са подадени още двама души. \"Нямаме информация за жалба към компанията нито към който и да е било служител или лица, които по някакъв начин да могат да бъдат свързани на трудов или граждански договор с компанията. Няма депозирани от полицейските органи искания към нас за някакви обяснения по тези жалби, аз не мога да съм сигурно, че документите, които цитирате са действителни. Но това, което бих могла да ви съдействам. Трябва ми време да направя проверка, имаме видео наблюдение в съответните офиси, лесно доказуемо е какво е станало, как е станало и кой лъже по веригата.\" - коментира пред \"Монитор\" Александра Попова, мениджър комуникации в \"Микрокредит\".\n\n\n                    ", "date": "2017.12.13", "title": " Кредитори пребиха длъжник в офиса си в Търговище"}
{"url": "http://www.monitor.bg/a/view/9768-%D0%92%D1%8A%D0%BE%D1%80%D1%8A%D0%B6%D0%B5%D0%BD-%D0%BE%D0%B1%D1%80%D0%B0-%D0%B1%D1%8E%D1%80%D0%BE-%D0%B7%D0%B0-%D0%BF%D0%B0%D1%80%D0%B8%D1%87%D0%BD%D0%B8-%D0%BF%D1%80%D0%B5%D0%B2%D0%BE%D0%B4%D0%B8-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Въоръжен мъж е нападнал служителка в бюро за парични преводи във Велинград и заплашвайки я, под дулото на пистолета, е успял да отмъкне целия наличен оборот. Това съобщи говорителят на Областната дирекция на МВР в Пазарджик Мирослав Стоянов. Сигналът за нападението е бил подаден в 9,30 ч. чрез паник-бутона на охранителната система в бюрото за международни парични преводи в курортния град. Изплашената служителка натиснала копчето за предупреждение за опасността и от охранителната фирма незабавно подали информация за случая и в Районното управление на полицията във Велинград. Пристигналите на мястото служители на полицейското управление установили, че неизвестен мъж е заплашил с пистолет 39-годишната служителка на офиса. След това той успял да отмъкне наличната сума от оборота на бюрото и избягал. На мястото е извършен оглед и са предприети действия за издирване и задържане на грабителя. Изяснява се и размерът на откраднатата сума. По случая работят екип от криминалисти, разследващ полицай и експерти от РУ-Велинград и областната дирекция в Пазарджик. \n\n \n\n \n                    ", "date": "2017.12.13", "title": "Въоръжен обра бюро за парични преводи във Велинград"}
{"url": "http://www.monitor.bg/a/view/21861-%D0%9C%D0%B5%D1%80%D0%BA%D0%B5%D0%BB-%D0%B8-%D0%A8%D1%83%D0%BB%D1%86-%D1%81%D0%B5-%D1%81%D1%80%D0%B5%D1%89%D0%B0%D1%82-%D0%B7%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B4%D0%BD%D0%B5%D1%81/", "text": "\n                    Германският канцлер Ангела Меркел и лидерът на социалдемократите Мартин Шулц ще се срещнат днес в опит да положат основите за започване на коалиционни преговори, съобщи ДПА.При все че завършиха на първо и на второ място на парламентарните избори на 24 септември, консервативната партия на Меркел Християндемократически съюз (ХДС) и Германската социалдемократическа партия (ГСДП) на Шулц, получиха рекордно слаби резултати.Шулц се закани да остане в опозиция, но провалът на преговорите между ХДС и две по-малки партии за съставяне на коалиционно правителство го накара да размисли.В днешната среща ще участват още лидерът на Християнсоциалния съюз Хорст Зеехофер и водачите на парламентарните групи на ХДС и ГСДП.В петък се очаква ръководството на ГСДП да каже дали ще започне официални преговори през януари.\n\n\n                    ", "date": "2017.12.13", "title": "Меркел и Шулц се срещат за коалиция днес "}
{"url": "http://www.monitor.bg/a/view/35153-%D0%A1%D0%B8%D0%BB%D0%B2%D0%B8-%D0%92%D0%B0%D1%80%D1%82%D0%B0%D0%BD-%D0%BD%D0%B8-%D0%BA%D0%B0%D0%B7%D0%B2%D0%B0-%D1%81%D0%B1%D0%BE%D0%B3%D0%BE%D0%BC-%D1%81-%D0%B4%D0%B2%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0/", "text": "\n                    Най-успешният ни експорт в световната поп музика Силви Вартан включи Варна и София сред спирките на прощалното си турне. Жената, която поддържа връзките си с България живи чрез редица силни приятелства и мащабни благотворителни кампании, ще ни просълзи със своето „Облаче ле бяло“ на 19 април в Двореца на културата и спорта в морската ни столица. Два дни по-късно Вартан ще се поклони за бис и в зала 1 на НДК.  \n\nИсторията на блондинката, в чиито вени тече и арменска и италианска кръв, е добре позната на две поколения фенове и точно преди година тя я обезмсърти в книгата си „Мама...“. Представянето на томчето в столичния клуб „Перото“ точно преди година звездата започна с откровението: \"Винаги с вълнение се връщам в България, защото корените ми са от тук. Първият престой за мен беше много вълнуващ, когато с брат ми се върнахме тук през 1990 г и създадохме фондацията си в помощ на българските деца и болници. Аз ви имам в сърцето!\".\n\nВ момента Вартан се радва на изключителен успех като театрална актриса във Франция,а  последният й албум „Париж, София, Лос Анджелис“ отново прославя българщината в гените й. Сетлиста на предстоящите концерти ще ни разходи из най-доброто от цялата й дискография, а билетите влизат в продажба от утре в мрежата на eventim.bg на цена от 60 до 90 лв.  \n                    ", "date": "2017.12.13", "title": "Силви Вартан ни казва „сбогом“ с два концерта  "}
{"url": "http://www.monitor.bg/a/view/85972-%D0%9F%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D1%82%D0%BE%D0%BA%D0%B0-%D1%81%D0%BF%D1%8A%D0%B2%D0%B0-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B0-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Болницата „Света Анна” във Варна изпитва проблеми в работата си, заради зачестилите напоследък прекъсвания на електрозахранването. За това алармира изпълнителният директор, д-р Красимир Петров, в писмо до здравната комисия в местния парламент.„На 2 пъти през последните два месеца, на 25 октомври и 29 ноември, са отпаднали и трите захранвания на лечебното заведениe. Тези изключвания водят до претоварване на генератора за аварийно захранване. Агрегатът е 35-годишен, морално остарял. За него няма резервни части и никоя фирма не поема ангажимент да го ремонтира, пише шефът на „Света Анна”. За да се гарантира безпроблемното електрозахранване на Спешното отделение, Реанимацията, Родилното отделение, операционните зали и диализния център, от 30 ноември е въведена денонощно дежурство на ел. техници, които отговарят за правилното функциониране на дизел-генератора, безпроблемното му включване и изключване. За избягване на евентуални неприятни инциденти е нужно закупуване на нов генератор на стойност от около 60 000 лева, които шефът на болницата настоява да бъдат отпуснати от Общината. 200 000 лева пък са необходими за закупуване на нов инструментариум за Клиниката по ортопедия и травматология, която е единствената, обслужваща спешната травматологична помощ в общината, отбелязва още д-р Петров. Шефът на „Света Анна” моли за финансово съдействие и за ремонта на Родилното отделение и Неонатологията, които са с крайно амортизирана и морално остаряла база. За ремонта са необходими 650 000 лева, като искането е Община Варна, като акционер в болницата, да отпусне 550 000 лева. Искане за отпускането на 500 000 лева за закупуване на медицинска апаратура отправя и управителят на Онкоболницата във Варна, проф. Георги Кобаков. Той посочва, че е нужна нова ендоскопска и лапароскопска апаратура, както и изграждане на цялостна интегрирана система от образни, документационни и комуникационни компоненти, базирани на най-съвременната технология за визуализиране. Исканията ще бъдат разгледани на заседание на общинската комисия „Здравеопазване”.\n                    ", "date": "2017.12.13", "title": "Проблеми с тока спъва лекарите във варненска болница "}
{"url": "http://www.monitor.bg/a/view/34403-%D0%91%D0%B0%D0%BD%D1%81%D0%BA%D0%BE-%D0%BF%D0%BE%D1%81%D1%80%D0%B5%D1%89%D0%B0-%D1%81%D0%B5%D0%B7%D0%BE%D0%BD%D0%B0-%D1%81-%D0%9E%D1%82%D0%BA%D1%80%D0%B8%D0%B9-%D0%B7%D0%BB%D0%B0%D1%82%D0%BE-%D0%B2-%D0%BB%D0%B8%D1%84%D1%82%D0%B0/", "text": "Над 240 награди и парти с Михаела Филева за посетителите на курорта на 16 декември\n                    Стартът на новия зимен сезон в Банско ще бъде празнично отбелязан тази събота, на 16 декември. И тази година, ново Audi A3 ще чака своя притежател на Бъндеришка поляна. Страхотният автомобил може да бъде спечелен в превърналата се в емблема за Банско игра „Ловци на съкровища”.\n\nОсвен с много игри, откриването в Банско ще бъде отбелязано и с много музика. За настроението на Бъндеришка поляна ще се грижат водещият Део, талантливата звезда Михаела Филева, балет „Нова” и DJ Спрайт. За първи път ще видим и впечатляващо барман шоу с коктейли-подаръци.\n\nГвоздеят на програмата е играта „Ловци на съкровища”, която започва в 13:00 часа на Бъндеришка поляна. Условията са вече познати, в определен периметър, ще бъдат заровени под снега сандъци със страхотни награди, а всички желаещи, които са се записали за играта влизат да търсят сандък, ровейки в снега без помощни средства. Голямата награда е чисто нов луксозен автомобил. Сред другите награди са сезонна карта за съоръженията в курорта, аксесоари за зимна екипировка, почивки, таблети, сребърни кюлчета и много други изкушения.\n\nТази година Банско прави и нова изненада за посетителите на курорта с играта „Открий злато в лифта”. Първите 1000 гости на планината, които ще ползват лифта на 16-ти, ще имат уникален шанс да спечелят златни награди. В кабинковия лифт трима късметлии ще намерят истински златни монети. На други 220 щастливци лифтът ще донесе утешителни награди, сред които луксозни зимни аксесоари и парти изненади.\n\nСпециалните гости, които очакваме в Банско по повод откриването на сезона тази година, са рекордьорът в скоростните ски дисциплини Кристиан Гедина и петкратния носител на Световната купа по ски алпийски дисциплини Марк Жирардели. Двете звезди ще се изправят един срещу друг в играта „Влез в отбора на шампиона”. Желаещите скиори могат да се запишат в един от двата отбора на ски легендите и най-добрият състезател ще получи не само възможност да се състезава с истинска ски легенда, но и сезонна карта за съоръженията в Банско.\n\nЗаписването за игрите е активно в сайта https://game.banskoski.com/bg/. Участниците задължително трябва да потвърдят присъствието си на място на Бъндеришка поляна от 9.30 часа. Записването за „Влез в отбора на шампиона” ще продължи до 10.30 ч. на 16-ти декември, а за „Ловци на съкровища” точно до 11.30. Общо над 240 са наградите в трите игри, които ще отбележат началото на сезон 2017/2018. Всички ентусиасти, които искат да се включат в игрите, трябва задължително да имат в себе си документи за самоличност.\n\nСлед програмата на Бъндеришка поляна купонът ще продължи на площада в центъра на град Банско, където гост ще бъде Ути Бъчваров, който ще приготви вкусни изкушения за всички гости.\n\nКупонът по случай новия сезон ще стартира с пищна заря, много музика, танци и добро настроение. Топ курортът ни ще приветства гостите с промоционални цени на лифт картите и много награди. С това Банско, който тази година беше отличен като един от 10-те най-добрите курорти в света, пожелава успешен сезон и много сняг на всички фенове на зимните спортове.\n                    ", "date": "2017.12.13", "title": "Банско посреща сезона с „Открий злато в лифта”"}
{"url": "http://www.monitor.bg/a/view/4811-%D0%92-%D0%9A%D1%80%D0%B8%D0%BC-%D0%BD%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0/", "text": "\n                    Жителите на Крим не могат да си купят билети за световното първенство по футбол в Русия догодина от официалния сайт на ФИФА. Причината е, че международната футболна централа е блокирала тази възможност, тъй като не признава полуострова за част от Руската федерация. При подаване на съответната заявка сайтът отговаря, че има грешка и до него не може да се пробие през какъвто и да е сървър.„Точно същият отговор се получаваше и при опитите да бъдат купени билети за мачовете от Купата на конфедерациите, който също премина под егидата на ФИФА, разказа президентът на Кримския футболен съюз Юрий Ветоха. – Тук определено става въпрос за някакви санкции. ФИФА приема Крим като част от Украйна. Сега действаме по по-сложната процедура.“Проблем за феновете е, че по същата причина Крим не може да излъчва мачовете от световното на публично оформени фен зони. В подобна ситуация се оказаха жителите на Абхазия и Южна Осетия. Тези територии по-рано обявиха независимостта си от Грузия, в по-голямата част от света те не са признати за независими държави.\n\n\n                    ", "date": "2017.12.13", "title": "В Крим не продават билети за мондиала"}
{"url": "http://www.monitor.bg/a/view/26988-%D0%9C%D0%B8%D0%BB%D0%B0%D0%BD-%D0%B4%D0%B0%D0%B2%D0%B0-%D0%94%D0%BE%D0%BD%D0%B0%D1%80%D1%83%D0%BC%D0%B0-%D1%81%D1%80%D0%B5%D1%89%D1%83-70-%D0%BC%D0%BB%D0%BD-%D0%B5%D0%B2%D1%80%D0%BE/", "text": "„Интер“ едва се спаси от резил за Купата на Италия\n                    Ръководството на „Милан“ е склонно да се раздели с вратаря си Джанлуиджи Донарума, ако получат предложение в размер на поне 70 млн. евро. Това е възможно да се случи, ако отборът не се класира за Шампионската лига и клубът се принуди да продаде някои от настоящите си футболисти.В Италия единствената опция пред 18-годишния страж е „Ювентус“, но той не гледа сериозно на нея. Оферта може да пристигне и от „Пари Сен Жермен“, макар че във френския гранд са обидени на младока заради отказа му да се присъедини към тях през миналото лято.Въпреки противоречивите информации от последните дни, шефовете на „Милан“ са убедени, че Донарума ще остане в тима. Sky Italia твърди, че слуховете, според които агентът на играча Мино Райола настоява за анулиране на договора му, са далеч от истината. Райола се е срещал с хора от ръководството на “росонерите” няколко пъти през ноември и двете страни са в добри отношения. Единственото разочарование на мастития мениджър е, че от „Милан“ така и не включиха освобождаваща клауза в контракта на Донарума.В същото време другият милански гранд - „Интер“, едва не се изложи в 1/8-финалите за Купата на Италия. Тимът отстрани третодивизионния „Порденоне“ след изпълнение на дузпи и 0:0 в редовното време. Юто Нагатомо вкара последната дузпа за 5:4 и класира „синьо-черните“ на четвъртфинал. Вратарят на отбора от Серия „С“ (поток В) Симоне Перили се превърна в истински герой за своите, след като по време на игра спаси доста сериозни положения, а и при наказателните удари отби два пъти.\"Момчетата бяха брилянтни, отборът беше невероятен! Не можем да искаме повече в момента. Да докараме „Интер“ да трепери срещу нас на дузпи е като да спечелим световното първенство, беше щастлив треньорът на „Порденоне“ Леонардо Колучи. - След мача треньорът на „Интер“ Лучано Спалети ми призна, че ние е трябвало да спечелим\", допълни той.\n\n\n                    ", "date": "2017.12.13", "title": "„Милан“ дава Донарума срещу 70 млн. евро"}
{"url": "http://www.monitor.bg/a/view/53004-%D0%9D%D0%B5%D0%B9%D0%BC%D0%B0%D1%80-%D0%B8%D1%81%D0%BA%D0%B0-%D1%81%D1%80%D0%B5%D1%89%D0%B0-%D1%81-%D1%88%D0%B5%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D0%9F%D0%A1%D0%96/", "text": "\n                    Звездата на „Пари Сен Жермен“ Неймар ще проведе сериозен разговор с ръководството на клуба веднага щом се завърне обратно в Париж. Както е известно, футболистът се прибра в Бразилия поради семейни причини и ще пропусне мача със „Страсбург“ за Купата на Лигата на Франция.Британското издание “Mirror” разкрива, че нападателят обмисля да проведе сериозна среща с шефовете, тъй като не се чувства щастлив в Париж. Това не е първият път, в който се появява информация, че въпреки големите суми, които получава в ПСЖ, бразилецът не е никак щастлив. Според \"Mirror\" обаче нещата този път са по-сериозни, като Неймар вече обмисля дали да не си тръгне от \"Парк де Пренс\".Неймар получи три дни почивка от старши треньора Унай Емери, който лично му е позволил да се прибере в родината си. Впоследствие стана ясно, че нападателят е отпътувал към Бразилия, за да отиде на рожден ден на свой приятел, както и за да посети зъболекар.\n \n\n\n                    ", "date": "2017.12.13", "title": " Неймар иска среща с шефовете на ПСЖ"}
{"url": "http://www.monitor.bg/a/view/27420-%D0%A0%D1%83%D1%81%D0%BD%D0%B0%D1%86%D0%B8%D1%82%D0%B5-%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%B5%D0%BD-%D1%81%D0%B2%D0%B5%D1%89%D0%B5%D0%BD%D0%B8%D0%BA-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0/", "text": "Корейците правят специален комитет за посрещане им\n                    \"Руските спортисти, станали жертва на несправедливост, не трябва да се поддават на гнева и обидата и да продължат делото си за благото на отечеството.\" Това заяви официалният свещеник на олимпийския отбор на Русия, който е включен в представителната делегация за зимните игри в Пьончан през февруари.„За себе си виждам ситуацията така: Те се боят от нас, казва отец Андрей Алексеев. – Но и без химн или флаг ще ни забележат в Корея. Създалата се ситуация ще ни позволи да се почувстваме още веднъж велик народ, който устоява на всичко в трудна ситуация. Важното сега е всеки от нас да не се разпалва излишно, да не се поддава на силата на злото, а да продължи да прави това, което е започнал, казва още отецът. – Християнските ценности сега са пренебрегвани в много страни. Но дори в тези условия никой не ни пречи да се опираме на нашето достойнство, традиции, възпитание и образование. Сега призовавам всички да се молят за спортистите от нашия отбор. Те са мъжествени хора и умеят да бъдат непримирими.”Отец Андрей Алексеев беше назначен за духовник на олимпийския отбор лично от патриарха на Русия Кирил през август 2016 г. В хода на последните няколко олимпиади православни свещеници съпровождат спортистите и им оказват духовна поддръжка.Междувременно в помощ на спортистите е в ход и организирането на група за поддръжка от висококласни специалисти. „Става дума за треньори, медици, администратори и хора по домакинската част, които да помогнат на атлетите ни да участват успешно на игрите”, заяви зам.-председателят на Държавната дума Валерий Газев.В Република Корея пък обявиха официално намерението да бъде създадена специален комитет за поддръжка на руските атлети. Това стана на среща на председателя на Държавната дума Вячеслав Володин и шефката на Обединената демократическа партия на Корея Чху Ми Е.„Искам да изкажа думи на благодарност за подкрепата, която смятате да окажете на руските спортисти, заяви Володин на срещата. – За нашите атлети това ще е от особена важност, да бъдат радушно приети от страната, домакин на олимпиадата. Особено в тази тежка за тях ситуация. Не е редно спортистите да бъдат лишавани от тяхната родина, флаг или химн.” \n\n\n                    ", "date": "2017.12.13", "title": "Руснаците с официален свещеник на олимпиадата"}
{"url": "http://www.monitor.bg/a/view/65487-%D0%93%D0%B8%D0%BC%D0%BD%D0%B0%D1%81%D1%82%D0%B8%D1%87%D0%BA%D0%B8%D1%82%D0%B5-%D0%BD%D0%B8-%D1%81-%D0%BD%D0%B0%D0%B9%D0%BA%D1%80%D0%B0%D1%81%D0%B8%D0%B2%D0%B8-%D1%82%D1%80%D0%B8%D0%BA%D0%B0/", "text": "Невяна Владинова с хеттрик в облеклата\n                    Националките ни по художествена гимнастика получиха поредно признание, след като състезателните им екипи бяха оценени като най-красиви през годината. Това стана в анкета за „Най-красиво трико на 2017“, направена от страницата за художествена гимнастика The Knotted Ribbon. В допитването участваха 88 индивидуални и 19 отборни костюма, нашите момичета окупираха призовите места.\n\nТрикото на Невяна Владинова, с което изпълняваше своята „Булерия“ и с което спечели първия си златен медал от Световна купа, е победител при индивидуалните костюми, на второ място е друго нейно трико - любимото лилаво, което пасна перфектно на бухалките, следвано от огнено червеното, без което не можем да си представим „самодивския“ обръч. Всички те са шити от варненската „магьосница“ и дизайнерка Невена Братанова (Jackie’s Fashion Atelier).\n\nПри ансамблите и трите призови места са за момичетата на Весела Димитрова и Михаела Маевска, които грабнаха сърцата на публиката в дебютния си сезон, а композицията им по музиката „Пролетен вятър“ на унгарския композитор Хаваси безспорно се превърна във фаворит, като изпълнението им на световното в Песаро е гледано над 1 милион пъти.\n                    ", "date": "2017.12.13", "title": "Гимнастичките ни с най-красиви трика"}
{"url": "http://www.monitor.bg/a/view/46534-%D0%9E%D0%B1%D1%8F%D0%B2%D0%B8%D1%85%D0%B0-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0-%D0%BD%D0%B0-2017%D0%B0-%D0%BF%D0%BE-%D0%B0%D0%B7%D0%B1%D1%83%D1%87%D0%B5%D0%BD-%D1%80%D0%B5%D0%B4/", "text": "Сестри Стоеви първи се разсърдиха, че ги няма в класацията\n                    Организаторите на \"Спортист на годината\" за 2017-а обявиха десетката на избраниците за юбилейното 60-о издание на анкетата по азбучен ред. Те потвърдиха и че официалното награждаване ще е на 19 декември от 20,30 ч. в зала \"Рейбоу Плаза\".На него ще бъдат обявени 10-те спортисти според класирането им в анкетите на спортните журналисти, отборът и спортистът с увреждания на годината и победителят в анкетата на вестник \"Труд\" за треньор №1.Олимпийската шампионка по лека атлетика в тройния скок от Сидни 2000 г. Тереза Маринова и музикантката Люси Дяковска ще си партнират като водещи на тържеството. По традиция церемонията, организирана от \"Нове АД Холдинг\", ще бъде излъчена на живо по БНТ, БНТ HD и Дарик радио.В челната десетка на \"Спортист на годината\", в която гласуваха 145 журналисти, намират място следните спортисти: Александър Везенков (баскетбол), Антъни Иванов (плуване), Боян Петров (алпинизъм), Владимир Илиев (биатлон), Владимир Далаклиев (таекуондо), Григор Димитров (тенис), Даниел Асенов (бокс), Невяна Владинова (художествена гимнастика), Радослав Янков (сноуборд), Тихомир Иванов (лека атлетика).Звездите на бадминтона ни - сестрите Габриела и Стефани Стоеви, първи реагираха негативно на обявените, като не скриха разочарованието си, че не са сред тях. \"Дори и със сребърен медал от европейско първенство и пробив в топ 10 при елита на жени двойки явно не е достатъчен успех, за да се оцени от БЪЛГАРСКИТЕ МЕДИИ!\", написаха сестрите във Фейсбук.Вероятно ще има и други реакции.В челната петица при отборите (пак по азбучен ред) влизат: национален ансамбъл (художествена гимнастика), национален отбор жени до 23 г. (волейбол), \"Марица\" (Пд) жени (волейбол), национален отбор жени (волейбол), \"Лудогорец\" (футбол). За \"Спортист с увреждания\" петицата е: Ася Бурова (кан. борба), Денислав Коджабашев (тенис на маса), Иван Стоилов (борба кл. стил), Радослав Златанов (л. атлетика), Ружди Ружди (л. атлетика)За Треньор на годината номинираните са: Антонина Зетова (волейбол), Весела Димитрова (худ. гимнастика), Георги Атанасов (сноуборд), Дани Валверду (тенис), Станимир Стоилов (футбол).\n\n\n                    ", "date": "2017.12.13", "title": "Обявиха десетката на 2017-а по азбучен ред"}
{"url": "http://www.monitor.bg/a/view/56327-%D0%91%D0%BE%D1%82%D0%B5%D0%B2-%D0%BF%D1%80%D0%BE%D0%B4%D0%B0%D0%B4%D0%B5-%D0%92%D0%B8%D0%B0%D0%BD%D0%B0-%D0%B7%D0%B0-200-000-%D0%B5%D0%B2%D1%80%D0%BE-%D0%B2-%D0%9E%D0%90%D0%95/", "text": "Стивън Петков с хеттрик за 5:0 срещу „Литекс“\n                    „Ботев“ (Пд) се класира на полуфинал за Купата на България след победа с 5:0 срещу „Литекс“, а мачът се оказа последен за звездата на „канарчетата“ Фернандо Виана.След двубоя стана ясно, че нападателят ще напусне клуба в посока ОАЕ. Новият клуб на Виана засега все още не е ясен, но трансферната сума е повече от апетитна – 200 000 евро. Това е втори трансфер на „Ботев“ към емирствата за тази година, след като през лятото натам пое и Омар Косоко, който играе за водения от Диего Марадона „Ал Фуджайра“. Иначе Виана призна за трансфера и разкри, че вече се е сбогувал с доскорошните си съотборници. „Радвам се, че бях в „Ботев“, коментира бразилецът. - Ще започна следващия полусезон в друг отбор. В момента не знам точно името, но има приета оферта към мен. Тук беше изключително хубаво. За мен бе специално феновете да скандират името ми. Радвам се, че влязох в сърцата на феновете. Те също влязоха в моето”, допълни Виана.Иначе мачът срещу „Литекс“ ще се запомни и с поредната силна изява на Стивън Петков, който вкара хеттрик. След мача героят за „канарчетата“ обаче заяви, че не мисли за трансфер. Интересното е, че в последните 13 мача Петков влизаше все като резерва и вкара 6 гола, а сега получи шанс за титулярно място и се възползва по най-добрия начин. „Чувствам се комфортно в „Ботев“. Тук всички се държат перфектно с мен и съм щастлив. Не мисля за трансфер, искам да остана“, коментира Петков. \n\n\n                    ", "date": "2017.12.13", "title": "„Ботев“ продаде Виана за 200 000 евро в ОАЕ"}
{"url": "http://www.monitor.bg/a/view/87943-%D0%9F%D0%B5%D1%82%D0%B5%D0%B2-%D0%BF%D0%BE%D0%B5%D0%BC%D0%B0-%D0%BA%D0%B8%D0%BF%D1%8A%D1%80%D1%81%D0%BA%D0%B8-%D0%B3%D1%80%D0%B0%D0%BD%D0%B4/", "text": "\n                    Кипърският гранд „Омония“ (Никозия) връща Ивайло Петев обратно на Острова на Афродита. Бившият селекционер на България се е разбрал с ръководството на 20-кратния шампион. Петев е откликнал на молбите на шефовете на тима, който се намира в тежка ситуация, да помогне със знанията си до края на сезона в местната Първа дивизия. В момента „Омония“ се намира на незавидната 11-а позиция след 15 изиграни кръга. Новият клуб на Петев завърши на пето място в крайното класиране през миналия сезон, като все още търси обратния път към върха. За последно грандът от Никозия триумфира като шампион през 2010-а, а най-скорошният трофей във витрината му е Купата на Кипър от 2012 година. До това лято Ивайло Петев бе начело на друг голям клуб - хърватския „Динамо“ (Загреб). Иначе българският специалист е добре познат в Кипър, след като през сезон 2013/2014 сътвори истинска сензация начело на АЕЛ (Лимасол) и остана само на няколко минути от титлата. \n\n\n                    ", "date": "2017.12.13", "title": "Петев поема кипърски гранд"}
{"url": "http://www.monitor.bg/a/view/76909-%D0%AF%D0%B1%D0%BB%D0%BE%D0%BD%D1%81%D0%BA%D0%B8-%D0%B8-%D0%93%D0%BE%D1%80%D0%B0%D0%BD%D0%BE%D0%B2-%D0%B2%D0%B8%D1%81%D1%8F%D1%82-%D0%B7%D0%B0-%D0%94%D1%83%D0%BD%D0%B0%D0%B2-%D0%9B%D0%B5%D0%B2%D1%81%D0%BA%D0%B8/", "text": "\n                    Сериозни проблеми в защитата на „Левски“ налегнаха треньора Делио Роси преди важния мач с „Дунав“. 1/4-финалът за Купата на България е в петък от 16,30 часа в Русе и ще определи последния полуфиналист в надпреварата. Яблонски, който е твърд титуляр в схемата на Роси, е под въпрос заради контузия. Той тренира на облекчен режим и е малко вероятно да се оправи за мача. Ако чехът остане извън групата, в стартовите 11 ще се появи Димитър Пиргов. Левият защитник Иван Горанов също е с проблеми и до последно ще виси. Той се контузи в мача със „Славия“ и бе принудително заменен, като най-вероятно мястото му ще бъде заето или от Мики Орачев, или от Ивайло Найденов.В същото време намиращият се в отлична форма халф Васил Панайотов призна, че мачът срещу „Дунав“ е един от най-важните за „Левски“ този сезон. „Победата за нас е абсолютно задължителна, защото целта ни е да спечелим Купата на България, сподели Панайотов. - Тези мачове са много различни от шампионатните и няма да е никак лесно“, допълни халфът. \n\n\n                    ", "date": "2017.12.13", "title": "Яблонски и Горанов висят за „Дунав“ - „Левски“"}
{"url": "http://www.monitor.bg/a/view/5445-%D0%9C%D0%B0%D0%BA%D0%B5%D0%BD%D0%B4%D0%B6%D0%B8%D0%B5%D0%B2-%D0%BF%D0%BE%D0%B2%D0%B5%D0%B4%D0%B5-%D0%B2%D1%8A%D0%BB%D0%BD%D0%B0%D1%82%D0%B0-%D0%BE%D1%82-%D0%BD%D0%B0%D0%BF%D1%83%D1%81%D0%BA%D0%B0%D1%89%D0%B8-%D0%9F%D0%B8%D1%80%D0%B8%D0%BD/", "text": "\n                    Финансовата криза в „Пирин“ вече даде отражение, като първи играч напусна клуба заради неполучени заплати. Това е вратарят Благой Макенджиев, който разтрогна по вина на „Пирин“. Интересното е, че ръководството на „орлетата“ извади различна официална версия и обяви раздялата като жест към вратаря, който имал клауза в договора да не бъде спиран при по-добро финансово предложение. „Пирин“ благодари на вратаря за сериозния принос, който имаше за отличното представяне на отбора през календарната 2017 г., когато с добрите си игри допринесе за запазването на мястото на тима в Първа лига\", информира официалният сайт на благоевградския клуб. Според информациите Макенджиев е пред завръщане на „Армията“, като се очаква да започне зимната подготовка с ЦСКА-София.Бъдещето на „Пирин“ пък изглежда доста трудно, като на практика напускането на вратаря може да доведе до вълна от тръгващи си играчи. На практика всеки състезател на „орлетата“ може да разтрогне по всяко време заради неполучени заплати. Треньорът Милен Радуканов беше дал срок до края на есенната част от първенството задълженията да бъдат изчистени, но това не се осъществи. Така най-вероятно „Пирин“ ще бъде напуснат от повечето си основни футболисти и ще се бори да не изпадне от елитната група.\n\n\n                    ", "date": "2017.12.13", "title": "Макенджиев поведе вълната от напускащи „Пирин“"}
{"url": "http://www.monitor.bg/a/view/57496-%D0%A4%D0%B8%D0%BD%D0%B0%D0%BD%D1%81%D0%BE%D0%B2-%D1%80%D0%B0%D0%B9-%D0%B7%D0%B0-%D0%91%D0%93-%D0%BA%D0%BB%D1%83%D0%B1%D0%BE%D0%B2%D0%B5%D1%82%D0%B5-%D0%BE%D1%82-%D0%A3%D0%95%D0%A4%D0%90/", "text": "\n                    Сериозна финансова инжекция от УЕФА получиха клубовете от Първа, Втора и Трета лига. Парите идват заради участието на „Лудогорец“ в групите на Шампионската лига миналия сезон. Общата сума е 3,6 милиона евро и вече е преведена на БФС. Клубовете от елитната дивизия ще си разделят 2,1 милиона евро, като се пада по около 168 хиляди евро на отбор. Сумата за Втора лига е 1,09 милиона евро – или по 78 хиляди на тим. Интересното е, че в тази група влизат „Банско“, „Спартак“ (Плевен) и „Левски“ (Карлово), които миналия сезон бяха част от втория ешелон. По настояване на Борислав Михайлов пък пари ще има и за аматьорските клубове от Трета лига, всеки от които ще прибере по 6000 евро.Другата добра финансова новина пък е свързана с парите от телевизионните права. Тази година тимовете си разделиха 5,5 милиона лева, а за следващото първенство сумата ще бъде увеличена с още половин милион. По договор пък 10 процента от постъпленията отиват директно в БФС. \n\n\n                    ", "date": "2017.12.13", "title": "Финансов рай за БГ клубовете от УЕФА"}
{"url": "http://www.monitor.bg/a/view/3148-%D0%9B%D1%83%D0%B1%D0%B5-%D0%B8-%D0%A1%D0%BE%D0%BA%D0%BE%D0%BB%D0%BE%D0%B2-%D0%BF%D1%80%D0%B5%D0%B3%D0%B0%D0%B7%D0%B8%D1%85%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D1%82%D0%B8%D0%BC/", "text": "\n                    Италианският волейболен шампион \"Кучина Лубе\" стартира с категорична победа участието си на световното клубно първенство в Полша. Тимът от Чивитанова буквално прегази бразилския гранд \"Сада Крузейро\" с 3:0 (21, 16, 18) в първия си мач от група А, игран пред около 2500 зрители в Ополе. За \"Сада\" това беше първа загуба в този турнир от 2014 г. насам, когато волейболистите му паднаха в мача за бронзовите медали от аржентинския UPCN.С най-голям принос за разгрома на бразилския тим беше Цветан Соколов. Освен че беше най-резултатен със своите 20 точки, той стана №1 в статистиката за своя отбор и по трите елемента - 12 т. в атака, 2 от блокада и на сервис - 6 аса. По тези показатели отборната равносметка е 37:32 т. в атака за \"Лубе\", 3:5 от блок, 11:3 аса и 22:17 от грешки на противника. Османи Хуанторена добави 10 т. (1 блок, 1 ас) за успеха, а за \"Сада Крузейро\" с 11 точки (3 блока, 1 ас) отличникът беше кубинецът Робертланди Симон.Руският гранд \"Зенит\" (Казан), победител в Шампионската лига, беше също толкова безкомпромисен в първия си мач. Водените от треньора Владимир Алекно волейболисти наказаха аржентинския \"Персонал\" (Боливар) с 3:0 (20, 19, 17) на старта пред 1200 зрители в Лодз. Максим Михайлов записа 18 т. за руснаците, а Алексей Самойленко - 14. За \"Парсонал\" националът ни Розалин Пенчев стана втори по резултатност с 8 точки от атака, а Тео Лопес направи 9. \"Скра\" (Белхатув) на Николай Пенчев удари с 3:0 \"Шанхай\".\n\n\n                    ", "date": "2017.12.13", "title": "\"Лубе\" и Соколов прегазиха бразилски тим"}
{"url": "http://www.monitor.bg/a/view/53542-%D0%9B%D0%B5%D0%BA%D0%B0%D1%80%D0%B8%D1%82%D0%B5-%D0%B2%D1%8A%D0%B2-%D0%92%D1%80%D0%B0%D1%86%D0%B0-%D0%BF%D0%B0%D0%BA-%D0%B1%D0%B5%D0%B7-%D0%B7%D0%B0%D0%BF%D0%BB%D0%B0%D1%82%D0%B8-%D0%BF%D0%B8%D1%88%D0%B0%D1%82-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0/", "text": "Плашат, че ще спрат работа по Коледа\n                    „Неритмичното и частично изплащане на трудовите възнаграждения на персонала повиши социалното напрежение в навечерието на Коледните и Новогодишни празници”. Това се казва в отворено писмо на Медицинския съвет на врачанската болница, което само за няколко часа е подкрепено със 180 подписа. То е адресирано до премиера, министрите на здравеопазването и финансите, народните представители от Враца и председателят комисията по здравеопазване в НС и е във връзка с създалата се повторно критична ситуация в лечебното заведение.\nВ него медиците сочат, че болницата е структуроопределяща в системата на здравеопазването за областта. В лечебното заведение функционират уникални по рода си отделения за региона - по трансфузионна хематология, клинична лаборатория и по образна диагностика с осигурен 24-часов режим на работа и единственото спешно приемно отделение, което е и елемент от националната сигурност.\nОбичайно по време на празници болницата е единственото работещо лечебно заведение в областта. Преустановяването на дейността му ще блокира цялата система на здравеопазването в този край на Северозапада. Медицинският колеж също ще преустанови своята дейност, тъй като болницата е единствената му база за обучение.\nМедиците настояват за спешни мерки и поставят ултиматум, че ако не получат отговор на въпросите си за бъдещето на здравното заведение и не получат заплатите си преди Коледа, ще преустановят работа.\n”Искаме да знаем истината и дългосрочната визия относно бъдещето на МБАЛ „Христо Ботев“. Не искаме тази агония да продължава”, се казва още в писмото на белите престилки.\n                    ", "date": "2017.12.13", "title": " Лекарите във Враца пак без заплати, пишат на премиера "}
{"url": "http://www.monitor.bg/a/view/79716-%D0%9B%D0%B5%D0%BA%D0%B0%D1%80-%D1%81%D0%B5-%D0%B7%D0%B0%D0%BA%D0%BB%D1%8E%D1%87%D0%B8-%D0%B2-%D0%BF%D0%BE%D0%BB%D0%B8%D0%BA%D0%BB%D0%B8%D0%BD%D0%B8%D0%BA%D0%B0/", "text": "Колеги му поискали пари, за да отвори сина му зъболекарски кабинет \n                    Председателят на регионалната колегия на Българския лекарски съюз в Кюстендил, д-р Пламен Симеонов започна протест срещу корупцията в здравеопазването. От два дни вече той стои заключен в кабинета на организацията, който се намира на 4-я етаж в сградата на градската поликлиника. Д-р Симеонов дори е пренесъл диван в кабинета и заплашва, че няма да излезе от там, докато не бъде свикан извънреден събор на БЛС.„Като първа точка от дневния ред искам да се разгледа корупцията в здравеопазването. Този протест е мой личен акт и се надявам да бъдат предприети някакви действия. Казал съм на съпругата ми, че няма да изляза от кабинета. За Бъдни вечер и Коледа пак ще стоя тук, може и до Нова година да откарам“, категоричен е д-р Симеонов. По негови думи причина за протеста станали 3860 лв., които му поискали двама негови колеги, за да може сина му да наеме зъболекарски кабинет в градската поликлиника.„Искам да се знае, че председателят на регионалната колегия на БЛС стана жертва на ало измамници в бели престилки. Бях прекаран от двама лекари - уролози от болницата в Кюстендил да дам тези пари, за да започне детето ми работа. Той е един от малкото, които искат да работят в родината си и в Кюстендил. След като ми бяха поискани парите ги занесох. Един от лекарите даже ги преброи и след няколко дни каза, че има нови условия, за да започне сина ми работа. Искаха ми допълнително да давам по 600 лв. месечно. Представете си докъде сме стигнали и после се питаме защо ни бият. Стигнахме до дъното“, възмущава се д-р Симеонов. По негови думи той е получил подкрепа от страна на централното ръководство на Българския лекарски съюз. \n\n\n                    ", "date": "2017.12.13", "title": "Лекар се заключи в поликлиника "}
{"url": "http://www.monitor.bg/a/view/4841-%D0%A0%D0%B0%D0%B7%D1%82%D0%B2%D0%BE%D1%80-%D0%BE%D1%82-%D0%BE%D1%86%D0%B5%D1%82-%D0%B8-%D1%81%D0%BE%D0%B4%D0%B0-%D0%B1%D0%BE%D1%80%D0%B8-%D0%B3%D1%8A%D0%B1%D0%B8%D1%87%D0%BA%D0%B8%D1%82%D0%B5-%D0%BF%D0%BE-%D0%BA%D1%80%D0%B0%D0%BA%D0%B0%D1%82%D0%B0/", "text": "Може да облекчите симптомите с масло от чаено дърво или евкалипт\n                    Сигурно мнозина са се сблъсквали с неприятното чувство, породено от гъбичките по краката. Те са изключително упорити, отблъскващи и съвсем не така безобидни, както се смята обикновено. Какво трябва да знаем за проблема и какво можем да направим, за да излекуваме т.нар. микоза, и то с бабини лекове?Нека първо обърнем внимание на симптомите. А те са суха и напукана кожа, мехури по стъпалата, сърбеж и неприятен мирис. Сред факторите за микозата са слабата имунна система, склонност към изпотяване или пък сте били на нехигиенично обществено място. Тъй като е заразна, е напълно възможно да се сдобиете с гъбички дори от домашни чехли, когато сте били на гости на някого. Сезонът на гъбичките е целогодишен. Пролетта и есента се появяват, защото краката са в затворена обувка и лесно се запарват. Лятото виновници са пясъкът и басейните, а зимата – невъзможността да сменяте ботушите всеки ден и изкуствената кожа, от която са направени повечето от тях. Един от най-ефикасните начини, за да преборим гъбичките, е содата. Сигурно всяка домакиня разполага с нея в кухнята си. Содата е добре известна с противокиселинния си ефект. Именно това я прави толкова добър лек срещу гъбични инфекции, тъй като любимата среда за разпространението им е киселата.Може да използвате следната рецепта. Разтворете 350 мл ябълков оцет и три супени лъжички сода в половин литър гореща вода. Правете бани на ходилата си два пъти дневно в продължение на 20 минути. Ако ви е възможно, правете си и компрес на ходилата с така приготвената смес. Просто натопете памучно тампонче в нея и го наложете върху засегнатия участък. Закрепете го хубаво и прекарайте с него поне една нощ. Ако сте постоянни, съвсем скоро ще откриете положителния ефект от процедурите.Личната хигиена е друго важно оръжие, пред което гъбичките по краката са безсилни. Когато се къпете, обърнете специално внимание на ходилата. Измийте ги добре със сапун и гореща вода, особено по гънките покрай пръстите – любимо място на гъбичките. Желателно е това да става непосредствено преди излизане от банята. След това трябва да ги подсушите прецизно – имайте предвид, че тези бактерии обичат влажните места. Обърнете внимание и на ноктите на краката си. Причината е, че колкото са по-големи и неподдържани, толкова по-голям е шансът там да се задържат микроби или влага, които са предпоставки за микоза.  Според някои чесънът е изпитано оръжие в такива моменти. Натъркайте заразените места с няколко капки сок от чесън или с прясно обелена скилидка половин час преди да си легнете. После обуйте памучен чорап и на сутринта задължително минете през банята. Антибактериалното действие на чесъна убива гъбичките още в зародиш.Подобни масажи може да си правите и с масло от чаено дърво или евкалипт. И двата варианта ще ви помогнат да ограничите микозата, но не са достатъчно силни, за да я преборят. Затова ги използвайте като допълнително средство към предписаното ви лечение. За да облекчите сърбежа пък, също може да намажете болното място с кисело мляко.\n \n\n\n                    ", "date": "2017.12.13", "title": "Разтвор от оцет и сода бори гъбичките по краката"}
{"url": "http://www.monitor.bg/a/view/17885-%D0%A1%D1%82%D1%83%D0%B4%D0%BE%D0%B2%D0%B8%D1%82%D0%B5-%D0%B0%D0%BB%D0%B5%D1%80%D0%B3%D0%B8%D0%B8-%D0%B4%D0%BE%D0%BA%D0%B0%D1%80%D0%B2%D0%B0%D1%82-%D1%81%D0%BC%D1%8A%D1%80%D1%82-%D0%B2-%D0%B1%D0%B0%D1%81%D0%B5%D0%B9%D0%BD%D0%B0/", "text": "\n                    Трябва да различаваме студовата алергия от фамилната студова уртикария. Тя не е алергична, но по клинична изява при деца наподобява алергичната. При фамилна студова уртикария имаме т. нар. автономно възпалително хронично заболяване.\n\n \n                    ", "date": "2017.12.13", "title": "Студовите алергии докарват смърт в басейна"}
{"url": "http://www.monitor.bg/a/view/36372-jeremy-%D0%B2%D0%BF%D0%B5%D1%87%D0%B0%D1%82%D0%BB%D0%B8%D1%85%D0%B0-%D0%BC%D0%B5%D0%BD%D0%B8%D0%B4%D0%B6%D1%8A%D1%80-%D0%BD%D0%B0-depeche-mode/", "text": "Получиха благословията на Джон Фарнъм за кавър на You’re the Voice, премиерата на видеото е в „Терминал 1“ \n                     Има групи с поне десетилетие предгаражна история преди големия си пробив и доста белези от дилеми като „Сега да вечерям ли, или да заделя парите за нови струни?“. Членовете им работят като кучета (точно както пееха  The Beatles в Hard Days Night), за да си позволят наема на репетиционна и студийно време за записи, но напук на всичко битовите мини по пътя им така и не успяватТя си остава призвание и ако имаш нужната воля и постоянство да развиваш таланта си рано или късно нещата ти се получават. Дори в пазарна действителност като българската. Jeremy? са ярък пример за това и след успеха на Fake Fruits и гиговете като подгряващи на Queen пред тях се отваря нова врата. На финалния концерт от европейското им турне в легендарния The 100th Club в Лондон за пръв път дойдоха да ги слушат хора от индустрията. „Това беше ключов момент за нас. Видяхме се с представители на много големи лейбъли, които бяха дошли специално заради нас. Ще ти кажа само, че сред заинтересованите да работим заедно е тур мениджъра на Depeche Mode. Детайли ще обявим като стане официално.“, сподели за „Монитор“ китариста на бандата Ташо Колев.Турнето им започна от Германия, за да ги разходи през няколко града в Ирландия, Шотландия и Англия. Отправната точка на Ташо, Ерсин Мсутафов (вокали, китара), Росен Ватев (барабани), Емилиян Бонев (бас) и Краси Тодоров (пиано) бе Кьолн. „Един град, към който с Ерсин имаме особен санитмент и нямахме търпение да посетим отново, защото повечето ни инструменти са от там. Купихме си ги от един магазин, който е като „Дисни ленд“ за всеки музикант, и 10 години по-късно се върнахме там. Продължихме с Берлин, Хамбург, Франкфурт... На места имаше доста хора, на други имаше по-малко, но като цяло се получи така, както си го представяхме.“, разказва Ташо.Най-емоционален за Jeremy? бил концерта в Дъблин. „Миксинг инженерът ни работи и живее там от 15 години. Дойдоха доста българи на шоуто.“, обяснява Ерсин. „В Глазгоу свирихме за пръв път и в зала, която принципно е за леко по-тежка музика, ноВъв всеки град имахме местна банда за съпорт, което пък караше доста чужденци да дойдат. В Лондон, например, преди нас свири Соня Лей. Част от музикантите в проекта й бяха с нас на турнето с Queen. Запознахме се и с изключително интересните пичове от Leontas. Те са в модерната напоследък конфигурация от трима души, китарист, вокал и барабанист.“, прави разбор на тура Ерсин. Преди да се поклонят за прощален бис в Лондон момчетата от Jeremy? свирят и в Брайтън, култовия курорт на брега на Ламанша. „Все пак е море, все едно си бяхме вкъщи.“, усмихва се Ташо, припомняйки каварненския корен на групата.  „Много як град, собственикът на бара беше с жестоко чувство за хумор и звукът беше убийствен. Групата, която ще ни съпортва на концерта в „Терминал 1“ сега на 16-ти, ще бъде от Брайтън“.Ерсин подсказва, че става въпрос за трио близко до звученето на Royal Blood. На лайва в събота Jeremy? ще направят премиера на видеото към новия си сингъл You’re the Voice. Тези от вас, които са слушали поне веднъж групата на живо, знаят, че става въпрос за кавър на хита на Джон Фарнъм. За да издадат песента получават благословията на цели четири лейбъла, които държат правата й. „Това видео е може би най-тежкото ни за заснемане до момента, снимахме по 15 часа в продължение на три дни иМен още ме боли кръста, но ще се оправя.“, усмихва се Ташо.  „Много счупени куфари и интересни хора имаше, персонажите са повече от 10, включително всички от бандата.“, добавя Ерсин. Билети за лайва в „Терминал 1“ тази събота се продават в eventim.bg на цена от 10 лв.       \n\n\n                    ", "date": "2017.12.13", "title": "Jeremy? впечатлиха мениджър на Depeche Mode"}
{"url": "http://www.monitor.bg/a/view/34612-%D0%94%D0%B6%D0%BE%D1%80%D0%B4%D0%B6-%D0%9A%D0%BB%D1%83%D0%BD%D0%B8-%D0%B4%D0%B0%D1%80%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D1%81-%D0%BC%D0%B8%D0%BB%D0%B8%D0%BE%D0%BD%D0%B8/", "text": "\n                    С по един милион долара холивудският ас Джордж Клуни зарадвал всеки един от близките си приятели. За случката, която датира от 2013 г, стана ясно от интервю на съпруга на Синди Крауфорд – предприемачът Ранди Гербер в предаването Headliners. „Ние сме цяла група, която се нарича „Момчетата“. Всеки един от нас,14 на брой, получи по един милион.“, разкри бизнесменът. Звездата от „Бандата на Оушън“ събрала „Момчетата“ на вечеря и пред всеки била сервирана черна чанта пълна с пари. Като бонус, Клуни предварително заплатил и всички данъци на другарите си. „Такъв човек е Джордж. Това беше през септември 2013, а през септември 2014 се ожени за Амал. Това е пример за карма“, намигна още Гербер.Носителят на „Оскар“ се слави с доро сърце не само пред приятелите си. Той и съпругата му Амал, които гушнаха близнаци през юни, са една от най-щедрите двойки в Холивуд. Семейството допринесе със солидна сума в помощ на пострадалите от урагана Харви.   \n\n\n                    ", "date": "2017.12.13", "title": "Джордж Клуни дари приятели с милиони"}
{"url": "http://www.monitor.bg/a/view/72986-%D0%92%D0%B8%D0%BA%D1%82%D0%BE%D1%80-%D0%90%D0%BD%D0%B3%D0%B5%D0%BB%D0%BE%D0%B2-%D0%BE%D1%82%D0%B2%D0%B0%D1%80%D1%8F-%D0%9A%D1%83%D1%85%D0%BD%D1%8F%D1%82%D0%B0-%D0%BD%D0%B0-%D0%B0%D0%B4%D0%B0/", "text": "\n                    Да изпита състезателния дух на професионалисти в кухнята – с това ще се заеме шеф Виктор Ангелов в новото шоу „Кухнята на ада“, след като предаде поста си в журито на Master Chef на Лео Бианки. Предаването ще стартира по Нова тв напролет, а към момента се провеждат кастингите за най-смелите шеф-готвачи у нас. Победителят ще получи не само финансова инжекция в размер от 100 хиляди лева, но и договор в ресторанта на Ангелов. „Това е най-голямото кулинарно предизвикателство - както за мен, така и за участниците. Форматът комбинира способността на шеф готвачите да се справят с поставените задачи с кулинарния им талант пред погледа на цяла България. Освен амбициозни готвачи, търсим кулинарни таланти със силни характери, защото професионалната кухня е подчинена на висока дисциплина. Може да си добър шеф, но за да си добър състезател се изискват различни качества“, категоричен е той.\n\n„Кухнята на ада“ (Hell’s Kitchen) е по формат на ITV Studios, излъчва се в 19 държави, а сред най-популярните лица, свързвани с шоуто е американският кулинар Гордън Рамзи.\n                    ", "date": "2017.12.13", "title": "Виктор Ангелов отваря „Кухнята на ада“"}
{"url": "http://www.monitor.bg/a/view/48875-%D0%A8%D1%83%D1%88%D0%B0%D0%BD%D0%B0-%D0%B7%D0%B0%D0%B4%D0%BC%D0%B8%D0%BD%D0%B0-%D0%9C%D0%BE%D1%82%D0%B5%D0%BB%D0%B0-%D0%BD%D0%B0-%D0%90%D0%B7%D0%B8%D1%81-%D0%BF%D0%BE-%D0%B8%D0%BD%D1%82%D0%B5%D1%80%D0%B5%D1%81/", "text": "\n                    Възкръсналият от 70-те години хит „Шушана“ е песента, предизвикала най-голям интерес в България. Това сочат данни на Google, чиято класация за най-търсени термини у нас излезе преди дни. Парчето, получило нов живот, благодарение на Наско Ментата, измести по интерес дори най-новото попълнение в дискографията на Азис - „Мотел“, което генерира над 37 милиона гледания в YouTube. Песента на Васко взима бронза в класацията, като освен от „Шушана“ изостава още и от захаросания хит Despacito.\n\nСред хората, предизвикали най-голям интерес у нашенци пък са най-добрият ни тенисист Григор Димитров и Кристиан Костов. В списъка попадат още имената на Кубрат Пулев, Тамара Георгиева и невръстната щерка на Орхан Мурад – Сузанита. Събитията, накарали българите все по-често да се допитват до търсачката, са парламентарните избори и „Евровизия“. „50 нюанса по-тъмно“ и „Бързи и яростни 8“ водят при кино лентите, където приятно впечатление оставя големият брой български продукции в топ 10 на най-търсените филми.\n                    ", "date": "2017.12.13", "title": "„Шушана“ задмина „Мотел“-а на Азис по интерес"}
{"url": "http://www.monitor.bg/a/view/40411-%D0%92%D0%B5%D1%80%D0%BE%D0%BD%D0%B8%D0%BA%D0%B0-%D0%A1%D1%82%D0%B5%D1%84%D0%B0%D0%BD%D0%BE%D0%B2%D0%B0-%D0%BF%D1%80%D0%B5%D0%B1%D0%BE%D1%80%D0%B8-120-%D0%B7%D0%B0-%D1%80%D0%B5%D0%BA%D0%BB%D0%B0%D0%BC%D0%B0/", "text": "\n                    Българската представителка на „Мис Свят 2017“ Вероника Стефанова пребори красавици от над 120 държави за реклама. Чаровната блондинка е една от петте претендентки за короната, които получиха шанса да позират за международната реклама на престижния форум. За постижението си Стефанова се похвали в профила си във Фейсбук. „Кадри от рекламата на \"Мис Свят\", в която участвахме само 5 момичета от всичките над 120 държави и се излъчваше навсякъде по света, където излъчваха конкурса. Това е за теб България!\", написа тя. Вероника е и първата българка в историята на конкурса, която печели място в рекламната кампания.Стефанова кацна у нас преди дни, след като се разписа с участие в оборотно риалити шоу в Доминиканската република, което позиционира участнички в международни форуми за красота в сценарий, взаимстван от Survivor и America's Next Top Model. Там Вероника се размина на косъм от класиране в Топ 10. Завръщането си в София тя беляза с дефиле на тазгодишната церемония за връчването на наградите „БГ модна икона 2017“.\n\n\n                    ", "date": "2017.12.13", "title": "Вероника Стефанова пребори 120 за реклама"}
{"url": "http://www.monitor.bg/a/view/69615-%D0%9F%D1%85%D0%B5%D0%BD%D1%8F%D0%BD-%D0%9A%D0%9D%D0%94%D0%A0-%D1%89%D0%B5-%D1%81%D1%82%D0%B0%D0%BD%D0%B5-%D0%BD%D0%B0%D0%B9%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D1%81%D0%B8%D0%BB%D0%B0-%D0%B2-%D1%81%D0%B2%D0%B5%D1%82%D0%B0/", "text": "\n                    Севернокорейският диктатор Ким Чен-ун е решен да направи страната си \"най-голямата ядрена сила\" в света, съобщи официалната информационна агенция КЦТА.\n\nКим е заявил вчера пред хора, работещи по програмата за балистични ракети, че Северна Корея \"ще върви победоносно напред и ще стане най-голямата ядрена и военна сила на света\".\n\nНа 28 ноември Пхенян изстреля междуконтинентална балистична ракета, способна според експерти да достигне САЩ.\n\nПо-рано вчера американският държавен секретар Рекс Тилърсън заяви пред базирания във Вашингтон мозъчен тръст \"Атлантически съвет\", че САЩ са готови да преговарят със Северна Корея без предварителни условия.\n\nДосега САЩ изключваха възможността да преговарят със севернокорейците, ако Пхенян не се откаже от ядрените си оръжия.\n                    ", "date": "2017.12.13", "title": "Пхенян: КНДР ще стане най-голямата ядрена сила в света"}
{"url": "http://www.monitor.bg/a/view/60093-%D0%A1%D1%82%D1%8A%D0%BA%D0%BB%D0%BE-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%BF%D0%B0%D0%B4%D0%BD%D0%B0-%D0%B2%D1%8A%D1%80%D1%85%D1%83-%D0%B4%D0%B5%D1%82%D0%B5-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%AF%D0%BF%D0%BE%D0%BD%D0%B8%D1%8F/", "text": "\n                    Паднал прозорец от американски военен хеликоптер рани дете в японско училище, предаде Асошиейтед прес.\nАгенцията отбелязва, че инцидентът е довел до ескалация на антиамериканските настроения на южния японски остров.\nПрозорецът с метална рамка се отчупил днес от хеликоптер CH-53 /латински букви/ на спортна площадка на двора на училище в град Гинован. Едно момче е с леки наранявания от частици, отскочили от земята.\nКъм момента на падането на фрагмента, дълъг и широк по около 90 сантиметра, на площадката е имало петдесетина деца.\nУчилището се намира в съседство с военновъздушната база \"Футенма\" на морската пехота на САЩ.\nМиналата седмица част от друг американски боен хеликоптер падна в детска градина, припомня АП.\nАгенцията отбелязва, че базата в гъстонасеен жилищен район предизвиква сред местните жители безпокойства за сигурността и настроения срещу присъствието на американски военни. Планираното й преместване се бави, тъй като много жители на Окинава искат изобщо да няма база на острова\n                    ", "date": "2017.12.13", "title": "Стъкло от американски хеликоптер падна върху дете в училище в Япония "}
{"url": "http://www.monitor.bg/a/view/39836-%D0%A0%D1%83%D1%81%D0%B8%D1%8F-%D1%81%D1%82%D1%80%D0%BE%D0%B8-%D0%B1%D0%B0%D0%B7%D0%B0-%D0%BD%D0%B0-%D0%9B%D1%83%D0%BD%D0%B0%D1%82%D0%B0-%D0%BF%D1%80%D0%B5%D0%B7-2040-%D0%B3/", "text": "\n                     В отговор на амбициозната идея на US президента Доналд Тръмп да възобнови полетите на американски астронавти до Луната, Москва обяви своите планове относно естествения спътник на Земята. До 2030 г. Ракетно-космическата корпорация „Енергия“ ще избере място за разполагане на руска база на Луната, а самото й строителство ще започне през 2040 г., предаде НТВ.\nДесет години след това се очаква да започне активно изследване и усвояване на ресурсите на спътника, а самата база ще бъде в състояние да обезпечава изпращането на експедиции в далечния космос и до други планети, обясниха експерти. За целта през 2019 г. към Луната ще се отправи  маломерна демонстрационна станция „Луна 25“, а през 2021 г. ще бъде изпратен орбитален космически апарат „Луна-26“. Той ще бъде последван от апарата „Луна-27“, който ще установи на южния полюс на земния спътник криогенни сондажни съоръжения. През 2024 г. пък друга космическа станция ще бъде натоварена със задачата да събере проби от почвата на Луната. На този етап обаче приоритетен момент в развитие на руската лунна програма е конструирането на нов пилотиран кораб „Федерация“, чиито първи безпилотен пуск е насрочен за 2022 г. В проекта на Москва влиза още създаването и на радиационно убежище, експериментално производство, както и цял комплекс за добив на природни ресурси на спътника. Само преди ден Тръмп поиска астронавти отново да бъдат изпратени на Луната - за първи път след 1972 г., и да бъде подготвен пилотиран полет до Марс, предадоха Асошиейтед прес и Франс прес. \"Този път целта няма да бъде само да бъде забито нашето знаме и да бъдат оставени отпечатъци от нашите стъпки. Ще изградим база за бъдеща мисия към Марс и може би един ден към други по-далечни светове\", каза президентът на церемония в Белия дом. Той подписа директива, в която нареди на НАСА да насочи повече усилия за пилотирани мисии към далечния Космос, отбелязва АФП.\nПресата припомня, че по-рано Руси и САЩ обявиха съвместните си планове за създаване на международна станция Deep Space Gateway, която ще бъде разположена в орбитата около Луната. Американската компания Boeing и руската „Енергия“ вече започнаха предварително проучване по проекта. Очаква се първият модул да бъде изведен в орбитата около земния спътник през 2023 г., като в течение на две години след това към него ще бъдат добавени и два обитаеми от космонавти модули, пише Newsru.com.\n\nМеждувременно членът на Федералното събрание на Русия Алексей Пушков изрази съмнение в US лунната програма. „Възобновяване на полетите до Луната? Супер! А как ще долетят до там американците без ракетни двигатели? Та те дори до Международната космическа станция не могат да стигнат без руски двигатели“, написа в Туитър сенаторът. Освен това Пушков призова Тръмп да не си „присвоява чужди победи“. В социалната мрежа сенаторът посочи, че думите на US президента за „победата на САЩ над „Ислямска държава“ не са успели да убедят дори американските медии. „Те пишат, че в Сирия е победила Русия. И преди дни там беше Путин, а не Тръмп“, аргументира се Пушков. „Стига са си приписвали чужди победи! Главна роля в победата над Хитлер изигра СССР,  докато САЩ чакаха 3 години, докато открият втори фронт“, констатира още членът на Федералното събрание в социалните мрежи.\n                    ", "date": "2017.12.13", "title": "Русия строи база на Луната през 2040 г. "}
{"url": "http://www.monitor.bg/a/view/54796-%D0%A3%D0%B8%D0%BB%D1%8F%D0%BC-%D0%B8-%D0%A5%D0%B0%D1%80%D0%B8-%D1%82%D0%B0%D0%B9%D0%BD%D0%BE-%D0%B8%D0%B3%D1%80%D0%B0%D0%BB%D0%B8-%D1%89%D1%83%D1%80%D0%BC%D0%BE%D0%B2%D0%B0%D1%86%D0%B8-%D0%B2-%D0%9C%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8/", "text": "\n                    Принцовете Уилям и Хари преминаха по червения килим на европейската премиера в Лондон на филма \"Междузвездни войни: Последните джедаи\", в който и двамата братя играят малки роли, съобщи Ройтерс. Двамата бяха без половинките си.\nОсвен тях по червения килим, преди прожекцията в \"Ройъл Албърт хол\" в Лондон, преминаха звездите Марк Хамил, Джон Бойега, Дейзи Ридли и Адам Драйвър.\n\"Не само е най-изпълненият с действие, но е и най-емоционалният, дърпа те в няколко различни посоки, спонтанен е\", заяви Бойега пред Ройтерс за впечатленията си от филма на \"Уолт Дисни\", който се очаква да е кинопродукцията с най-големи приходи за 2017 г.\nПринцовете се появяват в осмия филм от сагата в ролята на щурмоваци - елитните имперски войски в бели брони. Но заради шлемовете си, те не могат да бъдат разпознати на екрана.\nЕдин виден представител на актьорския състав обаче липсваше вчера - Кари Фишър, която почина миналата година, след като колабира по време на полет от Лондон за Лос Анджелис. Тя завърши всичките си сцени в ролята на принцеса Лея преди смъртта си.Разкритието за принцовете веднага се превърна в хит. Загадката остава неразрешена, откакто актьорът Джон Бойега, който играе ролята на дезертиралия щурмовак Фин, сподели, че по време на посещението си на снимачната площадка на лондонските студиа \"Пайнууд\" през април 2016 г. принцовете са заснели сцена, също като щурмоваци. Остава неясно обаче дали въпросната сцена е включена в окончателния вариант на филма. Говори се, че като щурмоваци в нея са се снимали също актьорът Том Харди и певецът Гари Барлоу.\nДворцови представители, както и от екипа на продукцията отказаха да коментират твърдението.Вълнуващият феновете въпрос дали принцовете Уилям и Хари наистина изпълняват камео роли във филма така и не получи отговор.\n\"Не мога да потвърдя, нито да отрека\", заяви режисьорът Райън Джонсън в отговор на въпрос за \"кралското камео\".\nЧасове преди прожекцията, в един от най-мразовитите дни в Лондон през тази година, стотици фенове се събраха пред \"Роял Албърт хол\". Почитателите храбро понесоха студа в очакване да зърнат звездите на филма.\"Никога не можеш да се наситиш на подобен род страст и ентусиазъм. Просто е невероятно. Феновете ни подкрепяха през всичките тези години. Възторгът им е заразителен\", сподели актьор Марк Хамил, който изпълнява ролята на Люк Скайуокър.\nРежисьорът Райън Джонсън също не скри радостта си, че съвсем скоро всички заклети почитатели на космическата сага ще гледат осмия епизод от поредицата.\n\"Феновете на \"Междузвездни войни са най-добрите в света. Аз самият съм бил почитател на поредицата през целия си живот. Вълнувам се, че ще гледам филма с вас, хора. Надявам се да ви хареса\", сподели 43-годишният Джонсън преди прожекцията.\nФилмът \"Междузвездни войни: Последните джедаи\" излиза на екран на 15 декември. Във Великобритания продукцията тръгва по кината на 14 декември. \n                    ", "date": "2017.12.13", "title": "Уилям и Хари тайно играли щурмоваци в \"Междузвездни войни\""}
{"url": "http://www.monitor.bg/a/view/40853-%D0%91%D0%BE%D0%BC%D0%B1%D0%B5%D0%BD-%D1%81%D0%B8%D0%B3%D0%BD%D0%B0%D0%BB-%D0%BE%D0%BF%D1%80%D0%B0%D0%B7%D0%BD%D0%B8-%D0%B4%D0%B2%D0%B0-%D0%BC%D0%BE%D0%BB%D0%B0-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Около 5000 души бяха евакуирани от два московски мола в сряда заради заплаха от взривове, предаде в. „Известия“. До опразването на търговските центрове се стигнало, след като в полицията постъпило анонимно обаждане за заложени в сградите бомби.\n\n          Съобщава се, че са били евакуирани моловете „Воден“ и „Кръг“, където сапьори веднага започнаха да проверяват постъпилата информация за миниране, съобщава Интерфакс. До ранния следобед в сряда бомби в търговските центрове не бяха открити. Медиите припомнят, че масовата вълна от телефонен терор в Русия започна през септември т.г., като оттогава досега бяха евакуирани десетки търговски и други обекти заради фалшиви сигнали за заложени бомби.\n                    ", "date": "2017.12.13", "title": "Бомбен сигнал опразни два мола в Москва "}
{"url": "http://www.monitor.bg/a/view/89381-%D0%9E%D1%80%D0%B0%D0%BD%D0%B3%D1%83%D1%82%D0%B0%D0%BD-%D0%BE%D1%82%D0%BA%D1%80%D0%B8-%D1%81%D0%B5%D0%BB%D1%84%D0%B8%D1%82%D0%BE/", "text": "\n                    Орангутан на остров Борнео се натъкнал на скрита онлайн-камера и се възползвал от нея, като си направил стотина селфита, пише в. \"Гардиън\".\nКамерата Go-pro принадлежала на фотографа на дивата природа Иън Ууд. С нея той следял отблизо живота на човекоподобните маймуни на острова. Апаратът бил прикрепен към едно дърво и бил свързан със смартфона на Ууд. Фотографът забелязал как един 3-годишен орангутан се приближил към дървото и с интерес разгледал камерата. След това я взел в ръка и започнал да натиска копчето. Получили се около стотина селфита. След като се поснимала, маймуната решила да опита и вкуса на камерата, като я положила в устата си. Но орангутанът не я харесал и 30 минути след началото на селфитата я захвърлил край дървото.\nИън Ууд могъл да свали селфитата от картата памет на камерата и бил поразен от тяхното качество.\n\n\n\n\n\n\n\n\n\n\n\n\n\n\n                    ", "date": "2017.12.13", "title": "Орангутан откри селфито"}
{"url": "http://www.monitor.bg/a/view/27975-%D0%95%D0%B4%D0%BD%D0%BE-%D0%BF%D0%B8%D0%B0%D0%BD%D0%BE-20-%D1%80%D1%8A%D1%86%D0%B5/", "text": "\n                    Осемнайсет босненски ученици и двама техни учители по музика свириха задено на едно пиано, за да влязат в рекордите на Гинес, съобщава АФП.\nСлед тримесечни упражнения те изпълниха заедно \"Галоп-марш\" на Албер Лавиняк (1846-1916) в Националната библиотека на Сараево, опожарена при бомбардировките в началото на войната в Босна (1992-95) и възстановена 22 години по-късно. Всеки от тях използваше само една ръка.\nБосненският рекорд трябва да бъде одобрен. Последният рекорд в тази област е на 18 италиански младежи от октомври 2014 г.\nВ проекта участват ученици на възраст от 9 до 15 години от двете части на Сараево - Хърватско-мюсюлманската федерация и сръбския квартал. В една страна, която все още е много разделена, този концерт е \"послание за мир, любов и единство\", заяви Ива Пашич, преподавателка по музика, която ръководеше подготовката.\nПроизведението, което първоначално е написано за осем ръце, е адаптирано от босненския музикант Джордже Йованчич за изпълнение на двайсет ръце.\nКритерият, който трябва да се спази, е да се свири най-малко пет минути и през тези пет минути да има двайсет ръце на клавишите, обясни музикантът.\n                    ", "date": "2017.12.13", "title": "Едно пиано - 20 ръце"}
{"url": "http://www.monitor.bg/a/view/2546-%D0%98%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%9E%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B2-%D0%98%D1%81%D1%82%D0%B0%D0%BD%D0%B1%D1%83%D0%BB/", "text": "\n                    Мюсюлманските лидери, участващи в среща на върха на Организацията за ислямско сътрудничество (ОИС) в Истанбул, призоваха света да признае Източен Ерусалим за столица на Палестина в отговор на решение на САЩ да признаят Ерусалим за столица на Израел, предаде АФП.\nНие провъзгласяваме Източен Ерусалим за столица на Палестина и призоваваме другите страни да признаят Палестина и окупирания Източен Ерусалим за нейна столица, заявиха мюсюлманските лидери в декларация, публикувана след срещата на върха на ОИС.Президентът на САЩ Доналд Тръмп \"поднесе Ерусалим като подарък на ционисткото движение\", \"все едно му е подарил един от американските градове\", заяви палестинският лидер Махмуд Абас. В реч при откриването на извънредна среща в Истанбул на Организацията за ислямско сътрудничество (ОИС), посветена именно на признаването от Тръмп на цял Ерусалим за столица на Израел, Абас обвини Съединените щати в пристрастност и даде да се разбере, че те вече не могат да играят роля в израелско-палестинския мирен процес.\n\"Ерусалим е и ще остане вечно столица на Държавата Палестина. . . И няма да има нито мир, нито стабилност без това\", подчерта палестинският президент.\nАбас отбеляза, че има различни закони за израелците и за палестинците. \"Това е апартейд\", заяви категорично той и попита \"дали светът може да приеме един нов режим на апартейд, 30 години след края на този в Южна Африка\".\nРешението на Тръмп да признае миналата сряда Ерусалим за столица на Израел предизвика критики почти в целия свят, отбелязва Франс прес. В редица мюсюлмански страни започнаха протести.\nТурският президент Реджеп Тайип Ердоган, ротационен председател на ОИС, незабавно свика извънредна среща на организацията в Истанбул, с надеждата ислямският свят да се обедини зад неговата твърда позиция против решението на Тръмп. Задачата на Ердоган обаче се очертава сложна, предвид дълбокото разделение на мюсюлманските страни и опитите на държави от региона като Саудитска Арабия да установят добри отношения с американския президент пред общия враг Иран, отбелязва Франс прес.\nОт 57-членната ОИС участваха 48 страни, 16 от които са представени на равнище държавен глава.Израел превзе Източен Ерусалим по време на Шестдневната война през 1967 г. През 1980 г. той анексира Източен Ерусалим и обяви целия град за своя \"вечна и неделима\" столица - претенции, които обаче не са признати от международната общност.\nИзраелските военновъздушни сили бомбардираха днес военен обект на палестинското ислямистко движение Хамас в южната част на ивицата Газа.\nБомбардировката е била в отговор на извършено от бойци ракетно нападение, задействало сирените за тревога в Хоф Ашкелон в южната част на Израел.\nИзстреляна по-рано ракета не е достигнала израелска територия.\nСпоред палестински медии тя е паднала на безлюдно място в ивицата Газа.\nВчера беше потвърдена смъртта на двама палестинци след взрив в ивицата Газа.\nИзраелската армия отрече информациите в палестински медии, че израелски военен дрон е атакувал бойците, докато те са се движели с мотоциклет в северната част на ивицата Газа.\nАрмията заяви, че Израел е арестувал висшия член на Хамас Хасан Юсеф при акция през нощта в дома му на Западния бряг.\nСпоред в. \"Таймс ъв Израел\" той е бил задържан в Рамала при една от няколко акции, при които са били задържани общо 32 палестинци, заподозрени за участие в терористични дейности и съпроводени с насилие размирици. \n\n\n                    ", "date": "2017.12.13", "title": "Организацията за ислямско сътрудничество пожела Източен Ерусалим да бъде признат за столица на Палестина"}
{"url": "http://www.monitor.bg/a/view/88978-%D0%93%D1%80%D1%8A%D1%86%D0%BA%D0%B8-%D0%BC%D0%B5%D0%B4%D0%B8%D0%B8-%D0%90%D0%BD%D0%BA%D0%B0%D1%80%D0%B0-%D0%BE%D1%82%D0%BD%D0%BE%D0%B2%D0%BE-%D0%BF%D0%BE%D0%B2%D0%B4%D0%B8%D0%B3%D0%BD%D0%B0-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%9B%D0%BE%D0%B7%D0%B0%D0%BD%D1%81%D0%BA%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80/", "text": "\n                    Анкара отново е повдигнала въпроса за наличието на \"сиви зони\" в Егейско море и за ревизия на Лозанския договор, съобщават гръцките електронни издания.\nНюз.ин отбелязва, че това става дни след посещението на турския президент в Атина, а в. \"Прото тема\" алармира по този повод за нови турски провокации и за опасно покачване на тона.\nВъпросът е бил поставен за сетен път от премиера Бинали Йълдъръм в турския парламент по време на дебати за бюджета и в отговор на лидера на опозицията Кемал Кълъчдароглу.\nОтговаряйки на Кълъчдароглу, който обвинил президента Реджеп Тайип Ердоган, че е \"подарил\" 18 острова в Егейско море на Гърция, Йълдъръм казал: \"По време на нашето управление нито една камъче няма да оставим да бъде махнато от Егейските острови\".\n\"Първият спор за островите в Егейско море бе при кризата за Имия/Кардак и тогава Турция ясно демонстрира своята позиция по този въпрос\", е посочил турският премиер.\nБинали Йълдъръм е казал, че има \"сив статут\" и за 132 скални островчета в Егейско море, като пояснил: \"Ние ще направим всичко необходимо, за да не бъдат ощетени ни най-малко правата и интересите на Турция. Турция не е страна, която ще остави нещо без отговор. Това нека знаят всички\".\nТурският министър-председател задал също и въпроса \"защо да не бъде променен и Лозанският договор\". Той отново се позовал на неотдавнашните изявления на Ердоган относно \"актуализацията\" на този договор, като изтъкнал, че тези негови изказвания се отнасяли до правата на неговите \"сънародници\" , както той нарекъл представителите на мюсюлманското малцинство в Гърция.\n\"Грешка ли е да кажем на Гърция, която не прилага Лозанския договор, че трябва да го променим\", попитал Йълдъръм и добавил, че \"това означава национална отговорност\".\n                    ", "date": "2017.12.13", "title": "Гръцки медии: Анкара отново повдигна въпроса за Лозанския договор "}
{"url": "http://www.monitor.bg/a/view/78458-%D0%95%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%BA%D0%B8%D1%82%D0%B5-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Европейският парламент реши днес с голямо мнозинство, че Европейската комисия и Лондон са постигнали достатъчно напредък в досегашните преговори по оттеглянето на Великобритания от ЕС.\nС 556 гласа \"за\", 62 \"против\" и 68 въздържали се ЕП препоръча преговорите да продължат, като обхванат въпроса за бъдещите отношения ЕС-Великобритания. В резолюцията се съдържа оценка, че изказванията на водещи британски политици, които поставят под съмнение значението на постигнатите договорености, може да подкопаят бъдещите добросъвестни преговори.\nЕП настоява британското правителство да спазва изцяло постигнатите договорености. Евродепутатите очертават пет въпроса, без чието решаване няма да подкрепят крайното споразумение. Тези въпроси са разширяването на обхвата на правата на гражданите на ЕС във Великобритания и до бъдещи им партньори, установяването на лесна административна процедура за получаване на статут на пребиваване, възможност за Съда на ЕС и за омбудсмана на ЕС да се произнасят по гражданските права, спазване на обещанията по отношение на границата с Ирландия.\nСпоред ЕП е възможно бъдещите отношения на ЕС с Великобритания да залегнат в споразумение за асоцииране. Окончателното споразумение с Лондон подлежи на одобрение от евродепутатите.Главният преговарящ на ЕС Мишел Барние заяви, че няма място за отстъпление от вече постигнатите договорености и те следва да залегнат в бъдещия договор по напускането на Великобритания. Той добави, че и занапред ЕС не може да предоговаря целостта на единния пазар, както и четирите основни свободи.\nОт името на групата на ЕНП Манфред Вебер настоя до утре британският премиер Тереза Мей да заяви, че постигнатите досега договорености са обвързващи. Той добави, че групата ще подкрепи преходен период в отношенията с Лондон, само ако има напредък в преговорите за бъдещето. Вебер отбеляза, че според социологически проучвания половината от британците искат нов референдум, защото са осъзнали, че с напускането на ЕС само губят.\nДжовани Питела (социалисти и демократи) поздрави ЕК за постигнатия преговорен напредък. Той призова британското правителство да престане с изказванията, които омаловажават предварителното споразумение.\nСайед Камал (Европейски реформатори и консерватори) коментира, че успехът на преговорите досега се дължи и на двете страни. Той отбеляза, че с напускането на Великобритания общите интереси с ЕС - в областта на търговията, разузнаването и сигурността - няма да претърпят промяна.\nГи Верхофстат (АЛДЕ) настоя Ирландия да не бъде \"съпътстваща щета\" при преговорите. Той поздрави Барние и изрази очакването досегашните договорености да залегнат в правни текстове в следващите седмици.\nГабриеле Цимер (Европейска обединена левица) настоя за въвеждането на правно обвързващи текстове, \"защото засега поведението на британското правителство не създава доверие\". Тя допусна, че ЕП може да поиска удължаване на срока от осем години, в който британското правосъдие ще трябва да се съобразява със становищата на Съда на ЕС.\nФрансиска Келер (Зелени) се застъпи за правата на ирландците и постави въпроса как ще бъде приложена договорката да няма \"твърда\" граница между Ирландия и Северна Ирландия.\nНайджъл Фараж (Европа на свободата и пряката демокрация) бе силно критичен към британския премиер Тереза Мей, пътувала два пъти до Брюксел миналата седмица, за да потвърди постигнатите договорености. Фараж изрази несъгласие с договорките за ролята на Европейския съд, за размера на задълженията на Лондон към бюджета на ЕС, както и заради създадената възможност миграцията на европейци към Великобритания да продължи с години. Тереза Мей отстъпи по всички въпроси. Независимо дали ни харесва, ЕС показа силата си, Мей преживя ритуално унижение, коментира идеологът на Брекзит.Най-после стигнахме до края на началото, коментира днес евродепутатът Светослав Малинов (ЕНП). Необходимо беше да измине повече от година и половина от референдума, за да може британското правителство да разбере, че ЕС никога няма да наруши правата на гражданите си, нито да опрости финансовите задължения на Великобритания, коментира той.\nПетър Курумбашев (социалисти и демократи) изрази надеждата Великобритания да остане в ЕС. По неговите думи британската страна е важен партньор.\nМомчил Неков (социалисти и демократи) коментира, че гладкото напускане на Великобритания е от взаимен интерес. В интерес на България е да има споразумение, което да се прилага. То ще осигури правата и възможностите пред българите, живеещи там, добави евродепутатът. Той отбеляза, че при липса на споразумение има вероятност от големи пазарни сътресения в ЕС, които няма да подминат нашата страна. Според него изнасяните сега за британския пазар стоки ще трябва да бъдат предлагани другаде.Окончателното споразумение за Брекзита ще бъде подложено на гласуване и в двете камари на британския парламент, обяви днес премиерът Тереза Мей, цитирана от Асошиейтед прес.\nВ реч в Камарата на общините Мей изрази очакване британският парламент да се произнесе по въпроса преди Европейския парламент и \"доста преди\" март 2019 г., когато Великобритания трябва да излезе от ЕС. След като напуснем, споразумението по Брекзита ще бъде последвано от още договори, уреждащи различни аспекти от бъдещите отношения между Лондон и Брюксел, и ние ще предложим съответни законопроекти за въвеждане на тези спогодби в британското законодателство, така че британският парламент ще има още възможности да упражни контрол над процеса, отбеляза освен това тя.\nПо-късно днес долната камара на британския парламент ще гласува резолюция, настояваща законодателният орган да одобри бъдещото споразумение с ЕС за Брекзита преди то да влезе в сила, и Мей се опитва да попречи на нейното приемане, отбелязва Асошиейтед прес.\nКонсерваторите на премиера нямат мнозинство в Камарата на общините, така че ще е достатъчно няколко депутати от партията да се присъединят към опозицията, за да бъде прокарана резолюцията.\nБританският министър за Брекзита Дейвид Дейвис написа писмо до депутатите консерватори, обещавайки им, че правителството няма да се съгласи на споразумение с ЕС без одобрението на парламента.\nРезолюцията може да доведе до хаотично излизане на Великобритания от съюза, предупреди днес Тереза Мей.\nНе е ясно дали тези изявления ще са достатъчни, за да избегне правителството поражение, което би навредило на вече отслабените позиции на Мей, която е зависима от подкрепата в Камарата на общините на Демократичната юнионистка партия от Северна Ирландия, посочва Асошиейтед прес.\nРойтерс определя предстоящото днес гласуване като най-трудния тест за министър-председателката досега.\n                    ", "date": "2017.12.13", "title": "Европарламентът подкрепи договорките за Брекзит"}
{"url": "http://www.monitor.bg/a/view/63730-%D0%92%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0%D1%82%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F-%D0%BF%D0%BE%D0%BB%D1%83%D1%87%D0%B8-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%A1%D0%B0%D1%85%D0%B0%D1%80%D0%BE%D0%B2/", "text": "\n                    Представители на демократичната опозиция във Венецуела получиха днес наградата на Европейския парламент \"Сахаров\" за свобода на мисълта.\nНа церемонията в ЕП в Страсбург присъстваха Хулио Борхес, Антонио Ледесма и членове на семействата на политически затворници. Наградата бе присъдена на 26 октомври от председателя на ЕП Антонио Таяни и ръководителите на политическите групи. Носители на отличието са Националното събрание на Венецуела, представлявано от неговия председател Хулио Борхес, политически затворници, представлявани от Леополдо Лопес, Антонио Ледесма, Даниел Себайос, Йон Гойкоечеа, Лорент Сале, Алфредо Рамос и Андреа Гонсалес.\nНаградата е не само признание за смелата борба на демократичната опозиция във Венецуела, но и израз на уважението на ЕП към хората в тази страна - към всички, които са несправедливо хвърлени в затвора, защото са изразили мнението си; към всички, които се борят всекидневно да оцелеят заради жестокия режим; към всички семейства, които скърбят за загубата на близките си в месеците на непрекъснати протести за свобода, коментира Таяни.\nЕП отбелязва, че Венецуела преживява тежка политическа и икономическа криза. Растящата инфлация пречи на милиони хора да купят основни храни и лекарства. Над 120 души са загинали от началото на годината в улични сблъсъци и демонстрации срещу правителството на президента Николас Мадуро. Националното събрание, в което опозицията имаше мнозинство, бе лишено от правомощия, а според неправителствената организация \"Венецуелски наказателен форум\", в страната има около 300 политически затворници.\nНаградата \"Сахаров\" се присъжда всяка година от ЕП и е учредена през 1988 г., за да почете усилията на личности и организации, борещи се за правата на човека и за основните свободи. Наградата е на името на съветския физик и дисидент Андрей Сахаров.\n                    ", "date": "2017.12.13", "title": "Венецуелската опозиция получи наградата Сахаров"}
{"url": "http://www.monitor.bg/a/view/87792-%D0%90%D1%80%D0%B5%D1%81%D1%82%D0%B0%D0%BD%D1%82-%D0%BE%D1%82-%D0%90%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BE%D1%81%D1%8A%D0%B4%D0%B8-%D0%BD%D0%B0%D1%88-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BB%D0%BE%D1%88%D0%B0-%D0%BA%D0%B8%D0%BB%D0%B8%D1%8F/", "text": "\n                    Аржентинецът Фернандо – Хорхе Ферари Кастро спечели 1800 лв. обезщетение от държавата ни заради нечовешките условия в обитаваната от него килия в следствения арест. Това реши пазарджишкият Административен съд. Кастро е обвиняем по делото за въоръжения грабеж на строителния бизнесмен Спас Спасов и брат Тодор Николов, които бяха ограбени и простреляни на 21 декември 2015 г. в офиса си в града.  След като бе задържан аржентинецът заедно с двамата си съучастници той бе отведен в ареста към затвора и настанен в килия, където не му харесали битовите условия и затова предявил срещу Главна дирекция „ Изпълнение на наказанията“ иск за обезщетение за  неимуществени вреди. Чужденецът искаше 35 000 лв. обезщетение от държавата, но административните магистрати му присъдиха 1800 лв. Въпреки че процесуалният представител на държавното ведомство, както и прокурорът по делото оспориха исковата молба като недопустима, тя бе допусната за разглеждане. Според събраните доказателства и свидетелски показания чуждестранният арестант бил настанен в килия, която била постоянно заключена, включително и през деня. В нея нямало тоалетна и за да задоволи физиологичните си нужди се е налагало да ползва шишета. Това, според него, било унизително и нечовешко. Както килията, така и целият арест е бил разположен под нивото на земята, което несъмнено е затруднявало проникването на свеж въздух и естествена дневна светлина. В помещенията е имало хлебарки, а дезинфекцирането се е извършвало в негово присъствие. Тъй като той е престоял в килията в продължение на 10 месеца частично основателна е претенцията му за присъждане на обезщетение за неимуществени вреди. За да се приеме, че на ищеца трябва да се присъди обезщетение в размер на 1800 лв., съдът в Пазарджик се позова на някои тълкувателни решения от практиката на европейските съдилища, включително и на пилотното решение „ Нешков и други срещу България“.\n\n \n                    ", "date": "2017.12.13", "title": "Арестант от Аржентина осъди наш затвор за лоша килия"}
{"url": "http://www.monitor.bg/a/view/66357-%D0%9E%D1%81%D1%8A%D0%B4%D0%B8%D1%85%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%BA%D0%BC%D0%B5%D1%82%D0%B0-%D0%BD%D0%B0-%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BE/", "text": "\n                    Каращ трети успешен мандат кмет на община се „сдоби“ с осъдителна присъда за деяние отпреди 8 години. 12-месечен престой зад решетките при 3-годишен отлагателен срок е постановил състав на старозагорския окръжен съд спрямо кмета на община Николаево Косьо Косев, обвиняем по дело за неупражнен контрол над подчинен с нанесена щета за 122 104 лв.Случаят е от  2009 година, когато великотърновска фирма е трябвало да възстанови и укрепи пътя между Николаево и село Паничерево. За реализацията на проекта от бюджета на междуведомствената комисия за възстановяване и подпомагане към МС били отпуснати целево 138 428 лв. Договорът бил между община Николаево и „Мона Лиза – Груп“ ООД-Велико Търново, а контролът трябвало да бъде осъществяван от главния специалист „Строителство и програми по заетостта“ Кольо Брайков, пряко подчинен на градоначалника.В хода на досъдебното производство се установило, че парите са платени, но работата не е била свършена.За да „покрие следата“ Брайков съставил два неверни документа: акт №19 за май 2009 г. и двустранен протокол към него, според които фирмата е извършила строително – монтажни работи на стойност 126 804 лева.Обвинителният акт е бил внесен в съда през 2015-а година, в самото навечерие на кандидаткметските избори, които Косев спечелил безапелационно още на първия тур с внушителните над 56% от гласовете.Аналогична присъда е постановена и за подчинения на Косев общински служител.Присъдата не е окончателно, тя може да бъде обжалвана пред апелативния съд в Пловдив.„При всички случаи ще обжалваме, тази „история“ периодично се вади предизборно поръчково!“, заяви по телефона Косев, който смята че на втората инстанция истината ще излезе наяве. Това е вторият осъден общински кмет от Старозагорска област.През 2016 година старозагорският окръжен съд постанови 18 месеца пробация за кмета на Павел баня Станимир Радевски, който прегази със служебния си автомобил 64-годишен жител на село Виден.Цял един мандат беше обвиняем и кметът на община Гълъбово Николай Тонев, но в крайна сметка делото приключи с пълното му оневиняване и той беше избран за четвърти път.\n                    ", "date": "2017.12.13", "title": "Осъдиха условно кмета на Николаево "}
{"url": "http://www.monitor.bg/a/view/57451-%D0%98%D0%B7%D0%B1%D1%83%D1%85%D0%BD%D0%B0%D0%BB%D0%B0-%D0%B3%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D0%BE%D0%B1%D0%B3%D0%BE%D1%80%D0%B8-%D0%B1%D0%B0%D0%B1%D0%B0/", "text": "\n                    Избухнала газова бутилка е обгорила по ръцете и подбедрицата 72-годишна жена от пазарджишкото село Ивайло. В резултат на взривната вълна са счупени и три прозореца от къщата на пенсионерката, унищожен е и хладилник.Инцидентът е станал в късния следобяд в понеделник в дома на бабата. Най-вероятно тя е приготвяла нещо на котлона, захранван с газ, когато бутилката се е взривила. На място са се отзовали един противопожарен автомобил и четирима огнеборци от пазарджишката Районна служба „ Пожарна безопасност и защита на населението“, които са потушили пламъците от възникналия пожар и са помогнали на пострадалата стопанка.\n                    ", "date": "2017.12.13", "title": "Избухнала газова бутилка обгори баба"}
{"url": "http://www.monitor.bg/a/view/22709-%D0%A1%D1%8A%D0%B4%D1%8A%D1%82-%D0%B7%D0%B0%D0%BF%D0%BE%D1%80%D0%B8%D1%80%D0%B0-14-%D0%BA%D0%BE%D0%BB%D0%B8-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D0%B8%D0%B7%D0%BC%D0%B0%D0%BC%D0%BD%D0%B8%D0%BA/", "text": "\n                    Съдът в Павликени запорира 14 автомобила, собственост на телефонен измамник. Запорът бе наложен по искане на районната прокуратура в града.47-годишният Петър Г. от Ветово, който официално и по документи се води трайно безработен от години и без никакви доходи, има регистрирани на свое име 12 леки и 2 товарни автомобила. Сега той е обвиняем за съучастие в извършване на телефонна измама, извършена в Павликени на 19 септември. Заедно със съучастника си Димитър З. също от Ветово двамата се представили за полицейски служители и задигнали чрез заблуда от две жертви общо 2000 лв. към настоящия момент Димитър изтърпява наказание по друга присъда в затвора в Белене, а на Петър е наложена мярка за неотклонение „задържане под стража”. След подадено искане от държавното обвинение съдът е наложил запор и е издал обезпечителна заповед върху всички МПС-та на Петър. За запора е уведомена и Комисията за отнемане на незаконно придобито имущество. Районната прокуратура в Павликени е изпратила на държавен съдия изпълнител в Русе определението на съда и обезпечителната заповед и е образувала изпълнително дело.\n                    ", "date": "2017.12.13", "title": "Съдът запорира 14 коли  на телефонен измамник"}
{"url": "http://www.monitor.bg/a/view/73637-%D0%9F%D0%B8%D1%8F%D0%BD%D0%B8%D1%8F%D1%82-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8%D0%BB-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82-%D0%BE%D1%81%D1%82%D0%B0%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    Владимир Колев, който в началото на месеца прегази и уби велосипедист в Приморско, остава в ареста. Магистратите обосноваха своето решение с обществената опасност, която според тях представлява подсъдимия, както и криминалното му минало – 10 присъди за кражби и документна измама.\n\nКолев отказа да присъства на днешното дело за мярката му за неотклонение. Той обжалва решението на Бургаския окръжен съд за налагането му на постоянен арест. Като най-вероятна причини неявяването му се предполага, че са присъствието на близките на убития от него колоездач, както и медийният и обществен интерес към случая.\n\nНа 3 декември тази година мъжът прегази 33-годишния велосипедист Евелин, който в последствие загина, в Приморско. Колата на водача е навлязла в насрещното платно с висока скорост, което е довело до злополучният инцидент. Веднага след това Колев е напуснал местопроизшествието, След време той беше задържан от органите на реда, като беше установено, че е употребил алкохол.\n\nДнес сутринта близки и приятели на загиналият се събраха пред съдебната палата в Бургас, за да изразят своето недоволство. Според тях това е умишлено убийство, след като е налице факта, че обвиняемият е карал с над 100 км/ч, бил е пиян, избягал е от мястото на инцидента и се е укрил. След като Колев остава в ареста предстои обвинението към него да бъде изменено в по-тежко. Така той може да получи от пет до двадесет години лишаване от свобода.\n                    ", "date": "2017.12.13", "title": "Пияният шофьор, убил велосипедист, остава в ареста"}
{"url": "http://www.monitor.bg/a/view/78034-%D0%9A%D1%80%D0%B5%D0%BF%D0%BE%D1%81%D1%82%D1%82%D0%B0-%D0%91%D0%B0%D0%B1%D0%B0-%D0%92%D0%B8%D0%B4%D0%B0-%D0%B5-%D0%BB%D1%8E%D0%B1%D0%B8%D0%BC%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5/", "text": "\n                    Крепостта Баба Вида е любимото място за разходка и туризъм на българите. Туристическата дестинация край Видин спечели наградата в категория „Изборът на българите“ в Годишните награди в туризма за 2017 г.\n\nЗа втора поредна година Министерството на туризма организира церемонията, за да стимулира българските общини. Претендентите за първите места се състезаваха в общо 16 категории. На церемонията присъства и председателят на Народното събрание (НС) Цвета Караянчева. Тя изтъкна, че успехите на българския туризъм се дължат на общите усилия на институции и граждани.\n\nСтатуетка в категория „Иновация“ получи веломаршрут Дунав Ултра, който е дълъг 700 километра и минава през 15 общини. Петзвездният шахматен мач под небето в морския курорт Албена пък бе отличен с приз за „Специализиран туризъм“.\n\nФестивалът Франкофоли пък бе награден за „Туристическо събитие“. Празникът на розата в Стрелча спечели „Духът на България“. Община Сандански грабна първото място за „Туристическа дестинация“, а Пловдив за „Община за културно-исторически туризъм“.\n\nЗа „Туристическа атракция“ българите избраха Бегликташ, а „Община за балнео- и СПА туризъм“ Минерални бани.\n\nВ категорията „Община за морски туризъм“ най-много гласове събра Поморие, а Банско бе награден за „Община за планински туризъм“.\n\nРепортерът на „Монитор“ Магдалена Ковачева бе отличена на III място за материала си „Картофена торта и палачинки опитаха туристите в Чепеларе“.\n\nПо време на церемонията кметът на София Йорданка Фандъкова заяви, че за столицата 2017 г. е била успешна в сферата на туризма - 1,1 млн. са туристите посетили София за първите 10 месеца, което е ръст от 11% в сравнение с миналата година. Отчетеният ръст при нощувките пък е 13 на сто.\n                    ", "date": "2017.12.13", "title": "Крепостта Баба Вида е любимото място на българите"}
{"url": "http://www.monitor.bg/a/view/77859-%D0%9C%D1%82%D0%B5%D0%BB-%D1%81-%D0%BD%D0%B0%D0%B3%D1%80%D0%B0%D0%B4%D0%B0-true-leader-2016-%D0%B2-%D1%81%D0%B5%D0%BA%D1%82%D0%BE%D1%80-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D0%B8/", "text": "\n                    Мтел получи отличието TRUE LEADER 2016 в сектор телекомуникации от ICAP Bulgaria. През 2016 г. компанията отчете приходи от 412 милиона евро, а сравнимата EBITDA e 125,6 милиона евро. Телекомът предоставя на своите клиенти мобилни и фиксирани услуги, високоскоростен интернет и цифрова телевизия. През 2016 г. Мтел е лидер в България по брой клиенти на фиксиран интернет и втората по големина по брой клиенти на ТВ услуги. В началото на 2017 г. операторът навлезе и на пазара на телевизионно съдържание като стартира собствени спортни канали – Mtel Sport 1 и Mtel Sport 2.\n\n„Тази награда е много важна за нас, защото не е плод на субективно решение, а показва мястото на една компания на пазара. Това е награда за усилията на всички нас от Мтел, които полагаме големи усилия да бъдем „истински лидер” . Затова съм много щастлива и горда да получа наградата, която по обективни критерии определя Мтел като TRUE LEADER в сектора на телекомуникации”, сподели Илияна Захариева, директор „Корпоративни комуникации” в Мтел.\n\nИнициативата на ICAP България цели да отличи и насърчи положителните бизнес практики в България. Наградените фирми отговарят на няколко критерия: висока доходност, увеличени на персонала, кредитна стабилност и водеща позиция в сектора на дейност. Решението за отличените фирми не се взема от жури и процедура на гласуване, а спрямо официално публикувани данни.\n\nTRUE LEADERS са компаниите които са сред ТОП 300 най-печеливши компании по EBITDA за 2016 г., увеличили са броя на своя персонал спрямо предходната, имат висока кредитна оценка (ICAP Credit Score B2 – A1) и съща така са лидери в своя сектор.\n                    ", "date": "2017.12.13", "title": "Мтел с награда TRUE LEADER 2016 в сектор комуникации"}
{"url": "http://www.monitor.bg/a/view/22167-%D0%A1%D1%8A%D1%81-120-%D1%85%D0%B8%D0%BB-%D0%BB%D0%B2-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D0%BA%D0%B0%D0%BF%D0%B8%D1%82%D0%B0%D0%BB%D0%B0-%D0%BD%D0%B0-%D0%9F%D1%80%D0%BE%D0%B5%D0%BA%D1%82%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BD%D0%B5%D1%84%D1%82%D0%BE%D0%BF%D1%80%D0%BE%D0%B2%D0%BE%D0%B4-%D0%91%D1%83%D1%80%D0%B3%D0%B0%D1%81%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D1%83%D0%BF%D0%BE%D0%BB%D0%B8%D1%81-%D0%91%D0%93-%D0%95%D0%90%D0%94/", "text": "\n                    Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева чрез емитирането на 1200 нови акции на тази стойност. Те ще бъдат придобити от държавата чрез бюджета на министерството на енергетиката, реши правителството на днешното си заседание. Средствата за увеличаването на капитала са предвидени със Закона за държавния бюджет за 2017 година. Те са предназначени за издръжка на проектната компания, както и за обезпечаване през 2018 г. на финансовите ангажименти на дружеството като акционер в международната компания „Транс Болкан Пайплайн Б. В.”, регистрирана в Амстердам, Холандия.\n\n„Проектна компания нефтопровод Бургас-Александруполис БГ“ е държавно акционерно дружество, в което министърът на енергетиката упражнява правата на едноличния собственик на капитала. В „Транс Болкан Пайплайн Б. В.” българската фирма държи 24,5%. Руски консорциум от държавни компании притежава 51%, а останалите са на гръцки държавни и частни фирми.\n\nВ началото на декември 2011 г. България взе решение да се оттегли от проекта и предложи тристранното споразумение с Гърция и Русия да бъде прекратено по взаимно съгласие. Проектът \"Бургас-Александруполис\" започва в средата на 90-те години. Повече от 10 години България, Гърция и Русия спорят за дялово участие и кой да финансира петролопровода. Междудържавният договор между трите страни е подписан едва през март 2007 г. Планираше се строителството да започне през 2008 г., а първият нефт да потече по тръбата през 2013 г. С идването си на власт първото правителство на Бойко Борисов реши страната ни да преразгледа финансовата и екологичната изгода от участие в проекта.\n\nМакар България да се отказа от строежа на тръбопровода през нейна територия още през 2011 г. и денонсирането на междуправителственото споразумение между София, Атина и Москва бе гласувано от Народното събрание през 2013 г. разходите за участие в международната проектна компания продължават. След като беше тръгнала да съди съакционерите си, за нежеланието им да закрият общото дружество, през юни 2016 г. България се отказа да го прави. По-късно проектната компания бе прехвърлена от финансовото към енергийното министерство.\n\n \n                    ", "date": "2017.12.13", "title": "Със 120 хил. лв. увеличават капитала на „Проектна компания нефтопровод Бургас-Александруполис БГ“ ЕАД"}
{"url": "http://www.monitor.bg/a/view/62535-%D0%A3%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%81%D1%80%D0%BE%D0%BA%D0%B0-%D0%B7%D0%B0-%D0%B8%D0%B7%D0%B1%D0%BE%D1%80-%D0%BD%D0%B0-%D0%B8%D0%BD%D0%B6%D0%B5%D0%BD%D0%B5%D1%80%D0%BA%D0%BE%D0%BD%D1%81%D1%83%D0%BB%D1%82%D0%B0%D0%BD%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%BA%D0%BE%D0%BD%D0%B5%D0%BA%D1%82%D0%BE%D1%80%D0%B0-%D0%93%D1%8A%D1%80%D1%86%D0%B8%D1%8F%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Съвместното инвестиционно дружество, което ще изгражда газопровода (IGB), който ще свързва директно националните газопреносни мрежи на Гърция и България - \"Ай Си Джи Би\" АД, удължава срока за подаване на оферти за обществената поръчка за избор на инженер-консултант за проект \"Изграждане на Междусистемна газова връзка Гърция-България\" до 15 януари 2018 г., съобщиха от дружеството. Първоначално обявеният краен срок - 19 декември 2017 г., бе съобразен със законоустановения минимален срок от 35 дни съгласно Закона за обществените поръчки (ЗОП), уточниха от Ай Си Джи Би.\n\nПричина за отлагане на избора е нарастващият брой на получените от дружеството заявления за удължаване на срока и при спазване на степента на свобода на преценка, предоставена на \"Ай Си Джи Би\" АД като възложител по ЗОП, е взето решението крайният срок за кандидатстване по обществената поръчка да бъде удължен.\n\nУдължаването на крайния срок за подаване на оферти за инженер-консултант вече е оповестено на интернет страницата на Агенцията за обществени поръчки и в Официален вестник на Европейския съюз.\n\nСпоред дружеството крайният срок за подаване на оферти за обществената поръчка не е значително удължен, защото целта е избере инженер-консултант в най-близко бъдеще. В същото време осъществяването на избора е важно както за доставката на тръбопроводи, но също така и за спазването на ключови дати, заложени в Пътната карта за изпълнение на проекта.\n                    ", "date": "2017.12.13", "title": "Удължават срока за избор на инженер-консултант на интерконектора Гърция-България"}
{"url": "http://www.monitor.bg/a/view/62499-%D0%95%D0%B4%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B4%D0%B0%D0%BD%D1%8A%D0%BA%D0%BE%D0%BF%D0%BB%D0%B0%D1%82%D1%86%D0%B8-%D1%81-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D0%BD%D0%B8-%D0%B8%D0%BC%D0%BE%D1%82%D0%B8/", "text": "\n                    Над един милион са станали вече данъкоплатците в Гърция, чиито имоти са вече конфискувани заради просрочени задължения към банките, съобщава в. \"Катимерини\". Изданието алармира, че на ден властите конфискували по хиляда имота на лоши длъжници, които веднага се продават през интернет на търг.\n\nВ. \"Прото тема\" предупреждава, че е възможно всеки с просрочени задължения, дори в размер на 500 евро, да загуби къщата си по интернет, тоест в рамките на стартиралите онлайн наддавания. Правителството в Атина е поело ангажимент пред кредиторите да уреди въпроса с \"лошите кредити\", който те са обвързали с отпускането на по-нататъшни траншове от заемите за страната.\n\nЗа първите десет месеца на годината в хазната са влезли 1,7 млрд. евро от нови просрочени задължения, а други 2,3 млрд. евро са постъпили там и от натрупали се стари задължения от предишни години. В края на октомври обаче властите са констатирали нов ръст на просрочените задължения. Те са скочили с 1,2 млрд. евро и вече надхвърляли 10 млрд. евро спрямо 9,2 млрд. евро през септември.\n\nИзнесените в печата изчисления показват, че общите просрочени дългове към държавата почти са достигнали 100 млрд. евро. Банките са определили за продажба над 10 хиляди недвижими имоти на лоши платци.\n                    ", "date": "2017.12.13", "title": "Един милион данъкоплатци с конфискувани имоти"}
{"url": "http://www.monitor.bg/a/view/11118-%D0%9A%D0%B8%D1%82%D0%B0%D0%B9%D1%81%D0%BA%D0%B8-%D1%84%D0%B8%D1%80%D0%BC%D0%B8-%D1%81%D0%B0-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BE%D1%82%D0%BA%D1%80%D0%B8%D1%8F%D1%82-%D1%81%D0%B2%D0%BE%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B0-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    Китайски фирми са готови да открият свои представителства в Бургас. Интересът е заявен пред областния управител Вълчо Чолаков, по чиято покана делегация от провинция Съчуан бе на официална двудневна визата. Това съобщиха от пресцентъра на областна администрация в морския град.\n\nЕдна от гостуващите фирми в сферата на винопроизводството е заявила интерес за износ на българско вино от Бургаски регион. Същата е разработила база от централи за електронна търговия с водещи в света вина в Хефей. Китайската и българската страна са в преговори по темата, а първата конкретна заявка за количества към една от винарните в област Бургас вече е факт и е осъществена в рамките на визитата при Чолаков.\n\nПланувана е и втора визита в Бургаско, по време на която да бъдат посетени максимален брой фирми от сектор винопроизводство. Фирма, притежаваща голяма платформа за онлайн пазаруване е декларирала интерес за разкриване на представителство в област Бургас и развиване на дейност тук. От администрацията на областния управител вече работят по отправените конкретни въпроси относно разкриването на клон на китайската фирма в България.\n\nДруга интересна заявка е изграждане на логистичен център в Съчуан, където да се предлагат продукти от българска роза и кисело мляко. Друга сфера на интерес от страна на китайския бизнес в Бургас е автомобилната индустрия и производството на резервни части за моторни превозни средства.\n\nПровинция Съчуан е с население от приблизително 91 млн. души, на територията й оперират 332 oт най-големите компании в света, а по БВП заема шесто място в Китай и първо в Западен Китай.\n                    ", "date": "2017.12.13", "title": "Китайски фирми са готови да открият свои представителства в Бургас"}
{"url": "http://www.monitor.bg/a/view/68920-%D0%9F%D0%B0%D0%BA-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-%D0%B2-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    \n\n\n                    ", "date": "2017.12.13", "title": "Погребаха красивата Фатиме в затворен ковчег (ОБНОВЕНА)"}
{"url": "http://www.monitor.bg/a/view/64489-%D0%93%D0%9C%D0%9E-%D0%BF%D0%B0%D1%80%D1%82%D0%B8%D0%B8%D1%82%D0%B5-%D1%80%D0%B5%D0%B2%D0%B0%D1%82-%D0%B2-%D1%85%D0%BE%D1%80-%D0%B7%D0%B0-%D0%B8%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2/", "text": "\n                    ГМО партиите, които обслужват открито интересите на олигарха Иво Прокопиев, викнаха в защита на своя ментор, с цел да бранят незаконното му имане. От комисията категорично отричат да са запорирани 100% от дяловете на мажоритарния собственик на „Икономедия” АД - издател на „Капитал” и „Дневник“. Става дума само за малко над 13%. Това не пречи обаче на партията на проваления правосъден министър Христо Иванов „Да(й), България“ и всички други присъдружни формации – ДСБ на Драгалевския лаборант Иван Костов, зелените, ДЕОС и БЗНС, да правят внушения и да изкривяват истината в полза на Прокопиев.В опит да оправдаят кражбите на олигарха, те дори излезнаха с позиция, в която нападнаха КОНПИ, че спазва закона и дори намесиха премиера Бойко Борисов, главния прокурор Сотир Цацаров и издателя на „Телеграф“ и „Монитор“ Делян Пеевски. От партиите на олигарха говорят за модел на натиск, а самият Иво Прокопиев прилага двоен стандарт по темата. Той шикалкави защо след като е научил, че е обвиняем, се е опитал да се свърже с премиера, за да го информира, и не каза дали това не е също форма на натиск.\n\n\n                    ", "date": "2017.12.13", "title": "ГМО партиите реват в хор за имането на Прокопиев "}
{"url": "http://www.monitor.bg/a/view/20960-%D0%97%D0%B0%D0%BF%D0%BE%D1%87%D0%B2%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%9A%D0%A2%D0%91/", "text": "\n                    В Специализирания наказателен съд днес ще се проведе първото заседание по делото за КТБ. За източването на над 2,7 млрд. лева и за участие в организирана престъпна група, ще отговарят забегналият в Сърбия Цветан Василев и още 17 банкери и финансисти. Най-вероятно процесът срещу него ще се води задочно тъй като българският Бърни Мадоф вече трета година се укрива от българското правосъдие в Сърбия и отказва да се върне у нас, за да отговаря пред ограбените вложители и Темида за престъпленията си.Обвинителният акт във всичките му копия е над 210 000 страници и беше внесен от Специализираната прокуратура на 20 юли.Свидетелите по делото са повече от 400. Изготвени са над 90 експертизи от 27 вещи лица, а събраният доказателствен материал, заедно с веществените доказателства и приложенията, надхвърля 1360 тома.  \n                    ", "date": "2017.12.13", "title": "Започва делото за КТБ  "}
{"url": "http://www.monitor.bg/a/view/64658-%D0%92%D1%81%D1%8F%D0%BA%D0%BE-%D1%87%D0%B5%D1%82%D0%B2%D1%8A%D1%80%D1%82%D0%BE-%D0%B4%D0%B5%D1%82%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D0%BD%D0%B0%D1%81%D0%B8%D0%BB%D0%B8%D0%B5-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    „За насилието трябва да се говори. Това се случва и у нас. 25% от децата, които днес са отишли на училище, са го направили със страх”. Това каза психологът Иван Игов пред Нова ТВ и добави, че насилието се смята за геройство. „И насилниците са жертви, защото не знаят как да се държат в нормалния свят и повечето от тях след това имат проблеми със закона. Жертвите пък след това стават също неприспособими\", обясни експертът.Според него първото, което трябва да се направи, е закон, а второто е възрастните да започнат да разбират какво се случва с децата.Психологът обясни, че едва 20% от децата говорят с родителите си и едва 15% от учителите разбират какво става в училище.„Трябва да започнем да чуваме децата и те да говорят повече”, добави Игов. Той посъветва родителите първо да се обърнат към училищното ръководство, а след това към психолог.\n                    ", "date": "2017.12.13", "title": "Всеки четвърти ученик се страхува от тормоз "}
{"url": "http://www.monitor.bg/a/view/82058-%D0%95%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D1%8F%D1%82-%D0%9C%D0%B0%D1%80%D0%B8%D1%8F-%D0%93%D0%B0%D0%B1%D1%80%D0%B8%D0%B5%D0%BB-%D0%9D%D1%8F%D0%BC%D0%B0-%D1%80%D0%B5%D1%86%D0%B5%D0%BF%D1%82%D0%B0-%D1%87%D1%83%D0%B4%D0%BE-%D1%81%D1%80%D0%B5%D1%89%D1%83-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8/", "text": "\n                    „Няма рецепта чудо срещу фалшивите новини, но ние трябва да опитаме да се справим с това предизвикателство”, заяви еврокомисарят по цифрова икономика и цифрово общество Мария Габриел в Страсбург в рамките на дискусия с български журналисти. Тя уточни, че на 13 ноември т.г. е стартирала обществена консултация с продължителност 14 седмици, чиято цел е да проучи какви идеи имат гражданите срещу фалшивите новини и какво те искат да се направи в тази насока.Анализът ще бъде и част от дейността на експертна група, каза Габриел. По думите й през април 2018 г. експертната група ще излезе с доклад възможно ли е да се очертае общоевропейска стратегия срещу фалшивите новини. Групата трябва да даде дефиниция на феномена, обхвата, да посочи добрите практики и да набележи общи мерки за справяне с проблема. „Нямаме намерение да законодателстваме, да прилагаме законодателство, не сме готови за това. Ние сме в период на размисъл, не в период на действие. Нека да съберем всички гледни точки, за да очертаем посоката”, обясни еврокомисарят. Тя счита, че отговорност може да се носи и при доброволни мерки. Първата работна среща на експертната група ще се проведе в средата на януари. Този понеделник е приключило набирането на кандидати за 25-те места в експертната група.  \n                    ", "date": "2017.12.13", "title": "Еврокомисарят Мария Габриел: Няма рецепта чудо срещу фалшивите новини"}
{"url": "http://www.monitor.bg/a/view/57222-%D0%92-3-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8-%D1%81%D0%B5%D0%BB%D0%B0-%D0%B2%D0%BE%D0%B4%D0%B0%D1%82%D0%B0-%D0%BD%D0%B5-%D1%81%D1%82%D0%B0%D0%B2%D0%B0-%D0%B7%D0%B0-%D0%BF%D0%B8%D0%B5%D0%BD%D0%B5/", "text": "\n                    В 3 села oт Варненска област питейната вода не отговаря на стандартите, съобщиха от Регионалната здравна инспекция. Изводите са на базата на извършени изследвания в 17 населени места в областта.В село Здравец, община Аврен, е отчетена стойност на нитрати над 110 мг/л., при норма от 50 мг/л. Нитрати над допустимото са открити и във водата в село Зорница, община Аксаково. Там отчетените стойности са 66,9мг/л. Кметовете на общините са уведомени да предприемат мерки за информиране на населението и на общопрактикуващите лекари, че водата не се препоръчва за пиене и приготвяне на храна от уязвими групи на населението, като бременни, кърмачки, кърмачета и хора със заболявания на храносмилателната система и на панкреаса. Издадени са две предписания до ВиК-Варна за предприемане на мерки за подобряване на ефективността на дезинфекцията и провеждане на учестен мониторинг по микробиологичните показатели.Във водата във варнеското село Константиново пък са открити колиформи със стойност 5, при норма 0. Причината е локално замърсяване на водопроводната система на селото, уточняват от РЗИ-Варна. Санитарните власти са извършили една проба за обща алфа-активност, като измерената стойност незначително превишава контролното ниво. Във връзка с това е издадено предписание до управителя на ВиК- Варна за извършване или възлагане на проучвания на специфични радионуклеиди във водоизточниците от съответната зона на водоснабдяване, с цел предприемане на мерки по компетентност. Останалите радиологични показатели – обща бета-активност, естествен уран и тритий в населените места от Варненска област през 2017 г. не надвишават контролните нива (параметричните стойности във водата на крана при консуматора).  \n                    ", "date": "2017.12.13", "title": "Нитрати и колиформи във водата на варненски села "}
{"url": "http://www.monitor.bg/a/view/71293-%D0%9F%D0%BB%D0%B0%D1%89%D0%B0%D1%82-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D1%8F%D1%82%D0%B0-%D0%B4%D0%BE-%D0%BC%D0%B5%D1%81%D0%B5%D1%86-%D1%81%D0%BB%D0%B5%D0%B4-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D1%82%D1%80%D1%83%D0%B4%D0%BE%D0%B2%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80/", "text": "Плащат обезщетенията до месец след прекратяване на договора\n                    \n\n\n                    ", "date": "2017.12.13", "title": "Без прехвърляне на фирми при неизплатени заплати (ОБНОВЕНА) "}
{"url": "http://www.monitor.bg/a/view/3325-%D0%A8%D0%BE%D1%84%D1%8C%D0%BE%D1%80%D1%8A%D1%82-%D0%BE%D1%82-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D0%9B%D0%B8%D0%BC-%D0%BF%D0%BE%D1%87%D0%B8%D0%BD%D0%B0-%D0%B7%D0%B0%D0%B4-%D0%B2%D0%BE%D0%BB%D0%B0%D0%BD%D0%B0/", "text": "\n                    Шофьорът на катастрофиралия автобус в река Лим през 2004 г. Илия Измирлиев е починал тази сутрин зад волана на микробус на пътя Смолян – Пампорово.  \nИнцидентът е станал в района на бившата почивна станция на СБА преди входа на град Смолян, съобщиха от Областната дирекция на МВР в родопския град.\nНай-вероятно 64-годишният Измирлиев, който е от Смолян, е получил инфаркт или инсулт и починал на място. Управляваният от него бус \"Фолксваген Транспортер\", който не се е движел с висока скорост, се е забил в мантинелата. Няма други пострадали при инцидента.\nНа място веднага са изпратени екипи на полицията и Спешна помощ, но медиците само са констатирали смъртта на шофьора.\nНа 4 април 2004 г. група от 34 ученици и 16 възрастни от училище “Николай Катранов“ в Свищов се прибираха от екскурзия в Дубровник. Около 22 часа българско време, на завой на планински път шофьорът изгубва контрол над превозното средство. Автобусът се спускал около 15 метра по стръмен бряг и паднал в река Лим при сръбското село Гостун, разположено между градовете Биело поле в Черна гора и Приполие в Сърбия. Рейсът потънал за минути в придошлите води на реката.\nМестни хора от Биело поле пристигнали на помощ при ваденето на децата. 38 души са спасени. 12 деца обаче загубиха живота си - Александра Гергова (17 г.) Антония Братова (14 г.); Боряна Петкова (11 г.), Валентин Маринов (14 г.), Виктор Маринов (14 г.), Глория Георгиева (11 г.), Женя Ангелова (11 г.), Лора Николова (14 г.), Светослава Пантелеева (12 г.); Светослав Колев (15 г.) и Юлиян Манзаров (18 г.).\nНа 9 март 2006 г. Великотърновският окръжен съд присъди 7 години затвор на шофьора на автобуса Илия Измирлиев. По-късно на 6 ноември 2006 г. Великотърновският апелативен съд намали размера на наказанието от седем на четири години.\nДелото стигна до Върховния касационен съд, който потвърди наказанието на Измислиев от 4 години затвор при първоначален лек режим. Гражданските искове на семействата на загиналите деца бяха уважени в пълен размер.\nПрез 2010 година шофьорът излезе от затвора, след като излежа присъдата си.  \n\n\n                    ", "date": "2017.12.13", "title": "Шофьорът от трагедията в Лим почина зад волана"}
{"url": "http://www.monitor.bg/a/view/31427-%D0%91%D0%9F%D0%A1-%D0%B8-%D0%94%D0%9F%D0%A1-%D0%B2%D0%BD%D0%B0%D1%81%D1%8F%D1%82-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D0%B0-17-%D1%8F%D0%BD%D1%83%D0%B0%D1%80%D0%B8/", "text": "\n                    БСП и ДПС проведоха поредния рунд от преговори за вота на недоверие. След разговорите стана ясно, че двете партии ще внесат вота на 17 януари 2018 година. Темата ще бъде корупция, а мотивите за вота ще бъдат готови в първия работен ден от началото на новата пленарна сесия - 10 януари. Това стана ясно от изказването на лидерите на БСП и ДПС Корнелия Нинова и Мустафа Карадайъ след разговорите.Двете формации ще излъчат работна група, като в нея ще влязат четирима социалисти и трима от ДПС. Нейната задача е да напише мотивите, като за целта се дадат конкретни примери за корупция. Нинова не отговори обаче, кой точно министър ще отговаря на критиките за корупция и уточни, че вотът няма да е за цялостна политика. \nМустафа Карадайъ от своя страна обясни, че има примери за корупционни практики в почти всички сектори и сфери и целта на работната група е да ги редуцира, тъй като времето все пак е малко. ДПС също ще даде свои примери за корупционни практики, а Нинова обеща, че сред тях ще има и нови, неизвестни на обществото досега. \n                    ", "date": "2017.12.13", "title": "БСП и ДПС внасят вота на недоверие на 17 януари "}
{"url": "http://www.monitor.bg/a/view/21808-%D0%98%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0-%D1%89%D0%B5-%D1%81%D0%BB%D0%B5%D0%B4%D0%B8-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0/", "text": "Въвеждат 100 бона глоба за паралелен експорт  \n                    \n                    ", "date": "2017.12.13", "title": "Ограничават износа на лекарства при дефицит (ОБНОВЕНА)"}
{"url": "http://www.monitor.bg/a/view/2334-%D0%A8%D0%BE%D1%84%D1%8C%D0%BE%D1%80-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%BD%D0%B0%D0%B3%D1%8A%D0%BB%D1%82%D0%B0-%D1%81-%D0%B0%D0%BD%D1%82%D0%B8%D1%84%D1%80%D0%B8%D0%B7/", "text": "\n                    Шофьор на автобус по чудо оцеля, след като сбърка безалкохолно с антифриз. Нелепият случай е станал преди два дни, когато мъжът извозил пътници на частна фирма от Бобов дол до Дупница. След приключването на курса водачът бил толкова жаден, че надигнал бутилка от безалкохолно, в която имало антифриз. Още при отпиването на голяма глътка мъжът усетил парене по хранопровода.„Веднага е подаден сигнал на тел 112. Линейката пристигна за минути. Самият водач е казал, че е объркал двете бутилки и е отпил антифриз. След извършен преглед в Дупнишката болница се наложи спешното му транспортиране до Пирогов“, коментираха медици.Благодарение на бързата намеса на лекарите от Дупница състоянието на мъжа е стабилизирано.Това не е първи случай на пострадал при подобна почерпка. Преди няколко месеца възрастен мъж по чудо оцеля, след като обърка безалкохолно с антифриз. „Хората трябва да бъдат внимателни, защото това може да коства живота им“, предупреждават медиците. \n                    ", "date": "2017.12.13", "title": "Шофьор на автобус се нагълта с антифриз "}
{"url": "http://www.monitor.bg/a/view/11177-%D0%A1%D0%BF%D0%B5%D1%86%D1%81%D1%8A%D0%B4%D1%8A%D1%82-%D0%BE%D1%82%D0%BB%D0%BE%D0%B6%D0%B8-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%9A%D0%A2%D0%91-%D0%B7%D0%B0-23-%D1%8F%D0%BD%D1%83%D0%B0%D1%80%D0%B8/", "text": " \n                    Специализираният наказателен съд отложи делото за източването на КТБ за 23 януари 2018 г. По време на първото заседание днес стана ясно, че основният обвиняем по мегаделото – забегналият в Сърбия Цветан Василев, е засечен да влиза в България през Аерогара - София на 5 юни 2014 година. Това е точно месец преди официално да бъде обявен за издирване от органите на МВР на 5 юли 2014 г.Процесът се гледа от съдия Виржиния Петрова при открити врата.Днес адвокатите на осемнадесетте подсъдими, както и тримата представители на обвинението, сред които и ръководителят на специализираната прокуратура Иван Гешев, се обявиха срещу даването на ход на разпоредителното заседание. Основните причини за това бяха, че Цветан Василев е нередовно призован по делото, не е бил открит, за да му бъдат връчени призовка и обвинителен акт. Призовкарят, потърсил Василев на адреса, на който е регистриран - гр. София, улица \"Кричим\" 78, апартамент 12, се е върнал в съда, заедно с призовката. По информация на домоуправителя на сградата, Василев не се намира там от години.\n                    ", "date": "2017.12.13", "title": "Спецсъдът отложи делото  за КТБ за 23 януари "}
{"url": "http://www.monitor.bg/a/view/79604-%D0%92%D0%B0%D0%BB%D0%B5%D1%80%D0%B8-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D0%97%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D1%88%D1%83%D0%BC%D0%B0-%D0%B2%D0%BB%D0%B8%D0%B7%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "Санкциите за заведенията, нарушители на нощната тишина, са завишени с по три нули \n                    Проектът за закон за шума влиза в парламента. В предложенията санкциите за заведенията, нарушители на нощната тишина, са завишени с по три нули. Това заяви в Пловдив вицепремиерът Валери Симеонов, който откри новата полицейска приемна в ромската Шекер махала в район „Северен”.„В чантата ми в колата е. След връщането ми в София ще бъде предоставен на парламентарните групи на Обединените патриоти и на ГЕРБ, за да бъде внесен съвместно в деловодството на парламента”, каза Симеонов. Той отказа да коментира точни цифри, тъй като предложенията все още не са обсъдени в двете парламентарни групи. Вицепремиерът все пак уточни, че мерките срещу шумните заведения или граждани, ще бъдат достатъчно ефективни и че контролът ще бъде в ръцете на МВР.„Санкциите са добри, действащи. Глобите се увеличават с по няколко хиляди лева и са в зависимост от провинението. Най-високата санкция е при повторно извършване на нарушението. Естествено, може да се стигне и до затваряне на заведението”, каза той. Валери Симеонов припомни, че през лятото проверките в една и съща дискотека на морето били няколко.„Достатъчно опит събрахме от лятото, когато си играехме на котка и мишка. Отиваме в заведението на Божо Кравата – известната мутра, която простреля другата, бургаската мутра Митьо Очите, проверяваме го и след два часа пак надули музиката. Като отидем, спират, после пак пускат. Конфискуваме им уредбите един път, на другия ден имат други уредби. Четири пъти сме конфискували уредбите например на това заведение „Оксижен”, каза вицепремиерът. Той уточни, че проверките за шумни заведения ще продължат дори по Нова година и по време на Коледните празници. Всички сигнали за нарушаване на нощната тишина в зимните курорти също ще бъдат проверявани. „Туризмът е форма на почивка. Нощно време всеки иска да спи. За всички нарушители ще бъдат прилагани тези драстични мерки, които бяха прилагани през лятото”, бе категоричен Симеонов. В Пловдив той отказа да коментира делото за КТБ, като само уточни, че се надява и очаква гражданите да си върнат вложените в банката пари. \n\n\n                    ", "date": "2017.12.13", "title": "Законът за шума влиза в парламента"}
{"url": "http://www.monitor.bg/a/view/70883-%D0%93%D0%95%D0%A0%D0%91-%D0%B7%D0%B0-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%A1%D0%B0%D0%B1%D0%BE%D1%82%D0%B0%D0%B6-%D1%81%D1%80%D0%B5%D1%89%D1%83-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Саботаж срещу БГ председателството на ЕС, това видяха от ГЕРБ в отлагането на вота на недоверие на опозицията за януари 2018-а, стана ясно от думите на депутата от ГЕРБ Тома Биков в кулоарите на НС. По-рано днес БСП и ДПС обявиха, че вотът ще бъде внесен на 17 януари, а мотивите за него ще бъдат готови до 10-ти. \"Според мен зад това нещо и зад отлагането на датата за вота на недоверие, стои един опит и официално обявяване за саботаж на председателството на Европейския съюз. Не случайно са избрали датата един ден преди приемането на председателството, за да могат на следващия ден да обиколят телевизиите“, заяви той. По думите му опозицията са „безпомощни“ да създадат реалистична алтернатива. Той дори заподозря, че искат да отместят малко и „вътрешния си огън” в БСП по отношение на приватизацията. „Смятам, че това са истинските мотиви. Иначе досега да бяха внесли три вота\", категоричен бе той. Според Биков това е вот, заради самият вот. „Те преди няколко месеца обявиха, че ще внесат вот на недоверие, без да знаят нито какво тема ще поставят, нито в каква политическа конфигурация ще го внесат\", обясни той. По думите му сега отново сме чули неясни обяснения и, че тепърва ще се избистрят конкретните корупционни казуси, заради които ще искат вота. „Критики срещу правителството естествено може да има, но не приемаме да се изготвят стратегии за провал на европредседателството“, заяви още Биков.Темата коментираха и от „Обединените патриоти“. Според тях вотът на недоверие е просто ПР-ход от страна на опозицията и целта е да се руши имиджа на страната по време на БГ председателството. Патриотите са на мнение, че ако има сигнали за корупция, те трябва да се разследват от компетентните органи, а искането на БСП и ДПС е повече от лицемерно.Междувременно от ГЕРБ коментира и друга тема – за процедурата за приватизация на Общинска банка. По-рано през деня структурата на БСП в София поискаха нова процедура и срокът за нея да бъде удължен. Според социалистите в момента не е ясно кой стои зад купувачите на Общинска банка и затова ще питат БНБ. От своя страна ГЕРБ заявиха, че всичко е законно и няма да има проблем с приватизацията. По думите на шефа на общинския съвет Елен Герджиков процедурата е прозрачна и ясна, а в момента банката е стабилна.  \n                    ", "date": "2017.12.13", "title": "ГЕРБ за вота на недоверие: Саботаж срещу БГ председателството"}
{"url": "http://www.monitor.bg/a/view/41386-%D0%91%D0%BE%D1%80%D0%B8%D1%81%D0%BE%D0%B2-%D0%94%D0%BB%D1%8A%D0%B6%D0%BD%D0%B8-%D1%81%D0%BC%D0%B5-%D0%B4%D0%B0-%D0%B2%D0%BE%D0%B4%D0%B8%D0%BC-%D1%81%D0%B8%D0%BB%D0%BD%D0%B0-%D0%B2%D1%8A%D0%BD%D1%88%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0/", "text": "\n                    \n                    ", "date": "2017.12.13", "title": "Борисов: Длъжни сме да водим твърда външна политика (ОБНОВЕНА)"}
{"url": "http://www.monitor.bg/a/view/53210-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%BC%D1%8A%D0%BC%D1%80%D0%B8-%D0%B7%D0%B0%D0%BA%D1%8A%D1%81%D0%BD%D1%8F%D0%B2%D0%B0%D1%89%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8/", "text": "\n                    Премиерът Бойко Борисов смъмри част от министрите, че не са заели местата си навреме преди началото на правителствено заседание днес. Малко след влизането на министър-председателят в залата, някои от министрите все още не бяха седнали на столовете си около заседателната маса. „Все едни и същи пушачи. Този часовник е три минути назад“, обърна внимание премиерът. Веднага след това министрите бързо заеха местата си и заседанието започна.  \n                    ", "date": "2017.12.13", "title": "Борисов смъмри закъсняващи министри "}
{"url": "http://www.monitor.bg/a/view/34642-%D0%9E%D0%B1%D0%BC%D0%B8%D1%81%D0%BB%D1%8F%D1%82-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B8%D1%8F-%D0%B1%D0%B8%D0%BB%D0%B5%D1%82-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    „Градски транспорт“ няма намерение да иска увеличаване на цената на билета за обществен транспорт във Варна, заяви по повод на появилите се подобни коментари в града изпълнителният директор на общинското транспортно дружество, инж. Злати Златев. Себестойността на билета във Варна сега е 1,30 лева, с 30 стотинки повече от цената, която плащат пътуващите варненци. Не всички курсове са печеливши, а понякога автобусите, особено рано сутрин и късно вечер, пътуват почти празни, посочи инж. Златев. „Намалиха цената на билетчето до „Ракитника“ и „Прибой“, през пролетта ще се приеме и нова тарифна схема. След одобряването и на новата транспортна схема, изцяло за всички автобусни линии ще заработи автоматизираната билетна система, която сега пилотно е по линия N10, ще бъде пуснат и бързият автобусен коридор. Едва тогава може да се стигне и до актуализиране на цената на билета, коментира инж. Златев. В София и Бургас билетчето за градски транспорт вече поскъпна. В столицата пътуването с обществен транспорт повече от година е 1,60 лева, а в крайморския град пък от началото на декември е 1,30 лв. В същото време промяна в цената на билета за градски транспорт във Варна не е правена от юли 2008 г. Дотогава варненци плащаха за билет по 80 стотинки, а след промяната, заради повишените цени на горивата, и до днес - по 1 левче. Известно е, че дълги години при предишни управления общинската транспортна фирма винаги беше на минус. През последните години, благодарение на новото общинско ръководство и на кмета Иван Портних, дружеството обнови автобусния си парк и повиши ефективността и културата на обслужване. За съжаление, напоследък зачестиха случаите на агресия на пътници към автобусите, кондукторите и водачите в градския транспорт. Заради тях и джебчийските набези, дружеството е монтирало видеонаблюдение във всички коли. Досега камери имаше само в тролейбусите, каза още инж. Златев.\n                    ", "date": "2017.12.13", "title": "Обмислят поскъпване на автобусния билет във Варна"}
{"url": "http://www.monitor.bg/a/view/40869-%D0%A8%D0%B5%D1%84%D0%B0-%D0%BD%D0%B0-%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B8-%D0%BE%D0%B3%D0%BD%D0%B5%D0%B1%D0%BE%D1%80%D1%86%D0%B8-%D0%B3%D0%B0%D1%81%D0%B8%D0%BB%D0%B8-%D1%86%D0%B5%D1%85-%D0%B7%D0%B0-%D0%BC%D0%B5%D1%81%D0%BE/", "text": "\n                    12 пожарникари от районните служби във Велико Търново и Горна Оряховица, бяха наградени днес от шефа на националната пожарна гл. комисар Николай Николов. Огнеборците са сред участвалите в гасенето на пожара в цех на фирма за месо и колбаси в старата столица, избухнал на 6 ноември 2017 г.Трима от пожарникарите, мл. инсп. Тихомир Григоров, мл.инсп. Неделчо Минев и мл. инсп. Николай Мяшков, са наградени с обявяване на благодарност и парични награди от по 100 лв. С писмена похвала са наградени гл. инсп. Станко Лазов, гл. инсп. Пламен Иванов, инсп. Даниел Велинов, мл. експерт Бойко Попов, мл. експертите Мирчо Алексиев, Стойнемир Бакалов, Николай Йорданов, Ивайло Тодоров и Светослав Тодоров.„Гордея се с вас. Бъдете пример за всички останали, защото доказахте, че дълг и чест не са празни приказки. Безкористната ви помощ бива възнаграден с благодарността на гражданите”, каза при връчването на наградите гл. комисар Николов.\n                    ", "date": "2017.12.13", "title": "Шефът на пожарната награди огнеборци гасили цех за месо"}
{"url": "http://www.monitor.bg/a/view/5828-%D0%A3%D1%87%D0%B5%D0%BD%D0%B8%D1%87%D0%BA%D0%B0%D1%82%D0%B0-%D1%81%D0%BF%D0%B0%D1%81%D0%B8%D0%BB%D0%B0-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D1%82%D1%80%D0%BE%D0%BB%D0%B5%D0%B9%D0%B1%D1%83%D1%81-%D0%B2%D0%BB%D0%B5%D0%B7%D0%B5-%D0%B2-%D1%83%D1%87%D0%B5%D0%B1%D0%BD%D0%B8%D0%BA/", "text": "\n                    Случаят от миналата година, при който 15-годишната тогава ученичка от старозагорската спортна гимназия Мария Звездева спаси от задушаване шофьор на тролейбус, влезе в учебник по английски език за шестокласници.\n\nПърви за това разбрали хлапетата от старозагорското ОУ „Кирил Христов“. Те разпознали в текста, представен им от учителя по английски Гено Недялков, тъмнокосата красавица, която не се поколеба да извади езика на 43-годишния Филип Тодоров, докато останалите възрастни пътници се вайкали и чудели как да реагират в екстремалната ситуация.\n\nСлучаят е описан в \"Your space for Bulgaria\" за 6-и  клас на издателство \"Клет\". Учебникът е изготвен от преподавателите в Кеймбридж Мартин Хобс и Джулия Стар Кедъл, а адаптирането му за българските ученици е дело на Десислава Зарева и Николина Цветкова. Най-вероятно точно българските съавтори са предложили включването на тази история в кориците.\n\n„Преди час казах на Мария за това и тя остана изключително изненадана, че някой се е заинтересувал от случката. Поиска да види учебника, но аз го нямам и затова потърсих колегата Балакчиев, директора на „Кирил Христов“, за да й го покажа“, коментира в сряда Латинка Петрова, директорката на дом „Мария Терезия“ в Стара Загора.\n\nДългогодишната педагожка възнамерява да се свърже с издателството, за да й пратят един екземпляр от пособието.\n\nПо думите й Мария се чувствала леко притеснена от това внимание. Както и преди тя продължава да смята, че не е направила нищо особено. Просто знаела как да постъпи в необичайната за другите ситуация,защото майка й страдала от астма и на няколко пъти си гълтала езика.\n\n16-годишната красавица е вече единадесетокласничка,бележникът  й е пълен с петици и шестици. Продължава да мечтае един ден да стане треньор по плуване по примера на преподавателката си Диана Петрова и набляга в усвояването на английския и немския език.\n\nОт два месеца си имала приятел – 20-годишен старозагорец, който бил много мило момче, разказа още Латинка Петрова. Тя възнамерява да покани приятеля на Мария да бъде заедно с децата от „Мария Терезия“ на новогодишното празненство.\n\n \n                    ", "date": "2017.12.13", "title": "Ученичката, спасила шофьор на тролейбус, влезе в учебник "}
{"url": "http://www.monitor.bg/a/view/18225-%D0%A2%D1%8A%D1%80%D1%81%D1%8F%D1%82-44-%D0%BC%D0%BB%D1%80%D0%B4-%D0%BB%D0%B2-%D0%BE%D1%82-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%B8-%D0%B0%D0%B2%D0%B5%D1%80%D0%B8%D1%82%D0%B5-%D0%BC%D1%83/", "text": " Българския Мадоф и адвокатите му бламират процеса за източването на трезора\n                    Синдиците на фалираната от Цветан Василев КТБ са предявили рекорден иск от 4,4 млрд. лв. срещу Българския Мадоф и аверите, с които е източил трезора. По време на първия опит за стартиране на мегапроцеса за грабежа на века стана ясно, че срещу Василев и останалите обвиняеми по делото за разграбването на трезора е предявена най-голямата гражданска претенция в съвременната история на българския съд, съобщиха тримата прокурори по делото.За 13 декември в Спецсъда бе насрочено първото разпоредително заседание по процеса за източването на КТБ, но на делото не бе даден ход, тъй като в залата стана ясно, че Българския Мадоф и защитниците му правят опит да бламират процеса. Освен това се оказа, че адвокатът на един от обвиняемите – Рангел Стойчев, е починал на 9 ноември т.г. и той все още си търси защитник. Друга спънка се появи и от това, че друга от обвиняемите – Снежанка Стефанова, се яви в съда с нов защитник, тъй като се е отказала от адвоката си в досъдебното производство, но той още не бил запознат с делото.Обвиненият за лидер на организирана престъпна група се оказа нередовно призован. Съдът докладва, че призовката до адресната му регистрация на ул. „Кричим“ 78 в София е върната, като по сведение на домоуправителя и портиера на входа нито той, нито членовете на семейството му са виждани на адреса от около 4 г. Справки до трите мобилни оператора са показали, че не е техен клиент. Изискана справка от НОИ още не е пристигнала в съда, а от Гранична полиция са уведомили, че за периода 1 януари 2007 г. - 20 ноември 2017 г. има само данни, че Василев е влязъл в страната през ГКПП на Аерогара София на 5 юни 2014 г. Справки от ГДИН и НСлС пък показват, че Василев не е нито в затвор, нито в следствен арест. Съдът е поискал отговор какъв е резултатът от общодържавното му издирване – МВР е съобщило, че се издирва с бюлетин 184 от 5 юли 2014 г. и издирването му продължава. Съдът съобщи още, че има съдебна поръчка до Сърбия с молба за връчването на Василев на обвинителния акт, призовка и разпореждането за насрочване на дати за делото. На 20 ноември т.г. Министерството на правосъдието е уведомило спецсъда, че молбата за правна помощ за връчването на съдебни книжа на Цветан Василев е изпратена. До момента няма отговор от Сърбия, че молбата за правна помощ е изпълнена.Прокуратуратана Цветан Василев, като поиска от съда книжата по делото да бъдат връчени на защитниците му и бе осигурила необходимите копия на обвинителния акт. „Поддържате ли контакти с Цветан Василев?“, попита защитниците му съдия Виржиния Петрова. Отговорът им беше, че дори да поддържат контакти, нямат права да приемат книжата, предназначени за Цветан Василев. „Но има такава законова възможност“, каза съдията. В случай, че адвокатите бяха приели да получат обвинителния акт, призовката и разпореждането за насрочените дати за заседания, процедурата по връчване и призоваване на Василев щеше да бъде изпълнена. Това щеше да осигури възможност за даване ход на разпоредителното заседание, на което всички страни да изложат своите доводи за начина на водене на досъдебното производство и съображения за допуснати процесуални нарушения.\n„Интересът на прокуратурата е да тръгне съдебното следствие ис която разполагаме. Сигурен съм, че доказателствата, които имаме, ще дадат отговор на всички въпроси, които се задават в обществото. Дали виновните са в залата единствено е компетентен да реши българският съд“, заяви пред журналисти след делото шефът на спецпрокуратурата и един от тримата прокурори по делото Иван Гешев. Спецобвинителят бе категоричен, че дори и сега да реши, Василев може даде съгласие пред сръбския съд за екстрадицията си и да се изправи добросъвестно пред Темида.„7-8 от подсъдимите са със същите обвинения като г-н Василев – от 10 до 30 г. лишаване от свобода за длъжностни престъпления в особено големи размери. Всеки от тях обаче добросъвестно се явява“, заяви още Гешев. Прокурорите Даниела Начева и Антоанета Софрониева допълниха, че когато сръбските власти информират нашите, че Цветан Василев е получил книжата по делото, това е достатъчно, за да може да се даде ход в негово отсъствие.\n                    ", "date": "2017.12.13", "title": "Търсят 4,4 млрд. лв. от  Цветан Василев и аверите му "}
