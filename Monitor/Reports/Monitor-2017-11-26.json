{"url": "http://www.monitor.bg/a/view/1694-%D0%97%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BE%D1%82-41-%D0%BF%D0%BE-%D0%A0%D0%B8%D1%85%D1%82%D0%B5%D1%80-%D0%BA%D1%80%D0%B0%D0%B9-%D0%9A%D0%BB%D0%B8%D1%81%D1%83%D1%80%D0%B0/", "text": "\n                    Земетресение с магнитутът 4.1 по скалата на Рихтер е регистрирано на 2 километра от Клисура и на 13 км от Копривщица. Това съобщи дежурният сеизмолог в Националния институт по геофизика, геодезия и география към БАН Тихомир Илиев, цитиран от \"Фокус\".  Трусът е регистриран в 21.01 ч.„По първоначални данни магнитутът е 4.1 по скалата на Рихтер. Дълбочината на земетресението е 17 километра“, уточни Илиев. По данни на института земетресението е усетено на доста места, сред които Пловдив, Етрополе и Плевен. „Продължаваме да проучваме. Няма данни за пострадали и разрушения“, уточни сеизмологът.  Няма паника сред хората след земетресението. Няма подадени сигнали за пострадали хора и разрушения, коментира кметът на Клисура Генка Тодорова. По думите и трусът е бил усетен в населеното място, което е накарало доста от хората да излязат от домовете си. „Самата аз бях вкъщи. Изпод земята започна бучене и в рамките на няколко секунди се разтресе земята“, разказа кметът на Клисура. „Хората са изплашени и притеснени, но за паника не можем да говорим“, допълни още тя. \n                    ", "date": "2017.11.26", "title": "Земетресение от 4,1 по Рихтер край Клисура "}
{"url": "http://www.monitor.bg/a/view/61939-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%93%D0%95%D0%A0%D0%91/", "text": "Приеха декларация, че никога няма да прави коалиция с БСП\n                    \n                    ", "date": "2017.11.26", "title": "Преизбраха Борисов за лидер на ГЕРБ (ОБНОВЕНА)"}
{"url": "http://www.monitor.bg/a/view/4847-%D0%90%D1%80%D1%85%D0%B5%D0%BE%D0%BB%D0%BE%D0%B7%D0%B8-%D0%BD%D0%B0-%D0%BF%D1%8A%D1%82-%D0%B4%D0%B0-%D0%BE%D1%82%D0%BA%D1%80%D0%B8%D1%8F%D1%82-%D1%80%D0%B8%D0%BC%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%B8%D1%89%D0%B5-%D0%A1%D0%BA%D0%B0%D0%BF%D1%82%D0%BE%D0%BF%D0%B0%D1%80%D0%B0/", "text": "\n                    При ускорени проучвателни разкопки археолози откриха между селата Покровник и Зелен дол, намиращи се на 5 км от Благоевград, уникални находки на площ от 20 дка. Само за няколко месеца около 200 археолози и работници се натъкнаха на римско селище от градски тип, което според доц. Здравко Димитров, ръководител на екипа е съществувало от I до VI след Христа: „Има голяма вероятност селището да се окаже Скаптопара, както се е казвал някога днешният Благоевград, но за да е сигурно трябва да открием и епиграфика, т.е. каменни надписи. За Скаптопара се знае, че е било построено до топлите термални води, извиращи от река Струма, близо до разкопките, които са общо на площ от 80 дка“, допълни доц. Димитров. Според него се откриват основи на сгради, най-уникалната от които е огромна жилищна сграда с размери 80 м на почти 60 м. В огромната сграда се е помещавала баня, която според доцента е на около 1700 г. – от времето на император Константин – IV век. Банята има 3 басейнчета, едното от които е било дълговидно за топла термална вода. Археолозите са разкрили и добре запазен водопровод и водопроводните тръби, които водели от банята до каптаж. Открити са още основи на църква и пещи за керамика.За няколко месеца работа са намерени над 1500 находки, от които около 800 са монети. Сред тях има три монетни съкровища. „На едно място в съдче археолозите се натъкнали на над 40 монети, вероятно е укрито съкровище. Повечето са бронзови от римската епоха, но и няколко сребърни монети, римски денари и една позлатена“ Открити са 20 огромни делви, вкопани целите в земята, в които жителите на селището са съхранявали храната си целогодишно – жито, олио, зехтин, вино, месо.От земята излязоха керамични паници, грънци, стомни за вода„Върху целия терен, който сега проучваме, трябва да се построи лота от магистралата от Благоевград до Крупник. Трасето трябва да се измести покрай римското селище“, каза доц. Здравко Димитров.\n                    ", "date": "2017.11.26", "title": "Археолози на път да открият  римското селище Скаптопара"}
{"url": "http://www.monitor.bg/a/view/63673-%D0%9F%D0%B5%D0%B4%D1%8F-%D1%81%D0%BD%D1%8F%D0%B3-%D0%BD%D0%B0%D1%82%D1%80%D1%83%D0%BF%D0%B2%D0%B0-%D1%83%D1%82%D1%80%D0%B5/", "text": "Оранжев код за валежи от дъжд и сняг е обявен в 17 области на страната\n                    Оранжев код за валежи от дъжд и сняг е обявен в 17 области на страната за утре. Това показва справка на сайта на Националния институт по метеорология и хидрология (НИМХ) към БАН.\n\nЗа София, София Област, Перник и Кюстендил, Ловеч и Габрово е в сила оранжев код. Там ще вали сняг и ще се образува снежна покривка. Количество на валежа ще бъде 20-30 л/кв. м., а снежна покривка - 10-20 см.\n\nВ Монтана, Враца, Плевен и Велико Търново ще има значителни валежи от дъжд, които ще преминават в сняг, а кодът е оранжев. Прогнозните количества са 20-30 л/кв. м. Ще се образува и снежна покривка.\n\nВ Пазарджик кодът също е оранжев заради интензивни валежи, които отново ще преминат в сняг. Количества ще бъдат между 20-35 л/кв. м. В повечето райони ще се образува снежна покривка с дебелина от 5 до 20 см.\n\nОранжев код е в сила и за областите Хасково, Кърджали и Стара Загора, където ще има значителни валежи, предимно от дъжд, а количества ще бъдат между 20-40 л/кв. м.\n\nВ Благоевград ще има интензивни валежи, които в по-голямата част на областта ще преминат в сняг. Там кодът отново е оранжев, а количества на валежа ще бъдат 20-35 л/кв. м. С изключение на крайните южни райони ще се образува снежна покривка с дебелина от 5 до 20 см.\n\nЗа Oбласт Смолян e в сила оранжев код за интензивни валежи, които ще преминат в сняг. Количества ще бъдат 20-35 л/кв. м., а в повечето райони ще се образува снежна покривка с дебелина от 5 до 20 см.\n\nВ Пловдивска област ще има значителни валежи от дъжд, в планините – от сняг. Кодът е оранжев, а количества на валежа 20-35 л/кв. м. На места ще се образува снежна покривка с дебелина 5-10 см.\n\nЗа Област Видин е обявен жълт код за валежи от дъжд с прогнозни количества от 10-20 л/кв. м. В южните планински райони на областта дъждът ще премине в сняг и ще се образува снежна покривка.\n\nЗа Русе, Търговище, Разград, Шумен, Сливен, Ямбол, Бургас и Варна е в сила жълт код за обилни валежи от дъжд, а прогнозните количества са между 15 и 25 л/кв. м.\n\nЕдинствените области, в които не са обявени кодове за опасни метеорологични явления са Силистра и Добрич\n\nОчаква се тази зима да бъде по-мека и по-топла от предишната, каза пък доц. Илиан Господинов от департамента „Метеорологични прогнози” в Националния институт по метеорология и хидрология (НИМХ) към БАН в интервю за „Фокус“.\n\n„Като цяло може да кажем няколко интересни неща за предстоящия зимен сезон особено, ако се опитаме да го сравним с миналия. Има голяма вероятност тази зима да е не толкова студена, колкото предишната. Или направо да си бъде мека зима. А валежните количества вероятно ще бъдат като тези през миналата зима, която беше със сезонни суми валежи около нормалните или под тях. Миналият декември беше доста сух, но тази година се очаква това да не се повтори“, каза той. \n                    ", "date": "2017.11.26", "title": "Педя сняг натрупва утре "}
{"url": "http://www.monitor.bg/a/view/31249-%D0%9D%D0%BE%D0%B2-%D0%BF%D0%BE%D1%80%D1%82%D0%B0%D0%BB-%D1%81%D0%BF%D0%B8%D1%80%D0%B0-%D1%88%D0%B0%D1%88%D0%BC%D0%B8%D1%82%D0%B5-%D1%81-%D0%BF%D1%80%D0%B5%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8/", "text": "\n                    Нов информационен портал за свързаност между регистрите на МВР и Нотариалната камара ще елиминира възможностите за измами при препродажба на автомобили.\n\nНационален правен форум, организиран от Нотариалната камара, се проведе в София, като на него беше представен информационният портал за свързаност между ресурсите на МВР и нея съгласно разпоредбите на изменения и допълнен Закон за движение по пътищата. Форумът бе открит от председателя на камарата Димитър Танев. Участие в събитието взеха също така комисар Бойко Рановски, началник отдел „Пътна полиция”в ГДНП, както и представители на дирекция „Комуникационни и информационни системи” на МВР, на „Информационно обслужване” АД и на фирма „Стоун компютърс”.\n\n“Освен облекчаване на административната тежест за гражданите, новият портал елиминира възможността за измами и препродажби на МПС, без да се променят таксите”, коментира председателят на камарата.\n\nМярката на практика ще елиминира възможността купувачът да си купи кола без дори собственикът й да знае за сделката, или пък - както неведнъж е ставало, да плати за запориран или спрян от движение автомобил.\n\n \n                    ", "date": "2017.11.26", "title": "Нов портал спира шашмите с препродажбата на автомобили"}
{"url": "http://www.monitor.bg/a/view/33364-%D0%9F%D0%BE%D0%BB%D0%BE%D0%B2%D0%B8%D0%BD-%D0%BE%D1%82%D1%81%D1%8A%D1%81%D1%82%D0%B2%D0%B8%D0%B5-%D0%B7%D0%B0-20-%D0%BC%D0%B8%D0%BD%D1%83%D1%82%D0%B8-%D0%B7%D0%B0%D0%BA%D1%8A%D1%81%D0%BD%D0%B5%D0%BD%D0%B8%D0%B5/", "text": " Учениците имат право на 10 дни извън клас по молба на родителя \n                    За 20-минутно закъснение за час учениците вече получават 1/2 отсъствие. Това предвижда Наредбата за приобщаващо образование, обнародвана в Държавен вестник. Досега се пишеше 1/3 отсъствие при закъснение от 15 минути, а при по-дълго забавяне учителите имаха свобода на действие, като можеха да напишат и цяло отсъствие. Промените са в интерес на ученика, но не и в полза на добрата дисциплина, коментира директорът на 119-о СУ „Акад. Михаил Арнаудов“ Диян Стаматов. „Все пак учениците отиват на училище, не за да закъсняват, а за да присъстват и участват в учебните часове“, добави той (интервю с Диян Стаматов четете на стр. 13).Според наредбата ученикът може да отсъства от училище по уважителни причини - по медицински проблеми, заради участия в състезания, конкурси олимпиади или други подобни изяви, както и по искане на родителя. Детето може да е извън класните стаи до 3 учебни дни при мотивирано писмено заявление от майката или таткото до класния ръководител. Ученикът има право и на още 7 дни отсъствие по молба на родителя, само че тогава вече е необходимо разрешение на директора. В такъв случай трябва да бъдат подробно описани причините, поради които се налага детето да пропусне уроците. Ако детето е било болно, то трябва да предостави медицински документ до 3 учебни дни след връщането си в училище.Както „Монитор“ вече писа, лекарската бележка, служеща за извинения на отсъствия, е по-стриктна и изисква повече писане, защото на нея трябва да фигурират номерът на амбулаторния лист уникалният индентификационен номер на медицинското лице и други данни. Промените бяха въведени с цел пресичане на порочната практика за представяне на фалшиви бележки, когато учениците кръшкат от час. Това доведе и до такси, които някои джипита взимат за издаване на медицински бележки.\n                    ", "date": "2017.11.26", "title": "Половин отсъствие за 20 минути закъснение"}
{"url": "http://www.monitor.bg/a/view/47968-%D0%95%D1%80%D0%B4%D0%BE%D0%B3%D0%B0%D0%BD-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%BF%D1%80%D0%B5%D0%B8%D0%B7%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BC%D1%83/", "text": "\n                    Турският президент Реджеп Ердоган поздрави премиера Бойко Борисов за преизбирането му за лидер на ГЕРБ. В телефонен разговор Ердоган е посочил, че неговото лидерство е гаранция за добрите отношения между двете страни, съобщиха от Министерския съвет. Двамата са обсъдили развитието на отношенията между България и Турция и сътрудничеството в рамките на НАТО. Разговаряли са и за запазването на сигурността и спокойствието по външните граници на Европейския съюз. Коментиран е и ходът на изграждането на интерконекторните връзки на България с Турция и Гърция, които да гарантират енергийна независимост на страната. Разговорът по тези теми ще бъде продължен при предстоящото посещение на министъра по европейските въпроси на Турция Йомер Челик, отбелязват от МС. Ердоган е посочил, че утрешната визита у нас на министъра на храните, земеделието и животновъдството Ахмет Ешреф Факъбаба за участие в българо-турски агрофорум, ще спомогне за стимулиране на отношенията в сектора.\n                    ", "date": "2017.11.26", "title": "Ердоган поздрави Борисов за преизбирането му"}
{"url": "http://www.monitor.bg/a/view/12160-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2%D0%B8%D0%BB%D1%8E%D0%B1%D0%B8%D0%BC%D1%86%D0%B8%D1%82%D0%B5-%D0%B8-%D0%BD%D0%B0-%D0%A2%D0%B0%D1%82%D0%BE-%D0%B8-%D0%BD%D0%B0-%D0%9A%D0%BE%D0%BC%D0%B0%D0%BD%D0%B4%D0%B8%D1%80%D0%B0-ii-%D1%87%D0%B0%D1%81%D1%82-%D0%BE%D1%82-iii-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    \n\n \n\n\n\nХубавата българска поговорка, че „крушата не пада по-далеч от дървото”, е напълно вярна. Сортът е селектиран – червена разградска с УБО присадка.\n\nМайката на Александър и Иво Венета Иванова Великова-Прокопиева, е родена на 9 февруари 1946 г. в с. Манастирско, Разградски окръг. Нейният баща Иван Великов Иванов е бил нелегален член на БКП, помагал е активно на комунистическия терорист в Разградско Стоян Иванов. Венета Прокопиева също не изневерява на традициите и става член на БКП. В партията през 1960 г. се влива и нейният брат Петър Великов, вуйчо на Александър и Иво Прокопиеви. Венета е счетоводителка. А също така и колежка на мъжа си в Пето управление на ДС (УБО), но като волнонаемна. Впоследствие се прехвърля да работи като технически сътрудник в ОУ на МВР-Разград.\n\nВ биографията на мама Венета няма особено интересни моменти, но след години става ясно от кого синовете са наследили добрия си нюх към имотите. Особено показателен в това отношение е случаят, в който Венета сключва изгодна сделка със... собствения си син. С нотариален акт от 9 ноември 2001 г. Александър Прокопиев, в качеството си на изпълнителен директор на „Каолин”, продава на майка си Венета Прокопиева два „обособени обекта в жилищна сграда” в Разград с обща площ над 100 кв.м за 22 412 лв.\n\nДве години по-късно в. „Виж“ алармира, че кръгът „Капитал” изкупува София на безценица. Според публикацията един от шефовете на кръга „Капитал” - Иво Прокопиев, е заявил интерес към изграждането на развлекателен комплекс в Южния парк, за който е създадено дружеството „София сити къмпани“. Тази информация е потвърдена и от бившия шеф на „Софийски имоти“ Тошко Добрев. Разследването на вестника сочи, че кръгът „Капитал“ има сериозни интереси в търговията на имоти. Основен играч е фирмата „Имоти мениджмънт“. Дружеството е 100% собственост на кипърска офшорка, но справка в Търговския регистър показва, че е тясно свързано с братята Прокопиеви и Филип Харманджиев. „Имоти мениджмънт“ е създадено на 19 април 2001 г. със собственик Елица Ангелова, която е съдружник в няколко други дружества с Прокопиеви и Харманджиев. Само месец след това обаче Ангелова прехвърля фирмата „Имоти мениджмънт“ на кипърската офшорка Lompok investment ltd., но остава управител, показва справка в АПИС. В същото време обаче „Имоти мениджмънт“ е един от собствениците на друга фирма - „София сентръл парк“, а Ангелова отново е изпълнителен директор. Във фирмата „Устрем 2001“ тя държи дял от 0,19%. Останалият дял е на „Имоти мениджмънт“. Три месеца преди публикацията Елица Ангелова е заличена от съвета на директорите и председателският пост се поема от Александър Прокопиев. Междувременно основен собственик става швейцарска фирма.\n\nВръзката между фирмите, в които имат дял Прокопиеви и Харманджиев, се доказват и от еднаквите им адреси на управление. Седалищата на \"Имоти мениджмънт\", \"София сентръл парк\" и \"Айдиас уелкъм\" се намират на улица \"Иван Вазов\" № 30. На същия адрес е и офисът на \"Алфа финанс\". Според данните в АПИС там се намира и фирмата \"Англо-бългериан винтнърс\" на \"Капитал консулт\".\n\nГодина по-рано \"Имоти мениджмънт\" купува 6-етажна техническа сграда на ул. \"Шейново\" №7 заедно с урегулиран поземлен имот от 2,270 дка срещу 1 205 000 лева. Сделката е сключена с „Транспроект“. Според брокери на недвижими имоти реалната цена на този имот е около 4 млн. лева. Фирмата придобива и други апетитни имоти в центъра на София по схеми, които гарантират цени, по-ниски от пазарните: покупка от приватизирани общински дружества, от дружества в ликвидация, чрез цесии на ипотечни кредити.\n\n\"Капитал\" придобива от търговско дружество в ликвидация и 1,319 дка урегулиран парцел в кв. Симеоново, първи етаж от двуетажна вила в Симеоново, апартамент с мазе на ул. \"Сан Стефано\", два апартамента в столичния квартал \"Люлин\" и един в \"Младост\", както и част от сграда с гаражна клетка в \"Красно село\".\n\nЧрез прехвърляне на недвижим имот в изпълнение на дълг \"Имоти мениджмънт\" изгодно придобива и апартаменти в \"Стрелбище\" и на бул. \"България\". При договор за цесия пък получава апартамент на ул. \"Паренсов\".\n\n\"Имоти мениджмънт\" купува от БКС \"Средец\", което е приватизирано от общинско РМД, двуетажна къща и парцел към нея на улица \"Иван Вазов\" в центъра на София за невероятната цена от 66 хиляди лева. По-късно същата къща заедно с още няколко имота на \"Капитал\" са ипотекирани за 511 300 евро.\n                    ", "date": "2017.11.26", "title": "Българската олигархия: Прокопиеви-любимците и на Тато, и на Командира (II част от III глава на книгата \"Капиталистите на ДС\")"}
{"url": "http://www.monitor.bg/a/view/65736-79-%D0%BC%D0%BB%D1%80%D0%B4-%D0%B8%D0%B7%D1%85%D0%B0%D1%80%D1%87%D0%B8%D0%BB%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%86%D0%B8%D1%82%D0%B5-%D0%B2-%D0%94%D0%B5%D0%BD%D1%8F-%D0%BD%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%BE%D1%81%D1%82%D1%82%D0%B0-%D0%B8-%D0%A7%D0%B5%D1%80%D0%BD%D0%B8%D1%8F-%D0%BF%D0%B5%D1%82%D1%8A%D0%BA-%D0%B7%D0%B0-%D0%BF%D0%BE%D0%BA%D1%83%D0%BF%D0%BA%D0%B8-%D0%BE%D0%BD%D0%BB%D0%B0%D0%B9%D0%BD/", "text": "\n                    7,9 млрд. долара са изхарчили за покупки онлайн американците в четвъртък за Деня на благодарността и в „Черния петък”, съобщава Reuters. Сумата е с почти 18% по-голяма, отколкото в същите дни на миналата година.Агенцията се позовава на данни на консултантската компания Adobe Digital Insights, проследила данни за продажбите на стоте най-големи онлайн-магазини в САЩ. Телевизия CNN пък цитира информация от Amazon - най-голямата фирма за продажби през мрежата, според която само за първите 5 часа на „Черния петък” през нета янките са купили 200 хил. играчки.В този ден отстъпките на търговците отвъд океана са достигали 90%. За да успеят да купят евтини неща, недостъпни през Интернет, американците се редят на дълги опашки още през нощта часове преди отваряването на магазините.В САЩ традиционно още от по-миналия век се правят разпродажби в петъка след Деня на благодарността. Самото название „Черен петък” е измислено от гражданите на Филаделфия (щата Пенсилвания), които били крайно недоволни от огромните пътни задръствания ставали в града на този ден. По-късно названието е загубило негативния си оттенък и е започнало да се използва за деня на най-големите разпродажби, уточнява ТАСС.\n                    ", "date": "2017.11.26", "title": "$7,9 млрд. изхарчили американците в Деня на благодарността и „Черния петък”"}
{"url": "http://www.monitor.bg/a/view/37329-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B6%D0%B5%D0%BD%D0%B0-%D0%B2%D0%BD%D0%B5%D1%81%D0%BB%D0%B0-%D1%85%D0%B5%D1%80%D0%BE%D0%B8%D0%BD-%D0%BD%D0%B0-%D0%BC%D1%8A%D0%B6%D0%B0-%D1%81%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Съпруга на затворник е окована с белезници след свиждане с любимия си в събота. 31-годишната жена пристигнала от Лом с торба провизии във врачанския затвор и я дала на мъжа си. Надзирателите обаче внимателно проверили съдържанието на багажа и намерили три съмнителни пликчета с бяло прахообразно вещество, съобщиха от областната дирекция на МВР във Враца. Те незабавно подали сигнал в полицията, откъдето изпратили екип. Ченгетата направили полеви наркотест, при който е установено, че става дума за хероин.\nТогава загрижената за пороците на мъжа си съпруга също се озовала зад решетките, но в местното районно. Уведомен е дежурния прокурор, а срещу нея е образувано досъдебно производство за внасяне на дрога в затвора. А това престъпление се наказва с лишаване от свобода и солена глоба.\n                    ", "date": "2017.11.26", "title": "Арестуваха жена, внесла хероин на мъжа си в затвора"}
{"url": "http://www.monitor.bg/a/view/72636-%D0%A1%D0%BF%D0%B8%D1%80%D0%B0%D1%82-%D0%BE%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BF%D0%BE-100-%D0%BA%D0%BE%D0%BB%D0%B8-%D0%BD%D0%B0-%D0%B4%D0%B5%D0%BD/", "text": "\n                    Близо 100 водачи на ден се водят в районните управления за прилагане на принудителни административни мерки, свързани със спиране на моторното превозно средство от движение след извършване на тежки нарушения. Това каза главният секретар на МВР Младен Маринов в предаването „Неделя 150“ по БНР.Според него засилването на контрола не е решение срещу катастрофите по пътищата, необходима е и промяна на културата на водачите. \"Аз лично смятам, че само и единствено засилване на контрола не е решение на този проблем. Основната част от нарушенията, които констатираме, знаете до момента от началото на годината имаме над 850 хиляди констатирани нарушения, правим всичко възможно да се повиши събираемостта на глобите, които са генерирани в тези нарушения. Основното, което нарушават хората, това са ограниченията на скоростта. Натъкваме се на случаи, които са доста притеснителни с хора, които, включително над 11 000 лева генерирали глоби от нарушения. Има и хора, които за първи път нарушават, но има и сериозен процент, които са рецидивисти на пътя. Близо 100 водачи на ден се водят в районните управления за прилагане на принудителни административни мерки, свързани със спиране на моторното превозно средство от движение след извършване на тежки нарушения, така че това нещо е в действие. Но така или иначе, виждате, натъкваме се пак на груби нарушения, които водят до трагедии\", обясни той. По думите му отговорността е обща на всички институции, включително и на хората, които натискат газта и държат волана. \"Нашата отговорност ние си я поемаме ежедневно, виждате, че когато станат такива пътнотранспортни произшествия и това влезе във фокуса на обществото, основно излизат колегите и ние от МВР. Просто трябва да разберете, че културата на участниците в движението трябва да се повиши\", каза още той. Маринов коментира и мерките за сигурност във връзка с Европредседателството: \"Наистина полицейското присъствие ще е засилено, там където ще бъдат провеждани мероприятия предателството, до известна степен ще има затруднения и за гражданите. Казвам, тези мерки не са и единствено за председателството, като цяло държавата ще е в световния фокус и всички погледи ще са насочени към България. Естествено, това води до известна опасност за всички останали граждани. Естествено, когато се наложи, ще има и по-тежко въоръжени полицаи, такива които да бъдат готовност и да реагират ако има усложняване на обстановката\".\n                    ", "date": "2017.11.26", "title": "Спират от движение по 100 коли на ден"}
{"url": "http://www.monitor.bg/a/view/5802-%D0%9B%D0%BE%D0%BD%D0%B4%D0%BE%D0%BD-%D0%BF%D0%BB%D0%B0%D1%89%D0%B0-%D0%BD%D0%B0%D0%B4-60-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BD%D0%B0-%D0%91%D1%80%D1%8E%D0%BA%D1%81%D0%B5%D0%BB-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Британският премиер Тереза Мей се е споразумяла с ЕС да бъде засекретен размерът на сметката за Брекзита, надвишаваща 60 милиарда евро. Това съобщи британският вестник \"Сънди таймс\". Крайната сметка ще трябва да остане в тайна, дори ако окончателното споразумение се постигне през 2019 година.\nСпоред изданието Мей е уверила европейските лидери, че британското правителство е готово да изплати по-голяма сума за излизането от ЕС, за да може на срещата на върха на съюза през декември да бъдат съгласувани условията на новото търговско споразумение между Великобритания и Брюксел. \"В споразумението за излизането няма да има цифра\", заявява пред вестника високопоставен източник от ЕС. Това означава, че и окончателната цена по развода също няма да се разбере. „Споразумението за Брекзит няма да съдържа определена сума. Британците само трябва да подскажат как да стане. А не колко. Нещата опират до това как да се представят нещата, за да помогнем на Тереза Мей за нейните отношения с правителството й и с чувствителните политически въпроси“, посочва източникът от Брюксел.На срещата на Европейския съвет конкретните британски задължения няма да бъдат определяни в писмена форма, за да бъде избегнат политически шум, отбелязва \"Сънди таймс\". Лондон ще трябва само да посочи областите, в които ще спази поети вече финансови задължения.Междувременно ирландският европейски комисар Фил Хоган заяви, че Дълбин ще продължи с твърдия си подход и няма да се откаже, както се закани, да наложи вето на преговорите за търговските отношения след Брекзит. Това ще стане, ако Великобритания не даде гаранции за статута на границата между Северна Ирландия и Република Ирландия, предаде Ройтерс.\nФил Хоган, европейски комисар за земеделието и развитието на селските райони, заяви, че Великобритания, или поне Северна Ирландия, трябва да остане в единния пазар и митническия съюз, за да бъде избегнат вариантът за поява на физическа граница между двете Ирландии.\n\"Ако Обединеното кралство или Северна Ирландия остане в европейския митнически съюз, или което е по-добре - в единния пазар, няма да има проблем с границата\", каза той в публикувано днес интервю за британския в. \"Обзървър\".\nБританският премиер Тереза Мей заяви, че след Брекзит Лондон ще излезе от единния пазар и митническия съюз.\nДъблин иска писмени гаранции, че между Република Ирландия и Северна Ирландия няма да има физическа граница.\nЕС заяви, че е нужен \"значителен напредък\" по този въпрос, както и по още два, които са от съществено значение. Ако това стане, на предновогодишната си среща на върха, насрочена за 14-15 декември, европейските лидери ще могат да дадат одобрение за начало на преговорите за търговските отношения.Три момчета и двама млади мъже са загинали тази нощ при катастрофа с крадена кола в Северна Англия, съобщи днес полицията в графство Западен Йоркшир.\nЗагиналите момчета са на възраст 12, 15 и 15 години, а мъжете - на 24 и 28. Две други 15-годишни момчета са задържани по подозрение в опасно шофиране, причинило смърт. Автомобилът се блъснал в дърво край шосе в района на град Лийдс.\n\n\n                    ", "date": "2017.11.26", "title": "Лондон плаща над 60 млрд. евро на Брюксел за Брекзит"}
{"url": "http://www.monitor.bg/a/view/63358-%D0%90%D0%BD%D0%B3%D0%B5%D0%BB%D0%B8%D1%82%D0%B5-%D0%BD%D0%B0-victorias-secret-%D0%BA%D0%B0%D1%86%D0%BD%D0%B0%D1%85%D0%B0-%D0%B2-%D0%A8%D0%B0%D0%BD%D1%85%D0%B0%D0%B9/", "text": "Лейбълът представи „Фантастичния сутиен“ с 6000 скъпоценни камъка\n                    Едно от най-чаканите модни събития през годината е грандиозното шоу на ангелите на Victoria's Secret. Организаторите се спряха на Китай за топ локацията, която по традиция е различна всеки път. Набедените за небесни същества красавици, които дефилират за световноизвестния бранд, кацнаха директно в Шанхай и предизвикаха истински фурор с появата си. Британският певец Хари Стайлс и актьорът Лесли Одъм-младши („Убийство в Ориент експрес“) откриха 45-минутната музикална програма, на фона на която манекенките се разходиха само по бельо на котешката пътечка, позиционирана на големия стадион в града. Манекенките си позволиха заигравки с изпълнителите, като често им намигаха и изпращаха целувки по време на представянето на тоалетите.Темата, върху която Victoria's Secret акцентира във фешън спектакъла, е Древна Гърция. За избраната епоха подсказваха златните венци, окичени на главите на дефилиращите модели. По обувките и сандалите също личаха характерни за елините преплетени връзки.Основните цветове, от които са изработени бельото и крилата на ангелите, сазлатисто, бледосиньо и черно. Единствено серията Pink се разграничи от тематиката, грейвайки в емблематичните за нея спортни елементи като суитчъри и дълги чорапи.Модните критици не останаха изненадани от факта, че Victoria's Secret отново наблегна на ефектни сутиени. Хубавицата с бразилски корени Лаис Рибейро излезе с едни гърди напред с хита на вечерта - „Фантастичния сутиен“. Той е направен от злато и скъпоценни камъни и се оценява на 2 милиона долара. Дизайнерският шедьовър представлява сложна плетеница от златни листа със свързваща презрамките огърлица, осеяни с диаманти, жълти сапфири и сини топази. Скъпоценните камъни, с които е обсипан „Фантастичния сутиен“, са над 6000 на брой и са с тегло над 600 карата. Творението е дело на бижутерската компания „Муауад“, като самата изработка е отнела над 350 часа.С участие в дефилето на Victoria's Secret се разписаха ветеранките на лейбъла в лицето на супер моделите Адриана Лима, Алесандра Амброзио, Лили Олдридж, Стела Максуел, Тейлър Хил и Джасмин Тукс. Като най-харизматични сред дебютанките на котешката пътечка изпъкнаха Амилна Естевао и Бела Хадид. Топ моделът и едно от най-разпознаваемите лица на Victoria's Secret Александра Амброзио се оттегля от отряда на така наречените ангели. Новината за напускането на лейбъла чаровната бразилка съобщи веднага след края на бляскавото шоу в Шанхай. Решението си 36-годишната красавица взе в полза на мисията да бъде добра майка. Алесандра, която краси подиумите вече 17 години, възпитава две деца – Аня и Ноа. Шокирани от ранното пенсиониране на Амброзио, феновете й дават заявка, че „няма да я изпуснат от поглед“. Манекенката ще се фокусира и върху собствената си модна линия за бански костюми „Але“. Остава отворена опцията да я видим отново и на голям екран. Амброзио се разписва с участие в няколко филмови продукции, като последната й поява е в комедията „Баща в излишък 2“. Най-нашумялият напоследък ангел на Victoria's Secret Джиджи Хадид пропусна екстравагантното събитие в Шанхай. 22-годишният топмодел получи забрана за виза за пребиваване в Китай. Причината – политическата чувствителност на страната. Миналата година тя натрупа в актива си негативни коментари, след като публикува в Инстаграм видео, в което присвива очи, докато държи бисквита с формата на Буда. Това шокира местните потребители и нежната половинка на певеца Зейн Малик бе обвинена в расизъм. Преди дни русокосата красавица съобщи в профила си в Туитър, че няма да участва в шоуто. Стотици нейни фенове изявиха съжаление, а някои дори се заканиха да не гледат събитието, щом любимката им не дефилира по бельо редом до другите ангели. Още няколко манекенки и поп певицата Кейти Пери не получиха разрешение за влизане в Китай. Изпълнителката на I Kissed A Girl изпадна в немилост, след като на концерт през 2015 г. засвидетелства подкрепата си за Тайван - самоуправляващ се остров, който Китай смята за своя територия.\n\n\n                    ", "date": "2017.11.26", "title": "Ангелите на Victoria's Secret кацнаха в Шанхай"}
{"url": "http://www.monitor.bg/a/view/49368-%D0%A1%D1%82%D0%BE%D1%8F%D0%BD%D0%BA%D0%B0-%D0%9C%D1%83%D1%82%D0%B0%D1%84%D0%BE%D0%B2%D0%B0-%D0%9D%D0%B5-%D0%BC%D0%BE%D0%B3%D0%B0-%D0%B4%D0%B0-%D0%B7%D0%B0%D0%B1%D1%80%D0%B0%D0%B2%D1%8F-20%D1%82%D0%B5-%D1%81%D1%82%D0%BE%D1%82%D0%B8%D0%BD%D0%BA%D0%B8-%D0%BD%D0%B0-%D0%91%D0%BE%D1%8F%D0%BD-%D0%94%D0%B0%D0%BD%D0%BE%D0%B2%D1%81%D0%BA%D0%B8/", "text": " Голямата актриса разплака старозагорските си почитатели при представянето на книгата си „Добър вечер, Столетие мое“    \n                    „Никога няма да забравя онези 20 стотинки, които проф. Боян Дановски ми остави в гримьорната след като падна завесата след финалната сцена от „Импровизации“ по Чехов.Дълго бяхме спорили с него как трябва да изиграя образа на героинята си Настася Марчуткина.Той настояваше да крещя, да тропам по сцената. А точно такава я бях видяла в изпълнението на голямата съветска актриса Анастасия Платоновна Зуева. Казаха му, че няма да играя по този начин, страхотно е, но вече е играно и то съвсем наскоро в България, а той не , та не! Добре че бяха Калата и покойния ми съпруг Нейчо, които ме подкрепиха. Не крещях, не тропах с чадърчето, а извадих душата на зрителите с памук. Дадох всичко от себе си и успях. Дановски влезе в гримьорната ми, потърка големия си нос, извади 20 стотинки и ги тропна на масичката: „За теб са, успя!“, каза и излезе. Той имаше такъв навик, след представление да дава от 1 до 20 стотинки на актьорите според преценката си за играта им…“, разказа в Стара Загора при представянето на автобиографичната си книга „Добър вечер, Столетие мое“  актрисата Стоянка Мутафова.Над 100 нейни почитатели от различни възрасти буквално препълниха конферентната зала на комплекс „Парк хотел Стара Загора“, за да приветстват неспиращата да играе въпреки солидните си 95 години актриса. Специален дар от старозагорския митрополит Киприан, диптих с иконите на Богородица и Христос й връчи след водосвет за здраве и успех на творбата отец Иван Генов. Сред публиката беше и Вера Михова, която вече близо 30 години се грижи спектаклите с участието на Мутафова да преминават при препълнени салони.Стояно, ти си невероятна. Как пък не остаря, как веднъж не отказа участие…“, възкликна Вера, а просълзената от неочакваната среща Мутафова й целуна ръка в знак на благодарност за дълголетното сътрудничество.Повече от час и половина продължи срещата – разговор, за пръв път Стоянка Мутафова сподели, че има и една от многобройните си роли, за които не желае да си спомня.Било е през далечната 1963 година, месец или два след като е удостоена с престижното звание „заслужил артист“. По него време насилили режисьора Методи Андонов да постави изключително слаба пиеса на някакъв отговорен фактор. Главните роли били на Калоянчев и Парцалев, за пръв път тя трябвало да си партнира с Ицко Финци и се зарадвала много на тази възможност. Като прочели текста обаче се хванали за главите – отникъде нищо не се получавало. Ходили вкупом при Андонов да го питат защо им причинява това, щели да ги скъсат от подигравки и критики, тях, току що станалите заслужили артисти. Той само вдигал рамене – заповед отгоре имало. Измъчили се да вадят от себе си думички и номера, но така и не сполучили от никаквия текст да сътворят пиеса. С право после в един от вестниците тогава ги направили на „две стотинки“, разказа видимо върналата се с носталгия назад във времето Мутафова.„Беше истински резил и нямаше накъде – след две представления тази „пиеса“ беше извадена от репертоара на театъра. От тогава зная, че ако липсва изкуство в текста няма как да направиш изкуство на сцената!“, сподели доайенката на съвременния български театър.Провокирана от залата дали все пак няма да сложи край на турнетата си, тя след миг мълчание промълви: “Искам, ама душата не ми дава още…Не съм се донаиграла!“. След което припомни как големият Георги Парцалев успявал без да има дори и реплика в постановката „Побеснялото агне“ направил така , че публиката да го аплодира неистово.„Истинският артист и думичка да не каже на сцената казва много, защото е Артист! Такава бе и Венчето Коканова…Уви, вече ги няма!“, уморено въздъхна тя преди да започне да раздава автографи.\n                    ", "date": "2017.11.26", "title": "Стоянка Мутафова:  Не мога да забравя 20-те стотинки от Боян Дановски    "}
{"url": "http://www.monitor.bg/a/view/41820-%D0%A5%D0%BE%D0%BA%D0%B5%D0%B8%D1%81%D1%82-%D0%B7%D0%B0%D1%80%D0%B0%D0%B4%D0%B2%D0%B0-%D1%84%D0%B5%D0%BD-%D0%BF%D1%80%D0%B5%D0%B1%D0%BE%D1%80%D0%B8%D0%BB-%D1%81%D0%B5-%D1%81-%D1%80%D0%B0%D0%BA%D0%B0/", "text": "13-годишният Алекс се върна на леда след ампутация на крака\n                    Руският нападател на „Вашингтон Кепитълс” Александър Овечкин порази публиката в Торонто за пореден път, като направи две велики дела. Непосредствено преди началото на мача са местния „Торонто Мейпъл Лийфс”, спечелен от тима му с 4:2, играчът се срещна със свой 13-годишен почитател от провинция Онтарио – Алекс Люи, който успя да победи в битката с рака.За да може момчето да оздравее, се е наложило да му бъде ампутиран единият крак и да му бъде поставена протеза. Това обаче не спряло амбициите на младежа и въпреки трудностите той отново се върнал към хокейните тренировки. Амбициозният Алекс признава, че за всичко това той е бил изключително силно вдъхновен от своя кумир Александър Овечкин и благодарение на него е успял да се върне към спорта и да се чувства отново пълноценен.Научавайки затрогващата история, руският хокеист лично поканил Алекс Люи на мача, като се срещнал с него и двамата дълго си приказвали. И не само това. Люи получил правото да представи лично на микрофона играчите на „Вашингтон Кепитълс” при излизането им на ледената площадка, а преди старта на двубоя се ръкувал с всеки един от тима на „столичани”.Вдъхновен от това добро дело, Овечкин направи и голямото шоу на вечерта като отбеляза хеттрик. Първият му гол може да бъде определен като истински шедьовър. Той премина през цялата площадка, навърза двама защитници на съперника и заби шайбата в десния горен ъгъл на вратата.Не по-малко красив се оказа и вторият гол – този път нападателят изобщо не трябваше да се справя със защитата на домакините, а просто от синята линия нанесе снайперски точен удар в мрежата. Третият гол дойде, когато треньорът на ”Торонто”замени вратаря с шести полеви играч в последните секунди на двубоя. Руснакът успя да овладее шайбата непосредствено до вратата и прецизно да я промуши в долния десен ъгъл.„Никога няма да забравя този мач, каза след края развълнуваният 13-годишен Люи. – Не мога да искам нищо повече. Той ми обеща да вкара гол, а го направи цели три пъти. При това и трите удара бяха извънземни. Фантастично…”\n\n\n                    ", "date": "2017.11.26", "title": "Хокеист зарадва фен, преборил се с рака"}
{"url": "http://www.monitor.bg/a/view/80429-%D0%91%D0%BB%D0%B8%D0%B7%D0%BA%D0%B8%D1%82%D0%B5-%D0%BD%D0%B0-%D0%BF%D0%BE%D0%BA%D0%BE%D0%B9%D0%BD%D0%B8%D1%8F-%D1%89%D0%B0%D0%BD%D0%B3%D0%B8%D1%81%D1%82-%D0%9D%D0%B0%D0%B8%D0%BC-%D0%A1%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%8F%D0%BF%D0%BE%D0%BD%D1%81%D0%BA%D0%B0%D1%82%D0%B0-%D0%BC%D1%83-%D0%B4%D1%8A%D1%89%D0%B5%D1%80%D1%8F/", "text": "\n                    Близките на покойния трикратен олимпийски, световен и европейски шампион Наим  Сюлейманоглу искат да открият неговата първородна дъщеря - японка, на име Наоми Мори.\nБившият съпредседател на турската федерация по вдигане на тежести Зеки Тюркеш, който бе много близък приятел с покойния, по молба на семейството на Наим е потърсил за съдействие известния турски журналист Мухарем Саръкая от вестник \"Хабертюрк\", за да открият момичето, предаде БТА.\n\"Ето изгубената дъщеря на Наим Сюлейманоглу\", е озаглавена публикация на вестника, придружена със снимка на малко момиченце.\nЗеки Тюркеш е смятан за най-близкия човек на Наим извън семейството му. Той прекъсна посещението си в Китай, за да организира погребението на близкия си приятел, и бе в първата редица на поклонението в джамията Фатих в Истанбул миналата неделя редом с премиера Бинали Йълдъръм.\nПриживе Наим избягваше да говори за личния си живот, но преди три години в интервю в турски вестник бе признал, че има четири дъщери от две различни майки.\"Аз имам точно четири дъщери; едната е от майка японка, а другите три са от туркиня. Трите ми дъщери живеят при майка си тук в Турция, виждам се с тях, грижа се за тях, а другата живее в Япония при майка си. Аз не съм сключвал брак, но дъщерите ми - и четирите, са в сърцето ми\", бе разказал тогава Наим.\nТрите дъщери на Наим - Нилай, Есин и Сезин, присъстваха на погребението на баща си заедно с майката Хатидже и тогава много хора за пръв път научиха за тях.\nБлизки на Наим споделят, че през дните на заболяването той много често говорел за дъщерите си, но най-вече за първородната - японката, която дълго време не бил виждал, мечтаел отново да види и да й даде името си.\nНа олимпийските игри в Сеул /1988 г./, където Наим стана олимпийски шампион, млада японска журналистка - Киоко Мори, прави обширно интервю с легендарния щангист. Двамата се харесали, били заедно, Наим й предложил да дойде с него в Турция и тя се съгласила. Известно време Киоко и Наим живеят в Анкара. През това време се ражда дъщерята Наоми, но тъй като не били женени, я записали на името на майката - Наоми Мори. Когато детето било на 2 или 3 години, майката /едни твърдят, че била много ревнива, а според други не издържала на похожденията на Наим с други жени/ заедно с дъщеря си се върнала в Япония.\nНаим в тесен кръг споделяше, че когато била студентка, японската му дъщеря го е посещавала няколко пъти в Турция и е прекарвала ваканциите си при него. Но след това престанали да се виждат.\nПреди време адвокат на Наим, който пожела анонимност, каза, че Наим е правил постъпки, за да признае официално японската си дъщеря и да я запише на свое име. Положили много усилия за това, но не успели поради особено строгите японски закони в това отношение.\nПо думите на Зеки Тюркеш сега близките на Наим - брат му Мухарем и другите дъщери искат да открият японската си родственица и затова потърсили съдействие от отговорните институции чрез медиите, в случая \"Хабертюрк\", който е близък до правителството.\nБлизките предполагат, че първородната дъщеря на Наим е родена през 1990 г. или 1991 г. Кръстили я Наоми, което звучи близко до Наим. \n\"Наим през последните дни от живота си много често говореше за японската си дъщеря. Искаше да ни запознае с нея, положи много усилия да я намери, но безуспешно. Сега ние искаме да я открием, това е нещо като негов завет и искаме да го изпълним. Освен това Наим остави след себе си значително наследство. Дъщерите му са наследници, ние искаме и родената от майката-японка дъщеря, въпреки че не носи неговото име заедно с другите три дъщери, да получи своя дял\", цитира вестник \"Хабертюрк\" брата на Наим - Мухарем Сюлейманоглу.\nПо думите на Зеки Тюркеш близките на покойния разполагали със снимка на дъщерята Наоми Мори, но като малка. Известно е името на майката и това, че е журналистка в Япония. До 1993 г. е живяла в Анкара с Наим, след което заминава за Япония и не се връща. Близките на щангиста се надяват, че тази информация ще помогне, за да открият дъщерята и майката.\nПреди една седмица 80-милионна Турция изпрати Наим във вечния му път като национален герой. Щангистът почива в известното гробище на мъчениците Едирнекапъ в Истанбул. Гробът му е редом да друг национален герой на Турция - Мехмет Акиф Ерсой, автор на турския национален химн.\nТри олимпийски, десетки световни и европейски титли, безброй медали, възхищение и гордост у милиони хора остави зад себе си Наим. Наред с това обаче железният \"джобен Херкулес\" дълбоко е кътал в сърцето си и копнежа на един баща, мечтаещ да прегърне първородната си дъщеря, да й даде името, което заслужава. \n\n\n                    ", "date": "2017.11.26", "title": "Близките на Наим Сюлейманоглу търсят японската му дъщеря "}
{"url": "http://www.monitor.bg/a/view/39690-%D0%9C%D0%B0%D0%B9%D0%BA%D1%8A%D0%BB-%D0%9E%D1%83%D0%B5%D0%BD-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D0%BA%D0%B0%D1%82%D0%BE-%D0%B6%D0%BE%D0%BA%D0%B5%D0%B9/", "text": "\n                    Бившият нападател на националния отбор на Англия и притежател на Златната топка за 2001 година Майкъл Оуен дебютира в качеството си на жокей на благотворителните конни надбягвания в Аскът, където успя да финишира втори.Жокеите любители мериха сили и смелост в надпреварата на дистанция от 1400 метра, която беше наблюдавана с голям интерес от много светски личности във Великобритания, сред които принц Чарлз и съпругата му Камила, херцогиня на Корнуъл.„Не мога да си сдържа усмивката, всичко много ми хареса, сподели 37-годишният Майкъл Оуен пред в. „Дейли Мейл”, след като слезе от седлото. – След като пресякох финала, се чувствах така, както след края на четвъртфинала с Бразилия на световното първенство. Да не говорим, че телефонът ми не спира да звъни. Получавам приятни пожелания от познати и непознати…”Оуен изигра 89 мача за националния отбор на Англия, в които вкара 40 гола. Той е участник в три световни първенства (1998, 2002, 2006 г.) и два шампионата на Стария континент (2000, 2004 г.). На клубно равнище Оуен е играл за \"Ливърпул\", \"Реал\", \"Нюкасъл\", \"Манчестър Юнайтед\" и \"Стоук Сити\".\n\n\n                    ", "date": "2017.11.26", "title": "Майкъл Оуен дебютира като жокей"}
{"url": "http://www.monitor.bg/a/view/7008-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B8%D0%B7%D0%B1%D1%80%D0%B0-%D0%B3%D0%B0%D0%B4%D0%B6%D0%B5-%D0%BF%D1%80%D0%B5%D0%B4-%D0%BE%D1%82%D0%B1%D0%BE%D1%80%D0%B0/", "text": "\n                    Футболистът на „Челси” Дани Дринкуотър отхвърли възможността да играе за националния отбор на Англия в контролата срещу Бразилия, за да бъде с новото си гадже Джорджина Лий Кантуел, която е телевизионна риалити звезда. Дринкуотър е отказал повиквателната от националния селекционер Гарет Саутгейт с мотива, че не е готов да играе.В същата вечер, в която Англия игра срещу Бразилия, Дринкуотър се наслаждаваше на перфектната компания на ослепителното си гадже. Източник, близък до 27-годишната Джорджина коментира: „Той може да не е бил готов да играе за Англия, но определено е бил готов за среща с нея.“Дринкуотър и Джорджина са прекарали цялата вечер заедно, след което са отскочили за по питие в дома на играча на „Челси”. Красавицата обаче си е тръгнала малко след полунощ, след като е решила, че няма да спи в дома на футболиста.Джорджина и Дани са се запознали чрез общи приятели по-рано през годината. Кантуел е имала любовни авантюри с играчи в миналото, но Дринкуотър е успял да впечатли красавицата.\n\n\n                    ", "date": "2017.11.26", "title": "Футболист избра гадже пред отбора"}
{"url": "http://www.monitor.bg/a/view/1273-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D1%82%D1%80%D1%8A%D0%B3%D0%BD%D0%B0%D1%85%D0%B0-%D0%BF%D0%BE-%D0%BF%D1%8A%D1%80%D0%B2%D0%B8-%D0%BF%D0%B5%D1%82%D0%BB%D0%B8-%D0%B7%D0%B0-%D0%98%D1%81%D0%BB%D0%B0%D0%BD%D0%B4%D0%B8%D1%8F/", "text": "\n                    Националният ни мъжки отбор по баскетбол отпътува рано тази сутрин за столицата на Исландия – Рейкявик. Селекционерът Любо Минчев качи избраниците си в 6:30 часа на самолета за Франкфурт, където трябва да се прекачат.Нашите отпътуваха с настроение за победа, която се превръща в задължителна след загубата с 80:82 от Финландия в Ботевград в петък вечерта. Исландците също стартираха с поражение в световните квалификации, като отстъпиха на Чехия с 69:89. Двубоят ни с тях е утре вечер от 21:45 ч. в зала „Лаугардалшол” с капацитет 5500 седящи места.„Отиваме за победа в Исландия. Направихме си изводите от мача с Финландия и вярвам, че можем да победим“, коментира Асен Великов, който игра 7 мин., но не успя да се разпише срещу скандинавците. Звездата на тима ни Александър Везенков, завършил с 16 т. и 7 борби, призна, че не е бил на необходимото ниво. „Фактът, че не бях играл в мачове от доста време, се отрази. След 8-ата минута не ми стигна въздуха“, призна крилото на „Барселона“, който се присъедини в последния момент към националните преди двубоя в Ботевград. \n\n\n                    ", "date": "2017.11.26", "title": "Националите тръгнаха по първи петли за Исландия"}
{"url": "http://www.monitor.bg/a/view/52504-%D0%9D%D0%B0%D1%88%D0%B8-%D1%89%D0%B5-%D1%81%D0%B5-%D0%B1%D0%BE%D1%80%D1%8F%D1%82-%D0%B2-%D0%BF%D0%B0%D1%80%D0%B8%D0%B6%D0%BA%D0%B8-%D1%86%D0%B8%D1%80%D0%BA/", "text": "\n                    \n                                        Деветима наши борци ще излязат за схватки в парижкия цирк „Сирк д'Ивер“ в двустранна среща с отбора на Франция. В надпреварата всеки отбор има право да участва с по трима състезатели в трите стила. При класиците Армен Назарян ще разчита на Николай Вичев (66), Стоян Кубатов (71) и Николай Байряков (98 кг). Треньорът на свободняците Иван Цонов тръгва с Мехмед Фераим (57), Филип Новачков (65) и Светослав Димитров (74), а Петър Касабов ще заведе Миглена Селишка (48), Мими Христова (55) и Виктория Бобева (69) при жените.В същото време Микай Наим спечели сребро от световното първенство по борба до 23 г. в Полша. На финала при 57-килограмовите в свободния стил националът ни отстъпи пред кубинеца Ортега с 1:6 точки.Отличието е второ за българските борци от първенството в Бидгошч. Преди това Росиан Дермански спечели бронз в класическия стил.Днес дебют за България ще направи чеченецът с наш паспорт Али Упарпашаев в кат. до 70 кг на свободния стил.\n                    \n                                    ", "date": "2017.11.26", "title": "Наши ще се борят в парижки цирк"}
{"url": "http://www.monitor.bg/a/view/55634-%D0%9C%D0%B0%D1%81%D0%BE%D0%B2-%D0%B1%D0%BE%D0%B9-%D0%BC%D0%B5%D0%B6%D0%B4%D1%83-%D1%84%D0%B5%D0%BD%D0%BE%D0%B2%D0%B5-%D0%BF%D1%80%D0%B5%D0%BA%D1%8A%D1%81%D0%BD%D0%B0-%D0%B7%D0%B0-30-%D0%BC%D0%B8%D0%BD%D1%83%D1%82%D0%B8-%D0%9B%D0%BE%D0%BA%D0%BE-%D0%9F%D0%B4-%D0%A6%D0%A1%D0%9A%D0%90-%D0%A1%D0%BE%D1%84%D0%B8%D1%8F/", "text": "16 в ареста и 5-има в болница след мелето\n                    \n                    ", "date": "2017.11.26", "title": "Масов бой между фенове прекъсна за 30 минути „Локо“ (Пд) – ЦСКА-София (ОБНОВЕНА)"}
{"url": "http://www.monitor.bg/a/view/88223-%D0%A3%D0%B4%D1%8A%D0%BB%D0%B6%D0%B8%D1%85%D0%B0-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%B0%D1%82%D0%BB%D0%B5%D1%82%D0%B8/", "text": "\n                    Международната федерация по лека атлетика (ИААФ) взе решение да удължи наказанието на Руската лекоатлетическа федерация. Това означава, че руските атлети няма да бъдат допускани до състезания под флага на своята родина и ще трябва да се състезават под неутрален такъв.Руската федерация бе наказана преди 2 г. след шумния допинг скандал, който се разрази в навечерието на олимпийските игри в Рио де Жанейро.В същото време ИААФ замрази всички заявки на спортисти за промяна на националност, след като получи твърде много молби от бегачи на средни и дълги разстояния от Африка. От централата поискаха повече време, за да променят законите за международните състезания и участниците в тях.През 2016 г. Турция, например, спечели 12 медала на европейското първенство с дузина натурализирани африканци. \n\n\n                    ", "date": "2017.11.26", "title": "Удължиха наказанието на руските атлети"}
{"url": "http://www.monitor.bg/a/view/43296-%D0%93%D0%B5%D1%80%D0%BE%D1%8F-%D1%81-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0%D0%B4-%D0%A7%D1%83%D0%BA%D0%BE%D0%B2%D0%B5%D1%82%D0%B5-%D0%B2-%D0%9F%D0%B5%D1%80%D0%BD%D0%B8%D0%BA/", "text": "\n                    „Сливнишки герой“ победи с 3:2 „Миньор“ на Стадиона на мира в Перник в последния кръг от есенния сезон в Югозападната трета лига. Двубоите между двата отбора винаги се отличават с голям заряд, независимо на кое място в класирането се намират. „Героя“ стоеше по-добре през цялото време и логично взе трите точки. През първото полувреме и двата тима имаха няколко шанса да открият резултата. Все пак по-близо до гола бяха гостите от Сливница, които реализираха поредното си положение в 43-ата минута. Кафтанов технично преодоля вратаря на домакините след пас на Маринов. Малко след почивката „чуковете“ се върнаха в мача след реализирана от Абушев дузпа, отсъдена за игра с ръка на Светослав Петров. Равенството обаче не се задържа дълго. В 61-ата минута Кафтанов центрира от ъглов удар и Виктор Георгиев бе точен с глава. Добрата игра на „Сливнишки герой“ се затвърди с трети гол, в който отново бе замесен Костадин Кафтанов. Халфът центрира от фаул, а вратарят изби. Топката попадна във Вачев, който без да се бави я качи на главата на Красимир Георгиев и опитният нападател отбеляза за 3:1. Крайният резултата бе оформен от Атанас Колев, който се възползва от грешка в защита на гостите след изпълнение на ъглов удар. Въпреки ниския си бюджет щабът на Венци Рангелов за сетен път доказа, че работи добре и може да бъде конкурентен на терена и на най-обезпечените клубове. \n\n\n                    ", "date": "2017.11.26", "title": "Героя с победа над Чуковете в Перник "}
{"url": "http://www.monitor.bg/a/view/35890-%D0%A0%D0%BE%D1%81%D0%B8-%D0%98%D0%B7%D0%B8%D0%B3%D1%80%D0%B0%D1%85%D0%BC%D0%B5-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%BE-%D0%BF%D0%BE%D0%BB%D1%83%D0%B2%D1%80%D0%B5%D0%BC%D0%B5/", "text": "Асен Букарев не мисли за треньорска рокада\n                    Треньорът на „Левски“ Делио Роси направи доста интересно изказване след трудната победа с 1:0 над „Верея“ на „Герена“. Победното попадение падна в 91-вата минута и бе след игра с ръка на Яблонски. Въпреки измъчения успех обаче Роси изненадващо заяви, че отборът му е изиграл перфектно полувреме.“Направихме едно от най-добрите полувремена досега, коментира треньорът на „Левски“. - Второто бяхме малко разкъсани, но определено заслужавахме победата. Спечелихме в 91-вата минута, което е важно за самочувствието. Имахме доста възможности за гол. Когато имаме такива, ще започнем да вкарваме повече”, заяви италианецът след инфарктния двубой. На пресконференцията Делио Роси допълни, че знае, че феновете не са доволни от играта на отбора. Специалистът е категоричен, че от отбора зависи да върнат запалянковците на стадиона, което ще стане с по-добро представяне и победи.Емоционална бе и реакцията на изпълнителния директор Красимир Иванов. “Сърцето ми беше спряло и в 91-вата минута д-р Яблонски му направи електрошок”, написа шефът на “сините” в Инстаграм.Новият спортен директор на „Левски“ Асен Букарев пък коментира, че смяна на Делио Роси не е била обсъждана. Силният човек при „сините“ обаче призна, че отборът трябва да подобри играта си. „Засега сме далече от мисълта за раздяла с Делио Роси. Целта ни е да има стабилност, а не постоянно да се започват нови проекти“, сподели Букарев.\n\n\n                    ", "date": "2017.11.26", "title": "Роси: Изиграхме перфектно полувреме"}
{"url": "http://www.monitor.bg/a/view/23377-25-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BB%D0%B5%D0%B4%D0%B0%D0%BB%D0%B8-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%B2-%D0%98%D0%BD%D0%B4%D0%B8%D1%8F/", "text": "\n                    Около 25 милиона души са гледали първия мач на индийския “Керала Бластърс” от новия сезон. Двубоят, в който Димитър Бербатов дебютира за \"жълтите\", е бил посрещнат с огромен интерес, потвърдиха данни от футболната федерация. Местните медии пък информират, че тв рейтингите на първенството са с 59% по-високи от тези за старта на миналия сезон.Бербо е една от големите звезди в местното първенство, като вече записа два мача с жълтия екип. Бившият капитан на националния ни отбор генерира сериозен интерес и не пропуска да радва феновете си в социалните мрежи. Българинът качва снимки от ежедневието си всеки ден, а поредната представя с какво разпуска преди лягане. „Малко йога стречинг преди лягане е винаги добра идея“, написа Бербатов към фотоса.Медиите в Индия пък отбелязват още един любопитен факт около „Керала Бластърс“. Феновете на тима въведоха нов начин за подкрепа на отбора по време на домакинските мачове. Това е популярният викингски боен поздрав, представляващ пляскане в такт и страховит рев. Към момента обаче любимците им не могат да ги зарадват с победа и дори с гол, като в двата мача от началото на сезона направиха 0:0.\n\n\n                    ", "date": "2017.11.26", "title": "25 милиона гледали Бербатов в Индия"}
{"url": "http://www.monitor.bg/a/view/84571-%D0%9A%D0%B5%D1%88%D0%B5%D1%80%D1%83-%D0%B8%D0%B7%D0%B1%D0%B8%D1%80%D0%B0-%D0%BE%D1%84%D0%B5%D1%80%D1%82%D0%B8-%D0%BE%D1%82-4-%D0%B4%D1%8A%D1%80%D0%B6%D0%B0%D0%B2%D0%B8/", "text": "\n                    Румънският нападател на “Лудогорец” Клаудиу Кешеру разкри пред медиите в родината си, че има четири конкретни оферти. Договорът на футболиста изтича през лятото на 2018 година и няма индикации, че ще бъде подновен. Самият румънец призна, че е недоволен от статута си на резерва при Димитър Димитров-Херо. След Нова година Кешеру ще е свободен да преговаря с други клубове. “Искам да играя. Имам оферти от Гърция, Турция, ОАЕ и Китай. Не бързам, ще изчакам, за да направя добър избор”, коментира националът пред prosport.ro.В същото време „Лудогорец“ извади двама представители в традиционните награди за Спортист на годината на Разград. За отличието ще се бори Марселиньо, който вече веднъж го е печелил. Интересното е, че в раздела с треньорите нито един от двамата треньори на „орлите“ за 2017-а не присъства – Димитър Димитров-Херо и Георги Дерменджиев. Вместо тях сред отличниците е наставникът от ДЮШ Радослав Комитов, който стана шампион на България в първенството на 17-годишните. Официалната церемония по обявяване на победителите е насрочена за 5 декември от 11 ч. в сградата на Община Разград. Най-добрите получават плакети и парични премии.\n\n\n                    ", "date": "2017.11.26", "title": "Кешеру избира оферти от 4 държави"}
{"url": "http://www.monitor.bg/a/view/33601-%D0%91%D0%B5%D0%B7%D0%B1%D0%BE%D0%B3-%D1%81-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BD%D0%B0-%D0%BA%D0%B8%D0%BD%D0%BE%D1%84%D0%B5%D1%81%D1%82%D0%B0-%D0%B2-%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3/", "text": "\n                    Филмът „Безбог“ на режисьорката Ралица Петрова грабна голямата награда на международния кинофестивал „Начало“ в Санкт Петербург. Копродукцията ни с Дания и Франция спечели в надпревара с още няколко фестивални отличници на шестото издание на форума. Предстедателят на журито Александър Прошкин заяви, че всички ленти в конкурсната програма са били много силни и изборът на победител е бил много труден. Румънският филм „Кучета“, за който на режисьорския стол сяда Богдан Мирица, си тръгна от събитието със специалната награда на журито. С приз за режисура бе отличен Юси Хилтунен от Финландия за лентата „Законът на земята“.„Безбог“ донесе пореден голям успех за българското кино и преди седмица. Творбата на дебютантката Ралица Петрова бе определена за най-добър филм и получи голямата награда „Златен кон“ от престижния международен фестивал в Стокхолм.  \n\n\n                    ", "date": "2017.11.26", "title": "„Безбог“ с голямата награда на кинофеста в Санкт Петербург"}
{"url": "http://www.monitor.bg/a/view/34192-%D0%94%D0%B6%D0%BE%D1%80%D0%B4%D0%B8%D0%BD-%D0%A1%D0%BF%D0%B0%D1%80%D0%BA%D1%81-%D1%87%D0%B0%D0%BA%D0%B0-%D0%BC%D0%BE%D0%BC%D1%87%D0%B5/", "text": "\n                    Певицата Джордин Спаркс и съпругът й Дейна Исая очакват момченце. Жокер за пола на бебето си двамата дадоха със снимка в Инстаграм. На кадъра изпълнителката на Right Here Right Now и половинката й държат сини конфети. „Момче е! Имаме толкова много неща, за които да сме благодарни и това определено оглавява списъка ни“, написа в профила си тя. „Ще се появи мое мини копие. Нямаме търпение да се запознаем с него. Обичаме те, малък мъжага“, включи се с коментар и бъдещият татко. Рожбата на двойката се очаква да се появи на бял свят в края на идната пролет. 27-годишната красавица и моделът вдигнаха тайна сватба в средата на юли. От началото на връзката си Спаркс и Исая стоят извън радара на папараците, като поле за изява в отношенията им дават единствено социалните мрежи.  \n\n\n                    ", "date": "2017.11.26", "title": "Джордин Спаркс чака момче"}
{"url": "http://www.monitor.bg/a/view/74683-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%A2%D1%80%D0%B5%D0%BD%D0%B4%D0%B0%D1%84%D0%B8%D0%BB%D0%BE%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B1%D1%8A%D1%80%D0%BA%D0%B0-%D0%BA%D0%B5%D0%BA%D1%81/", "text": "\n                    Писателят Константин Трендафилов дава заявка, че феновете му могат да очакват нови песни от него. След като запя под мустака на Папи Ханс пародийното парче „Кекс“, авторът на „За кого се сещаш, когато се сещаш за някого?“ е готов да се впусне и в по-сериозни проекти. „Аз имам една кариера и тя е в рекламата. Но със сигурност това, че имам страст към музиката, няма да ме спре да пускам парчета, така че хората могат да го очакват от мен“, заяви пред Нова тв той. Проектът му мигновено се превърна в тотален хит, а музиката към него е дело на изпълнителят Искрен Тончев - Искрата. Нежната половинка на Трендафилов – тийнидолът Дара, ги запознава и идеята за съвместна работа се ражда съвсвем спонтанно. Наскоро Константин пък скрои сценарий за отличничката на X Factor към видеото на новия й сингъл „Недей“. Искрата между звездната двойка пламна докато снимаха в обща компания за „Черешката на тортата“.\n\n\n                    ", "date": "2017.11.26", "title": "Константин Трендафилов продължава да бърка кекс"}
{"url": "http://www.monitor.bg/a/view/74024-%D0%94%D0%B5%D0%BE-%D1%81%D0%B5-%D0%B4%D1%8A%D1%80%D0%BF%D0%B0%D0%BB-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0/", "text": "\n                    Тв водещият Деян Славчев-Део напористо отказвал да се разходи до олтара с дългогодишната си половинка Мариана Станчева . „Нямаше официално предложение за брак. Дъгло време го обсъждахме. Той много се притесняваше и не искаше да го прави.“, разкри пред bTV тя. След щастливото събитие обаче лъчезарният блондин се чувства спокоен и не съжалява за нищо. „Същото е, но съвсем различно“, отсече с усмивка той. Двамата си казаха заветното „да“ в края на октомври. На първата дата младото семейство сключи граждански брак, а по-късно поля любовта си с голямо сватбено тържество. Искрите между двойката пламнаха преди повече от 4 години и почти веднага заживяха под един покрив. Мариана и 41-годишният певец имат един наследник – Борислав, който се появи на бял свят миналата година. Наскоро Део загатна, че с жената до него вече обмислят опцията за втора рожба. 26-годишната красавица с мулатски корени дълго опитвала да зачене и затова вярва, че ако нещо трябва да стане – ще стане.   \n\n\n                    ", "date": "2017.11.26", "title": "Део се дърпал за сватбата"}
{"url": "http://www.monitor.bg/a/view/32468-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%97%D0%B0%D0%B1%D1%80%D0%B0%D0%B2%D0%B5%D0%BD%D0%B0-%D1%81%D1%82%D1%80%D0%B8%D0%BF%D1%82%D0%B8%D0%B9%D0%B7%D1%8C%D0%BE%D1%80%D0%BA%D0%B8-%D0%B8-%D0%BB%D0%B5%D0%BA%D0%B0%D1%80/", "text": "Алекс Алексиев блести с английски без акцент, Стана Катич разпитва голата Боряна Стратиева в стая за видеочат\n                    Седмица след като стана ясно, че Amazon купува правата за разпространение на „Забравена“ (Absentia) за територията на САЩ, Великобритания и Китай, решихме да направим бърз разбор на българската следа в каста. Не говорим за натурчиците, които играят борче или съборен вестникар в масовка с полицейска гонка, а за тези, чиито лица имат поне минута екранно време, и то в компанията на основната звезда и двигател на сериала Стана Катич. Това са Александър Алексиев, Снежана Макавеева и Боряна Стратиева, която през лятото дори пътува до Монте Карло, за да представи трилъра на един от най-големите фестивали за телевизионно кино в света. За тези от вас, чиито тур с дистанционното рядко стига до AXN, ще припомним, че „Забравена“ се излъчва премиерно всяка сряда от 21 ч и тази седмица е време за финалния десети епизод. Сюжетът изследва подводните камъни в семейните отношения в случай на травма при отвлечен родител и битката между лични демони като алкохолизма срещу дълга да помогнеш на човек с твоята кръв.а играта на Катич, която е изпълнителен продуцент на сериала, е изключителна. Но ето и историята накратко. Шест е дяволско число в живота на Емили Бърн (Катич). Толкова са годините, в които един от най-добрите агенти на ФБР е считан за безследно изчезнал, след като хуква по следите на сериен убиец от Бостън. Считана за поредната му жертва, Бърн е фиктивно и емоционално погребана от семейството си – съпругът й Ник (Патрик Хюсинджър) намира нова муза (Кара Тиоболд), която малкият му син безрезервно приема за своя майка.Най-важното в случая е, че това е първата продукция на Sony Pictures Television, експлоатираща почти изцяло български ресурс от технически кадри, логистика, гримьори и статисти. Клапата на проекта щракна миналата есен в Италия, а в периода януари-март екипът експлоатира американския сет в декорите на „Ню Бояна“ и суровите природни красоти по трасето между Перник и Банско. Сред локациите в „Забравена“ са петзвезден хотел на жълтите павета, централна жп гара и индустриални халета в района на „Кремиковци“. На въпрос на „Монитор“ каква бе тръпката да снима в България Стана Катич бе откровена: „Това, което най-много ме впечатли, беше работата на екипа от българска страна. Невероятни професионалисти с богат опит - всъщност, това са хората, които стоят зад някои от най-популярните екшъни в последните 10 -15 години. Вълнуващо е да видиш тази съвършено смазана машина, в която всички се познават помежду си, което пък те оставя с усещането, че влизаш в едно сплотено семейство, посрещащо те с отворени обятия. Много ми хареса!“.Как се представят нашенците в „Забравена“? Отговорът е – повече от прилично. Адмирации за съвършения си английски заслужава Александър Алексиев. Актьорът е базиран в Лондон от години и работата на местно ниво е рефлектирала в изказа му на 100 %. Той скача в престилката на лекар, който поднася на Емили информация за състоянието на сина й след като той се обръща с количка на картинг писта. Алексиеви нищо е акцента му не подсказва, че е по-известен като д-р Василев от „Откраднат живот“.Снежана Макавеева се появява още в пилотния епизод на сериала като стриптизьорка в бар, стопанисван от руски трафикант на плът. В първата й сцена с Катич разменят прегръдка и тя се превръща в неин съюзник по пътя към издирването на Самаров. Снежана говори добре, като естествено френското й „р“ придава допълнителен чар. Основната й задача е да пръска сексапил и да гледа като изплашена кошута, но едновременно с това да нарушава правилата под носа на дебеловрати гардове между пилоните. Получава й се.Боряна Стратиева слага кожените боксерки на танцьорка в същия бар, но ролята й е значително по-голяма. Тя е Вайълет, един от садистичните трофеи в секс колекцията на Джак, братът на Емили. Той си пада по момичета с имена на цветя и педантично заснема на видео всичките им зловещи игри като връзване, давене и душене. Първият сблъсък на Боряна със Стана Катич е в стая за видео чат във въпросния стриптийз бар. Емили я хваща на къс пас и между няколко сластни чупки в кръста пред погледа на нещастен уеб воайор Вайълет прави дисекция на връзката си с Джак. Като рускиня говори английски акцент, напомнящ дъскорезница, а на финала вика за помощ и Емили разменя няколко крошета с охраната. \n\n\n                    ", "date": "2017.11.26", "title": "Българите в „Забравена“ - стриптийзьорки и лекар "}
{"url": "http://www.monitor.bg/a/view/64055-%D0%90%D0%B7%D0%B8%D1%81-%D0%BF%D0%BE%D0%B4%D0%B0%D1%80%D0%B8-%D0%BD%D0%B0-%D0%9A%D0%B0%D1%82%D0%B5%D1%82%D0%BE-%D0%95%D0%B2%D1%80%D0%BE-%D0%B2%D0%B5%D1%87%D0%B5%D1%80%D1%8F-%D0%B8-%D0%BF%D0%BB%D0%B0%D1%82%D0%B5%D0%BD%D0%B0-%D0%B3%D0%BB%D0%BE%D0%B1%D0%B0/", "text": "\n                    Фолкидолът Азис зарадва актрисата Катерина Евро с празнична вечеря по повод имения й ден. След като двамаха поляха празника в столично заведение, изпълнителят на „Мотел“ направил още един подарък на Катето – платил й глобата за неправилно паркиране. За случката двамата загатнаха с кадри и коментари във Фейсбук. „Най-добрата моя приятелка - Катерина Евро. Никой не ни трябва! Чухте ли?“, написа към фотосесия от вечерта Костинбродският славей. „Благодаря ти Васе, че ме почерпи за именния ми ден и ти си ми най добрия приятел! Също така, ти благодаря, че ми плати скобата на автомобила и че си ми махнал бръчките от снимките!“, включи се с коментар и звездата от „Оркестър без име“. Наскоро знаменитото дуо си спретна и парти с преспиване в дома на попфолк певеца, което прекараха гушнати в леглото му.\n\n\n                    ", "date": "2017.11.26", "title": "Азис подари на Катето Евро вечеря и платена глоба"}
{"url": "http://www.monitor.bg/a/view/67236-%D0%94%D1%80%D0%B5%D0%B9%D0%BA-%D1%81%D0%B5-%D1%81%D1%8A%D1%8E%D0%B7%D0%B8-%D1%81-%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82%D0%B0-%D0%BD%D0%B0-%D0%A1%D0%BF%D0%BE%D1%82%D0%BB%D0%B0%D0%B9%D1%82/", "text": "\n                    След като анонсира партньорството си с Netflix за възраждане на британския сериал Top Boy, Дрейк  обяви, че съюзява продуцентски ресурс със Стив Голин. Компанията му Anonymous House стои зад наградения с „Оскар“ журналистически трилър „Спотлайт“ и хитовата хакерска драма „Господин Робот“ с Реми Малек и Крисчън Слейтър. Дрейк и Голин ще работят по сериал, детайлите около който все още се пазят в тайна. Най-значимата сделка, с която канадският рапър стартира инвазията си в Холивуд, обаче е тази с Аpple. Технологичният гигант му даде зелена светлина да създава съдържание за всякакви платформи – от дигитални и ефир до кино на голям екран. С плановете си да инвестира милиарди в оригинални продукции компанията на Стив Джобс се кани за голям скок срещу вече утвърдените студия в бранша,а шансът да ги срине, особено в момент на кризата със секс скандала Уайнстийн, е повече от реален.\n\nНа изминалия Toronto Film Festival бившата муза на Риана направи продуцентския си дебют, представяйки документалния “Ефектът Картър“ за баскетболната звезда Винс Картър. „Сигурен съм, че ще спра да правя музика някой ден“, казва за The Hollywood Reporter четирикратния носител на „Грами“. „Когато започна да усещам, че композирам с усилие, ще приключа. Но точно сега чувствам, че тепърва започвам пътя си в този бизнес. Сега планирам да си взема почивка от половин или една година и да направя няколко велики филма“, призна Дрейк. \n                    ", "date": "2017.11.26", "title": "Дрейк се съюзи с продуцента на „Спотлайт“"}
{"url": "http://www.monitor.bg/a/view/72327-%D0%9C%D0%B8%D0%BD%D0%BE-%D0%9A%D0%B0%D1%80%D0%B0%D0%B4%D0%B6%D0%BE%D0%B2-%D1%81%D0%B2%D0%B0%D0%BB%D0%B8-30-%D0%BA%D0%B3/", "text": "\n                    Любимецът на тийнейджърите Мино Караджов свали 30 кг само за няколко месеца упорити тренировки в фитнес залата. „Видях, че е време вече, а и външният ми вид си го показваше, имах доста проблеми със здравето. Сам реших след едно двуседмично преяждане с пици. Просто си казах, че от утре всичко свършва”разказа пред Нова тв звездата от уеб сериала  „Не така, брат“.\n\nКато малък Мино е едно от децата, които възрастните наричат „пухкави”. „Мислех си, че това е някакво бреме, което никога не можеш да прескочиш. Бях много aсоциален. И ми беше трудно да говоря с хора, много се затворих в себе си”, добавя момчето, което в актива си на изобретател има няколко медала, включително един от НАСА.\n\nПоследната джаджа по негов патент е FlyPlank и представлява квадракоптер, който лети над планинските райони и маркира лавиноопасните зони, след което ги качва в база данни, достъпни за всички туристи. Прогнозите вещаят той да спасява до 2000 живота годишно. \n                    ", "date": "2017.11.26", "title": "Мино Караджов свали 30 кг"}
{"url": "http://www.monitor.bg/a/view/74947-%D0%9A%D1%80%D0%B8%D1%81%D1%82%D0%B8%D0%B0%D0%BD-%D0%9A%D0%BE%D1%81%D1%82%D0%BE%D0%B2-%D0%B2%D0%B7%D0%B8%D0%BC%D0%B0-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%90%D0%B4%D0%B5%D0%BB/", "text": "\n                    Поп певецът Кристиан Костов добави в актива си с награди ЕBBA (European Border Breakers Awards) – отличие, което беляза старта на кариерата на Адел. Тийнидолът стана първия българин, носител на приза за дебютиращи европейски изпълнители, добили голяма популярност извън границите на собствената си държава. „Наградата е уникална! Много съм щастлив! Не мога да повярвам! Всичко върви нагоре за мен и то защото стъпих на сцената в България!“, сподели развълнуван Кристиан в ефира на БНР. Отличникът на „Евровизия“ ще получи наградата на бляскава церемония на 17 януари 2018 г в Грьонинген, Холандия. Отличието лично ще му предаде британската звезда Джулс Холанд. Събитието е част от популярния фестивал за поп и рок музика „Евросоник“. В списъка с предишни лауреати на ЕBBA влизат още знаменитости като Индила, Александра Стан и Дуа Липа.  \n\n\n                    ", "date": "2017.11.26", "title": "Кристиан Костов взима наградата на Адел"}
{"url": "http://www.monitor.bg/a/view/30293-%D0%9C%D0%B5%D1%80%D0%BA%D0%B5%D0%BB-%D1%82%D0%B2%D1%8A%D1%80%D0%B4%D0%BE-%D0%BF%D1%80%D0%BE%D1%82%D0%B8%D0%B2-%D0%BD%D0%BE%D0%B2%D0%B8-%D0%B8%D0%B7%D0%B1%D0%BE%D1%80%D0%B8/", "text": "\n                    Лидерът на блока Християндемократически/Християнсоциален съюз (ХДС/ХСС) и германски канцлер Ангела Меркел се обяви твърдо против нови избори за Бундестаг след провала на преговорите за съставяне на правителство. Тя заяви позицията си по време на конгрес в Мекленбург - Западна Померания. \"Аз не мисля, че не можем да направим нищо със съществуващите резултати, постигнати след изборите за Бундестаг на 24 септември \", каза Меркел. Тя посочи, че се надява да създаде правителство \"много скоро\", като се надява, че политическата безизходица на Германия може да приключи. \"Европа се нуждае от силна Германия, затова е важно скоро да се сформира правителство\", посочи канцлерът.\n\nРечта и идва само ден, след като Социалдемократическата партия (СДП) се съгласи да участва в преговори с канцлера Ангела Меркел. Страната с най-мощната икономика в Европа бе обхваната от политически сътресения, след като проучвателните преговори за коалиция между консерваторите на канцлера, либералите от Свободната демократична партия (СвДП) и Зелените се провалиха. „Няма да създаваме пречки само заради самите пречки“, каза лидерът на СДП Мартин Шулц, отказвайки се от досегашната си категорична позиция, че партията му отива в опозиция. Той обаче допълни, че създалата се ситуация няма „автоматично“ решение – което може да е под формата на коалиция или подкрепа за правителство на малцинството, и преди да бъдат предприети действия, трябва първо да се получи одобрението на ръководството на партията. На парламентарните избори в германия на 24 септември консервативният блок на Меркел завърши на първо място, но с рекордно ниски резултати. Така, без категорично мнозинство, канцлерът трябваше да търси коалиционната подкрепа на СвДП и Зелените. Проучвателните преговори между тях обаче не успяха да завършат със споразумение, като основни пречки пред него бяха въпросите за миграцията, климата и европейската политика.\n\n \n                    ", "date": "2017.11.26", "title": "Меркел твърдо против нови избори"}
{"url": "http://www.monitor.bg/a/view/45227-%D0%90%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B3%D0%B0%D0%B7%D0%B8-%D1%85%D0%BE%D1%80%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Автомобил се е врязал в група пешеходци рано тази сутрин пред дискотека в германския град Куксхафен, в провинция Долна Саксония, съобщиха германски медии.\n\"Обстоятелствата засега са неясни. В момента няма сигнали, че става дума за терористичен акт\", съобщи полицията в Туитър.\nПри инцидента са пострадали шестима души, състоянието на единия се оценява като тежко.\nЗадържан е 29-годишният шофьор, който според полицията е бил под въздействие на алкохол. Според първоначални данни на разследващите органи обаче, той изглежда е действал съзнателно, пише електронното издание \"Норд 24\".\n                    ", "date": "2017.11.26", "title": "Автомобил гази хора в Германия"}
{"url": "http://www.monitor.bg/a/view/60122-10-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B8-%D0%B8%D0%BC%D1%83%D0%BD%D0%B8%D1%82%D0%B5%D1%82-%D0%B7%D0%B0-%D0%9C%D1%83%D0%B3%D0%B0%D0%B1%D0%B5/", "text": "\n                    Президентът на Зимбабве Робърт Мугабе и неговата съпруга ще получат \"златно ръкостискане\" на прощаване, възлизащо на милиони долари. Това предвижда договореното споразумение преди оттеглянето му, постигнато миналата седмица. Точната сума, която ще се изплати на бившия президент и съпругата му Грейс все още не ясна. Според високопоставен представител на управляващата партия, който е съобщил подробностите по споразумението, става дума за не по-малко от 10 милиона долара, информира в днешния си брой британският в. \"Гардиън\".\nСъщият източник твърди, че Мугабе, на когото бяха дадени гаранции за имунитет от преследване, който важи и за широките бизнес интереси на неговото семейство, ще получи \"в брой 5 милиона долара\" незабавно и още пари всеки месец.\nСпоред изданието, ако съпругата на бившия президент Грейс Мугабе го надживее, на нея ще й бъде изплатена половината от сумата, определена за Робърт Мугабе.\nНа 21 ноември Робърт Мугабе, който управляваше Зимбабве през последните 37 години, първо като премиер, а след това като държавен глава, обяви, че подава оставка. Това стана, след като армията блокира пътищата към държавните институции в страната, взе под свой контрол телевизията и постави Мугабе под домашен арест.\nСлед това управляващата партия в страната Африкански национален съюз на Зимбабве - Патриотичен фронт отстрани Мугабе от поста ръководител на движението и назначи за нов лидер първия вицепрезидент Емерсън Мнангагва. На 24 ноември той положи клетва като държавен глава на Зимбабве.\n                    ", "date": "2017.11.26", "title": "10 млн. долара и имунитет за Мугабе "}
{"url": "http://www.monitor.bg/a/view/79842-%D0%9D%D0%B0%D0%B4-70-%D0%B2-%D0%B0%D1%80%D0%B5%D1%81%D1%82%D0%B0-%D0%BF%D1%80%D0%B8-%D0%B1%D0%B5%D1%80%D0%B7%D0%B5%D0%B4%D0%B8%D1%86%D0%B8-%D0%B2-%D0%91%D1%80%D1%8E%D0%BA%D1%81%D0%B5%D0%BB/", "text": "\n                    Над 70 души бяха задържани при безредиците, избухнали в центъра на Брюксел нв нощта срещу неделя. Младежи се събраха на неразрешена демонстрация срещу робството на мигранти в Либия на един от централните площади на града. Протестът обаче прерасна с безредици и погром.\nПо информация на изданието няма пострадали.\nТова е трети случай на прояви на насилие в центъра на Брюксел през последните седмици.\nМиналата събота противници на нелегалното робство в Либия организираха неразрешен митинг в Париж на Шан-з-Елизе. Демонстрацията приключи със сблъсъци между протестиращите и полицията, която използва сълзотворен газ.\n                    ", "date": "2017.11.26", "title": "Над 70 в ареста при берзедици в Брюксел"}
{"url": "http://www.monitor.bg/a/view/1816-22-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BF%D1%80%D0%BE%D0%BF%D0%B0%D0%B4%D0%B0%D0%BD%D0%B5-%D0%BD%D0%B0-%D0%B4%D0%B8%D1%81%D0%BA%D0%BE%D1%82%D0%B5%D0%BA%D0%B0-%D0%B2-%D1%82%D0%B5%D0%BD%D0%B5%D1%80%D0%B8%D1%84%D0%B5/", "text": "\n                    Двадесет и двама души са били ранени през тази нощ, когато подът на дискотека в Тенерифе, на Канарските острови, пропаднал. Това съобщиха местните власти, цитирани от Франс прес.\nСпасителните екипи са пристигнали в Адехе, в югозападната част на испанския остров, след като били информирани, че близо 4 квадратни метра от пода са пропаднали. Пожарникарите незабавно са евакуирали дискотеката. Има двама души с тежки наранявания, които са били откарани в болница.\nСред ранените има двама французи, един белгиец и един румънец, уточни АФП.\n                    ", "date": "2017.11.26", "title": "22 ранени при пропадане на дискотека в Тенерифе"}
{"url": "http://www.monitor.bg/a/view/44721-%D0%98%D0%B7%D0%B2%D0%B5%D1%80%D0%B3-%D0%BD%D0%B0%D1%81%D0%B8%D0%BB%D0%B8-11%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B2-%D0%A2%D0%BE%D1%80%D0%B8%D0%BD%D0%BE/", "text": "\n                    Единайсетгодишно момиче от Торино забременя от 35-годишния съсед – семеен приятел, който го насилвал редовно. Бащата на девойчето работел на три смени във фабрика на ФИАТ, майката припечелвала като домашна прислужница и сервитьорка, а когато били заети вечер, го оставяли при комшията заедно с двете му по-малки сестрички, за да ги „пази“. Да ама извергът първо започнал да опипва доста „напъпилото“ за годините му момиче въпреки неговата съпротива, докато една нощ го изнасилил. След това го заплашил, че ако разкаже за случилото се на родителите си, никога повече нямало да види майка си, защото щял да я убие. И от септември миналата година „чичото“, както девойчето и сестричките му наричали съседа, го насилвал всеки път, когато го оставяли при него да нощува.\n\nНо обезпокоена от подутия корем на дъщеря си, преди няколко дни майка й я завела в болницата на Торино „Света Ана“ и там научила, че момичето й е здраво, но бременно. При това в 22-та седмица, което на практика означава, че аборт не може да бъде направен и детето трябва да бъде родено. Помолено да каже кой е бащата, девойчето въобще не се поколебало да разкаже за неговото изнасилване от „чичото“, както и за последвалите съвкупления с него всеки път, когато неговите родители го оставяли за „по-сигурно“ в дома на съседа – семеен приятел. След изповедта на 11-годишната пред докторите от „Света Ана“ и майка й, момичето било разпитано от полицаи, които няколко часа по-късно арестулаи изверга. Сега той ще бъде съден за многократно изнасилване на малолетна – престъпление, за което италианският наказателен кодекс предвижда до 15 години решетки.\n                    ", "date": "2017.11.26", "title": "Изверг насили 11-годишно момиче в Торино "}
{"url": "http://www.monitor.bg/a/view/17072-%D0%95%D0%B3%D0%B8%D0%BF%D0%B5%D1%82-%D0%BE%D1%81%D1%8A%D0%B4%D0%B8-%D0%BD%D0%B0-%D1%81%D0%BC%D1%8A%D1%80%D1%82-7-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BE%D1%82-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0/", "text": "\n                    Египетски съд потвърди смъртната присъда, искана от обвинението, на седем души заради принадлежността им към джихадиската групировка \"Ислямска държава\" (ИД) или за съучастничество в обезглавяването в Либия на 21 християни, от които 20 египтяни, съобщи АФП. Присъдите са за масова екзекуция през февруари, извършена от ИД на либийски плаж. Това накара Египет да бомбардира джихадистките позиции в съседната страна.\nРешението на съда идва само два дена след атаката срещу в суфитската джамия в северен район на Синайския полуостров, при която загинаха 305 души, сред които 27 деца, а над 100 бяха ранени. Това бе най-кръвопролитният атентат в съвременната история на страната. До редакционното приключване на броя терористите от ИД не бяха поели отговорност за атаката, но са основният заподозрян извършител. По данни на египетската прокуратура нападателите са били между 25 и 30 на брой.\nСпоред излизащия в Лондон панарабски вестник \"Ал Араби ал Джадид\" атентатът в посещаваната от суфити джамия в град Ариш е станал на практика една година, след като екстремисти публично екзекутират суфитският шейх на Синай Сулейман Абе Хараз. На 19 ноември 2016 г. екстремистите извели 100-годишния Хараз от дома му край Ариш, накарали го да коленичи и го обезглавили. Старецът е бил смятан за символ на суфизма - езотерично течение в исляма, проповядващо ненасилие и аскетизъм. Шейхът открито е критикувал ислямския екстремизъм. В понеделник е насрочено извънредно заседание на египетския парламент, посветено на атентата.Тридесет терористи са били ликвидирани при операцията, която египетската армия започна веднага след атаката, предаде телевизия \"Скай нюз – Арабия\". Екстремистите били убити в село Ер Рисан, Централен Синай.Стана ясно още, че терористичната групировка \"Ислямска държава\" заплашвала да взриви джамията Ал Рауда в северната част на Синайския полуостров още преди година, съобщи днес телевизия \"Ал Арабия\". Според телевизията екстремист от групировката \"Вилает Сина (\"Провинция Синай\"), обявила се за клетка на ИД, съобщил още в началото на декември миналата година в печатна медия на ИД, че джамията е мишена на джихадистите. Той обявил, че ще бъдат атакувани суфитски гробници и джамии в Северен Синай и споменал сред тях Ал Рауда в селището Бир ал Абед.Президентът на Египет Абдел Фатах ас Сиси е разпоредил да бъде построен мемориал в памет на жертвите от петък. Освен това държавният глава е разпоредил на семействата на загиналите 305 души да бъдат отпуснати обезщетения в еквивалент на 11 000 долара.Ислямската военна коалиция за борба с тероризма е готова да даде колективен отговор на всички прояви на тероризма. Това заяви главнокомандващият войските на коалицията генерал Рахил Шариф на срещата на министрите на отбраната от членуващите страни в Рияд.\nШариф каза също, че в рамките на коалицията членуващите страни са създали обща платформа за сътрудничество във всички сфери на дейността за борба с тероризма, включително съвместни учения и обмен на разузнавателни данни.\nСпоред Египет е необходимо да бъде създадено тясно сътрудничество, за да не се допусне бягство на терористи в други части на света след пораженията им в Сирия и Ирак, заяви в Рияд ръководителят на египетската делегация на срещата генерал Таухид Уафик.\n\n\n                    ", "date": "2017.11.26", "title": "Египет осъди на смърт 7 терористи от \"Ислямска държава\""}
{"url": "http://www.monitor.bg/a/view/19309-%D0%9B%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B2-%D0%A0%D1%83%D0%BC%D1%8A%D0%BD%D0%B8%D1%8F-%D1%81%D1%8A%D1%81-%D0%B7%D0%B0%D0%BF%D0%BE%D1%80%D0%B8%D1%80%D0%B0%D0%BD%D0%BE-%D0%B8%D0%BC%D1%83%D1%89%D0%B5%D1%81%D1%82%D0%B2%D0%BE/", "text": "Крал от еврофондове\n                    Лидерът на управляващата в Румъния Социалдемократическа партия (СДП) Ливиу Драгня обжалва запор на имуществото му, който бе наложен от Националната дирекция за борба с корупцията (НДБК) във връзка с дело за злоупотреба с еврофондове, съобщава румънският информационен сайт Зиаре.\nВърховният касационен съд ще разгледа жалбата на Драгня на 29 ноември.\nПо-рано тази седмица антикорупционната прокуратура наложи запор на имущество на Драгня на стойност над 127 милиона леи във връзка с новите обвинения, които са му повдигнати. НДБК разследва Драгня и още 8 души - държавни служители и бизнесмени, по дело за злоупотреба с еврофондове в периода 2001-2012 г., когато той е бил председател на Окръжния съвет на окръг Телеорман.\nОбвиненията са свързани с дейността на пътностроителната фирма \"Тел Друм\", контролирана от Окръжния съвет. Според прокуратурата Драгня и осемте други заподозрени са се споразумели да приватизират компанията чрез посредници. Фирмата \"Тел Друм\" спечелила много обществени поръчки, някои без търг или с използване на поверителна информация, която й помагала да победи съперниците в търга, а Драгня и съучастниците му получавали пари и други облаги от нея, твърдят прокурорите.\nРазследването се базира на писмо, изпратено от Европейската служба за борба с измамите /ОЛАФ/ от 2016 г., относно подозрения, че Драгня и други регионални официални представители са използвали подправени документи, за да получат пари от фондове на ЕС за пътностроителни дейности. ОЛАФ съобщи, че има доказателства за незаконно изплащане на 21 милиона евро от европейския фонд за регионално развитие за пътно строителство в Румъния. Службата е приключила разследване за предполагаема злоупотреба миналата година и е поискала от Румъния да възстанови средствата. Румънските прокурори смятат, че освен злоупотреба с еврофондовете, на националния бюджет са нанесени щети на стойност 30 милиона леи.\nПетдесет и пет годишният Ливиу Драгня бе осъден през 2016-та на две години затвор условно за изборни измами. Тази присъда му попречи да стане премиер, макар че ръководената от него партия спечели парламентарните избори в края на 2016 г. Понастоящем той е председател на долната камара на румънския парламент. Срещу Драгня се води още едно дело по обвинения в подстрекаване към злоупотреба със служебно положение. Ако бъде осъден по някое от новите обвинения, Драгня ще трябва да излежи и условната присъда.\n                    ", "date": "2017.11.26", "title": "Лидерът на управляващата партия в Румъния - със запорирано имущество "}
{"url": "http://www.monitor.bg/a/view/73164-%D0%98%D0%B2%D0%B0%D0%BD%D0%BA%D0%B0-%D0%A2%D1%80%D1%8A%D0%BC%D0%BF-%D0%B7%D0%B0%D1%89%D0%B8%D1%82%D0%B8-%D0%9C%D0%B0%D0%BB%D0%B8%D1%8F-%D0%9E%D0%B1%D0%B0%D0%BC%D0%B0/", "text": "\n                    Дъщерята на американския президент Доналд Тръмп - Иванка, и дъщерята на бившия американски президент Бил Клинтън - Челси, се обявиха за правото на личен живот на по-голямата дъщеря на бившия американски президент Барак Обама - Малия, предадоха Асошиейтед прес и ТАСС.\n\"Малия трябва да има възможност на такъв личен живот, какъвто имат и нейните състуденти. Тя е младо момиче и частно лице и в нейния живот не трябва да има намеса\", написа в Туитър Иванка Тръмп.\n\"Малия Обама си има свой живот. Тя е млад човек, студентка, частно лице и не трябва да се гледа на нея като на човек, пораждащ повишен интерес\", заяви Челси Клинтън.\nПовод за тези изказвания бяха публикации в таблоидите за връзката на Малия с британски студент и снимки, на които се вижда момиче, приличащо на нея, да пуши.\n                    ", "date": "2017.11.26", "title": "Иванка Тръмп защити Малия Обама "}
{"url": "http://www.monitor.bg/a/view/25357-%D0%93%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%BD%D0%B0%D0%B9%D0%B3%D0%BE%D0%BB%D0%B5%D0%BC%D0%B8-%D1%84%D0%B5%D0%BD%D0%BE%D0%B2%D0%B5-%D0%BD%D0%B0-%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%B2-%D0%B1%D1%80%D0%BE%D0%B9/", "text": "\n                    Германците се оказват най-големи фенове на плащането в брой в страните от еврозоната, сочи проучване на Европейската централна банка (ЕЦБ), цитирано от Reuters.Близо 79% от трансакциите на дребно в еврозоната са били осъществени чрез плащане в брой. В най-голямата европейска икономика осем от десет плащания са били кешови, докато делът за целия валутен съюз е с 1% по-нисък. Средностатистическият потребител в евро зоната съюз носи в джоба си 65 евро, а в Германия - над 100 евро. Това до голяма степен обяснява недоволството във федералната република срещу решението за спирането от печат на банкнотата от 500 евро. В еврозоната най-малко пари в брой се използват в Холандия и Естония – по-малко от половината трансакции.На другия полюс в целия Евросъюз са шведите. При тях плащанията брой са едва 15 на сто. В богатата скандинавска страна парите в брой в обращение намаляват от години, показват данни на централната банка Riksbank.Според ЕЦБ обаче безконтактното плащане може рязко да повиши броя на електронните транзакции. Тези плащания обаче генерират едва 1% от продажбите в днешно време.\n\n\n                    ", "date": "2017.11.26", "title": "Германците най-големи фенове на плащането в брой"}
{"url": "http://www.monitor.bg/a/view/15892-%D0%94%D0%BE-15-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81-%D0%BF%D0%BE%D1%81%D0%BB%D0%B5-%D1%81%D0%BD%D1%8F%D0%B3/", "text": "\n                    Днес от запад облачността ще се увеличава и вплътнява. Преди обяд все още на много места в равнините ще има мъгла, а около и след обяд ще се появи слаб, в източните райони и северно от планините до умерен юг-югозападен вятър. Максималните температури ще бъдат между 10° и 15°, в местата с трайна мъгла: 6°-9°, в София около 11°. Такава е прогнозата ща времето на Националния институт по метеорология и хидрология (НИМХ) към БАН, съобщи за дежурният синоптик Христо Христов за \"Фокус\".Над Черноморието ще преобладава облачно време, като максималните температури на въздуха ще са между 13° и 15°. Над планините облачността ще се увеличи, все още без валежи, и ще духа силен юг-югозападен вятър. Максималната температура на височина 1200 метра ще е около 7°, а на 2000 метра – около 2°.Новата седмица се очаква да започне със сняг. Още в петък синоптиците предупредиха, че тази вечер облачността ще започне да се сгъстява и ще започнат валежи, които през нощта срещу понеделник ще преминат в сняг в Западна България.  През деня ще завали и в останалата част от страната – мокър сняг в Централна България, а дъжд в Източна България. Температурите ще се понижат. Във вторник валежите ще започнат постепенно да спират, най-късно в Източна България. Температурите обаче ще паднат още и през деня живакът ще показва между 1 и 7 градуса над нулата, за София около 1 градус. \n                    ", "date": "2017.11.26", "title": "До 15 градуса днес, после сняг"}
{"url": "http://www.monitor.bg/a/view/57503-%D0%93%D0%95%D0%A0%D0%91-%D1%81%D1%8A%D0%B1%D0%B8%D1%80%D0%B0-1200-%D0%B4%D0%B5%D0%BB%D0%B5%D0%B3%D0%B0%D1%82%D0%B8-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81-%D0%B4%D0%BD%D0%B5%D1%81/", "text": "\n                    ГЕРБ ще проведе Четвърто редовно отчетно-изборно делегатско национално събрание днес. На събитието ще присъстват 1200 делегати от цялата страна и над 150 гости от България и чужбина. На конгреса ще бъдат проведени избори за председател, заместник-председатели, Изпълнителна комисия и Контролна комисия, съобщиха от пресцентъра на партията. Очаква се ГЕРБ да даде нов мандат на Бойко Борисов.Събранието на ГЕРБ ще бъде съпроводено с мултимедия и 3D мапинг. Тази технология набира изключителна популярност по света и за първи път у нас ще бъде специално изградена по време на мероприятието на партията.  \n                    ", "date": "2017.11.26", "title": "ГЕРБ събира 1200 делегати на конгрес днес"}
{"url": "http://www.monitor.bg/a/view/26385-%D0%93%D1%8E%D0%BD%D1%82%D0%B5%D1%80-%D0%A4%D0%B5%D1%80%D1%85%D0%BE%D0%B9%D0%B3%D0%B5%D0%BD-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%81%D1%82%D0%B0%D0%B1%D0%B8%D0%BB%D0%BD%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B8-%D1%80%D0%B0%D0%B7%D0%B2%D0%B8%D0%B2%D0%B0%D1%89%D0%B0-%D1%81%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/", "text": "\n                    „За последно бях тук през 2009 година, откакто се пенсионирах не съм посещавал България. Много съм впечатлен от това, което видях. На пръв поглед е ясно, че икономическото развитие върви в положителна посока”. Това заяви бившият еврокомисар по разширяването Гюнтер Ферхойген в предаването „Събуди се” на Нова ТВ.„Имах разговори с български семейни фирми. От разговорите с тях установявам, че до голяма степен очакванията от присъединяването към ЕС са изпълнени. А именно – България е стабилна демокрация и развиваща се икономика”, допълни Ферхойген. Според него ЕС няма да се разпадне, каквито страхове има. „Няма да бъдем толкова полудели да разрушим нещо, което е най-добрият период в европейската история”, смята Ферхойген. „Опасността за това е била и по-голяма от сегашната. Миналата година, когато беше взето решението в референдума за Brexit. Тогава трябваше да се борим и с последствията от финансовата и икономическата криза. Тогава надигнаха глава десни популистки екстремистки партии, тогава беше много опасно, много по-опасно от сега. Но Брюксел успя да стабилизира нещата”, добави бившият еврокомисар по разширяването. Що се отнася до политическата ситуация в Германия,той заяви, че криза няма. „Застой в Германия би осакатил европейската политика. В Европа нещата вървят най-добре, когато Франция и Германия са впрегнати и вървят най-отпред и дават тон на темпото. Франция е дееспособна сега, но Германия не е. Преди коледа тази година трябва да имаме правителство”, коментира Ферхойген.\n                    ", "date": "2017.11.26", "title": "Ферхойген: България е стабилна демокрация и развиваща се икономика"}
{"url": "http://www.monitor.bg/a/view/37663-%D0%95%D0%B4%D0%BD%D0%B0%D0%BA%D0%B2%D0%B8-%D0%BA%D1%80%D0%B8%D1%82%D0%B5%D1%80%D0%B8%D0%B8-%D0%B7%D0%B0-%D0%BF%D1%80%D0%B8%D0%B5%D0%BC-%D0%BD%D0%B0-%D0%BF%D1%8A%D1%80%D0%B2%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8/", "text": "Педагогическите съвети в училищата няма да имат право да въвеждат свои точки за предимство \n                    Критериите за прием на първокласници стават универсални, като предимство ще имат онези деца, които живеят най-близо до училището според наредба 10 на Министерството на образованието и науката. Това заяви в студиото на „По света и у нас“ Венелина Николова, директор на 125 училище в София и част от работната група за промяна на критериите за прием на първокласници. Тя допълни, че за пръв път се въвежда и допълнителен критерий за уседналост и че вече педагогическите съвети в училищата няма да имат право да въвеждат свои критерии за прием.По критерия за уседналост, родителите ще бъдат класифицирани в четири групи: Родители, които не са променяли постоянния си адрес последните три години;  Родители, които не са променяли постоянния си адрес една година; Родители, които са променили постоянния си адрес последните три години; Всички останали родители.Сега на общинските администрации се пада отговорността да определят районите на училищата, за да заработят критериите за близост и уседналост максимално добре. Според тези критерии децата, които живеят най-близо до училището, ще бъдат приети. Ако децата са повече, ще се прилагат други, допълнителни критерии: Деца с ТЕЛК, по-висок от 50%; Деца без двама родители; Деца с братя или сестри в същото училище; Деца, завършили подготвителна група в същото училище.Венелина Николова подчерта, че спрямо децата няма да се въвеждат никакви други критерии. Според нея преминаването към едносменен режим в училищата ще отнеме много време, защото сградният фонд не достига.\n                    ", "date": "2017.11.26", "title": "Еднакви критерии за прием на първокласници  "}
{"url": "http://www.monitor.bg/a/view/2876-%D0%93%D0%BB%D0%BE%D0%B1%D0%B8%D1%85%D0%B0-%D1%85%D0%BE%D1%82%D0%B5%D0%BB-%D0%B1%D0%B5%D0%B7-%D0%B7%D0%B0%D0%B2%D0%B5%D1%81%D0%B8-%D0%B2-%D0%B1%D0%B0%D0%BD%D0%B8%D1%82%D0%B5/", "text": "\n                    Семеен хотел в Чепеларе отнесе глоба от 1000 лева от Комисията за защита на потребителите, защото няма завеси в баните, телефон и гардероб в стаите.Обектът е категоризиран с две звезди и разполага с 12 стаи и 30 легла, съобщи dariknews.bg.Глобата е била оспорена от страна на собствениците на мястото за подслон пред съда, но е била потвърдена от магистратите в Чепеларе.  \n                    ", "date": "2017.11.26", "title": "Глобиха хотел без завеси в баните "}
{"url": "http://www.monitor.bg/a/view/35356-%D0%94%D0%B6%D0%BE%D1%83%D0%B7%D0%B5%D1%84-%D0%94%D0%BE%D0%BB-%D0%95%D0%9D%D0%9F-%D0%91%D0%BE%D1%80%D0%B8%D1%81%D0%BE%D0%B2-%D0%B5-%D0%BD%D0%B0%D0%B9%D1%83%D1%81%D0%BF%D0%B5%D1%88%D0%BD%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA/", "text": "\n                    С трите си мандата като премиер Бойко Борисов е безспорно-най успешният български политик. Това се посочва в писмо на председателя на ЕНП Джоузеф Дол, което бе прочетено по време на конгреса на ГЕРБ. Дол пише, че по време на управлението на ГЕРБ икономиката бележи ръст, ифраструктурата разцвет и качеството на живота се е повишило. “За ЕНП е богатство, че има такив силен лидер в редиците си”, отбелязва Дол, визирайки Борисов.  Началото на събранието започна със слоганите на ГЕРБ от последните години.Секретарят на испанската народна партия за нови технологии Виктор Сотело пък каза, че България скоро ще поеме председателството на Съвета на ЕС, което ще определи европейския път на развитие и евроатлантическия път на страната. Моника Райнер от австрийската народна партия заяви, че българското правителство ще успее да доведе до успешни резултати основни теми в Европа като миграция, сигурност и икономически растеж. \n                    ", "date": "2017.11.26", "title": "Джоузеф Дол: Борисов е най-успешният български политик"}
{"url": "http://www.monitor.bg/a/view/17709-%D0%92%D0%BB%D0%B0%D0%B4%D0%B8%D1%81%D0%BB%D0%B0%D0%B2-%D0%93%D0%BE%D1%80%D0%B0%D0%BD%D0%BE%D0%B2-%D0%97%D0%B0%D0%B2%D1%8A%D1%80%D1%88%D0%B2%D0%B0%D0%BC%D0%B5-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%81-%D0%91%D0%92%D0%9F-%D0%BE%D1%82-100-%D0%BC%D0%BB%D1%80%D0%B4-%D0%BB%D0%B2/", "text": "\n                    До края на годината ще достигнем БВП от 100 млрд. лв. - нещо нечувано при влизането ни в Европейския съюз. Това заяви финансовия министър Владислав Горанов на конгреса на ГЕРБ. Горанов отбеляза, че икономиката напредва с добри темпове и допълни, че можело и по-добре, но е загубено време в годините на прехода. Финансовият министър заяви, че разликата между управляващи и опозиция е в технологията на властта. “Не винаги сме били успешни, но винаги сме се връщали на власт, защото управляваме с отговорност и всеки път, когато намерим грешка търсим начин да я поправим“, каза Горанов и отбеляза, че обществото заслужава качествено управление.Пред делегатите и гостите на конгреса вицепремиерът Томислав Дончев обяви, че няма нито един икономически показател, по които страната да е по-добра. По думите му България трябва да настигне другите държавин членки на ЕС. “Ние не можем да си позволявам да правим грешки. Нямаме право да мислим само за днес”, каза Дончев.Кметът на Бургас и заместник на Борисов в партията Димитър Николов заяви, че в последните години са постигнати колосални успехи в местната власт. Кметът на София Йорданка Фандъкова пък изброи големите постижение в столицата и даде заявка, че ГЕРБ ще продължава да гради бъдещото на България.\n\n\n                    ", "date": "2017.11.26", "title": "Владислав Горанов: Завършваме годината с БВП от 100 млрд. лв."}
{"url": "http://www.monitor.bg/a/view/75140-%D0%9F%D1%80%D0%B5%D0%BC%D0%B0%D1%85%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B0%D0%BA%D1%81%D0%B0%D1%82%D0%B0-%D1%83%D0%B2%D0%B5%D0%BB%D0%B8%D1%87%D0%B8-%D0%B4%D0%B5%D1%86%D0%B0%D1%82%D0%B0-%D0%B2-%D0%B7%D0%B0%D0%B1%D0%B0%D0%B2%D0%B0%D1%87%D0%BA%D0%B8%D1%82%D0%B5-%D0%B2-%D0%91%D1%8F%D0%BB%D0%B0/", "text": "Отпадна месечната вноска от 35 лева\n                    Премахването на таксата за посещение на детска градина увеличи броя на малчуганите в забавачките на територията на община Бяла. Това каза пред „Монитор” кметът Димитър Славов. Месечната вноска от 35 лева, която родителите плащаха, за да посещава детето им градина, отпадна от началото на октомври тази година, след като общинските съветници гласуваха предложението на Славов за безплатна забавачка.„В най-голямото село Полско Косово децата са се увеличили почти двойно. Същият процес се наблюдава и в Дряновец, там сградата може и да отеснее. Във всяка една от седемте детски градини на територията на общината малчуганите, които редовно посещават занятия, са повече. Предстои скоро да направим анализ”, каза Славов.Според него тези деца ще имат шанс да се интегрират по-лесно в образователната ни система. Това се отнасяло най-вече за момчетата и момичетата, в чиито семейства не се говори на български език. Много деца от тези групи постъпвали в първи клас, без да знаят български и трудно се адаптирали към училищния живот. Родителите пък можели да използват 35-те лева от семейния бюджет да им купят дрешки или нещо друго. Вече нямали основание да се оправдават, че таксата е висока и затова не пращат децата си на забавачка.Общо 110 000 лева годишно ще отделя община Бяла от бюджета си, за да покрие таксите за детска градина. Промяната засяга близо 400 деца.\n\n\n                    ", "date": "2017.11.26", "title": "Повече деца в забавачките в Бяла след премахването на таксата "}
{"url": "http://www.monitor.bg/a/view/57154-%D0%A0%D0%B0%D0%B7%D0%B1%D0%B8%D1%85%D0%B0-%D0%BD%D0%BE%D0%B2-%D1%80%D0%B0%D0%B7%D0%B2%D1%8A%D0%B4%D0%BD%D0%B8%D0%BA-%D0%BD%D0%B0-%D1%83%D0%B6%D0%B0%D1%81%D0%B8%D1%82%D0%B5-%D0%BA%D1%80%D0%B0%D0%B9-%D0%92%D0%B0%D1%80%D0%BD%D0%B0/", "text": "\n                    Разбиха поредния нелегален развъдник за кучета край Варна, съобщиха от фондация „Анимал хоуп“ в морския град. Проверката била извършена по серия сигнали и е проведена в петък. В нея, под полицейска охрана, са участвали представители на фондация „Лъки Хънт“ и Областната дирекция по безопасност на храните във Варна.Сигналите за „мястото на ужасите“ постъпили от няколко живеещи наблизо, които били подложени на системен тормоз от страна на отглеждащите кучетата. По тяхна информация, имотът бил собственост на починал варненец, чиито наследници не можели да влязат във владение, защото били заплашвани и гонени от самонастанилите се в него мутри.„При първоначалното ни посещение, на мястото се натъкнахме на поне 15 кучета, вързани със синджири и въжета с дължина не повече от метър. Те лежаха в калта, а пътеката, която водеше до тях, беше осеяна с кости и части от животни, с които са ги хранили“, описват гледката зоозащитниците. Всички кучета били кожа и кости, с открити рани по тях, с липса на каквато и да е храна и вода и елементарни условия за предпазване от дъжд, сняг и студ. При проверката в една от паркираните коли в имота е бил открит и импровизиран ветеринарен кабинет, където с подръчни материали са били „лекувани“ ранените животни. По информация от съседи кучетата, които били в по-тежко състояние или не издържали на опитите за лечение на „стопаните“, били убивани, а труповете им изхвърляни в съседния парцел.По време на проверката стопаните на нелегалния развъдник се държали изключително агресивно и нагло, като заплашвали всички, обиждали и дори се опитали да избягат с част от кучетата, но бил спрени. Всички спасени кучета са конфискувани и ще получат шанс за нов живот. Със заповед на ОДБХ-Варна те вече са под опеката на Lucky Hunt Foundation. Там ще бъдат прегледани, лекувани и настанени в центъра до приключване на следствените действия, след което ще бъдат предадени за осиновяване на хора с добри сърца.\n                    ", "date": "2017.11.26", "title": "Разбиха нов „развъдник на ужасите“ край Варна  "}
{"url": "http://www.monitor.bg/a/view/17406-%D0%91%D0%BE%D1%80%D0%B8%D1%81%D0%BE%D0%B2-%D0%9E%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%B8%D1%81%D0%BA%D0%B0-%D0%B4%D0%B0-%D1%81%D0%B0%D0%B1%D0%BE%D1%82%D0%B8%D1%80%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%9E%D0%91%D0%97%D0%9E%D0%A0/", "text": "Димитър Главчев ще оглави контролната комисия на партията\n                    „Опозицията не иска страната да проведе успешно председателство. Ако могат да го провалят, ще го провалят.“ Това заяви премиерът и лидер на управляващата партия ГЕРБ Бойко Борисов минути преди да бъде преизбран за председател на формацията с пълното мнозинство на делегатите. В неделя бе проведено 4-тото отчетно изборно събрание на партия, което събра над 1200 души в „Интер Експо Център“ в столицата. Премиерът коментира постоянните атаки на опозицията срещу партията. На критиките за оградата по границата с Турция, той отвърна, че преди дори не е имало такава.“Не им харесват коментарите от европейските лидери, че България се справя с бежанската криза”, каза Борисов. Той отчете работата на партията в последните три години, като каза, че участието и„Най-гадната дума, която познавам в живота си, това е думата завист. Неприятно им е, когато някой успява в България. За един Григор Димитров, за който светът се радва, и срещу него пуснаха коментар. Не могат да се зарадват“, коментира Борисов. Преди това заместникът му Цветан Цветанов коментира, че опозицията иска да дискредитира страната ни, за да търси легитимация и да представи нещата в различен план.\"Днешното управление е стабилно, България и стабилна и ГЕРБ сме стабилни, както ще продължава и в бъдеще и по време на европредседателството\", обясни още Цветанов. “Нямаме право да грешим и да губим време”, обърна се към делегатите на конгреса Борисов след преизбирането си за лидер. Относно исканията за предсрочен вот той заяви, че едни избори струват 50 млн. лв.„Ако искат да променим конституцията, на всеки 6 месеца да правим избори, да даваме 50 млн. лева и всички загубили да казват, че искат пак избори“, каза още той. Борисов попита още защо от БСП не са направили административните реформи, магистралите, пречиствателните станции, жп линиите, училищата.спортни площадки, обредни домове, читалища, паркове, водопроводи, канализации и магистрала „Хемус“.„Аз като станах кмет, 50 детски градини бяха откраднали”, разпали се Борисов и допълни, че ГЕРБ са направили 90 нови детски градини. “Не може да излезе един усмихнат, да не казвам какъв - магазините, „Детмаг“, ЦУМ, ами общинските фирми, как си мислят, че ще забравим какво е ставало. Вълци и мечки се занимаваха с чистотата. Сега като излезеш в събота и неделя, не можеш да минеш от народ по Южен парк, „Витошка” - метрото, музеи, култура. Няма несанирано училище само за 6-7 години\", заяви Борисов.В отчета си пред делегати пък Цветан Цветанов посочи, че от 2014 година редиците на ГЕРБ са се увеличили с 10 хиляди човека и вече достигат до 93 хиляди членове и допълни, че партията дава равен шанс на младите хора за развитие. Той припомни, че на европейските избори през май 2014 г. гражданите са показали коя партия искат да води страната и се е заговорило за предсрочни избори, който по-късно ГЕРБ спечели. Като най-силният момент в чисто организационно естество Цветанов изтъкна пълните листи за общински съветници по време на местния вот през 2015 г. Той заяви, че с резултатите от 130 кметове на изборите, са дали възможност ГЕРБ да представлява 5,5 млн. български граждани. Цветанов нарече „истински достойни партийни членове“ Цецка Цачева и Пламен Манушев, защото са приели да участват в президентската надпревара. Загубата й той отдаде наНа конгреса беше взето и решение Даниела Дариткова пък да влезе на мястото на правосъдния министър Цецка Цачева в Изпълнителната комисия на партията, а доскорошният шеф на парламента Димитър Главчев ще оглави Контролната комисия на ГЕРБ. Той прочете гласувана от конгреса декларация, в която се посочва, че ГЕРБ никога няма да направи коалиция с БСП. \"Подобна коалиция е невъзможна. От трибуната на форума ни днес заявяваме категорично, че не желаем да се класираме с БСП не само днес, но и в бъдеще, защото имаме непреодолими различия във визиите си за развитието на България. Защото имаме различни представи за политически морал и ценности. Защото ние сме модерната европейска партия у нас, чийто глас се чува и в Европа\", се казва в декларацията. „Нашите приятели казват: Ама вие искате да атакувате приватизациониите сделки. Не, ние искаме да атакуваме този, който, първо, го е допуснал да бъдат така направени и да си понесат отговорността“.Така премиерът Бойко Борисов обясни инициативата, която правителството и оглавяваната от него партия ГЕРБ подеха за ревизия на приватизацията и премахване на давността за престъпленията при раздържавяването. На провелия се партиен конгрес Борисов припомни ситуацията в София, когато той е станал кмет, далаверите с общински активи и също така обърна внимание на интервюто на Костов. „И той казва: Да, но ние тогава заварихме фалиралите предприятия. И сега това не трябва да се прави, защото тогава фалиралото предприятие или е трябвало да го нарежат на скрап, или някой трябва да дойде и да го вземе евтино. Да де, ама ние искаме да се върнем и да видим коя партия на кой конгрес фалира предприятията. Кога на входа и на изхода на предприятията се слагаха едни и същи фирми да ги източват и да ги подготвят за фалит, за да може след това да се купят на безценица“. Борисов запита също защо всички ги плаши този разговор за приватизацията. „Ами още се говори и за Авиокомпания „Балкан“, и за „Софарма“, и какво ли не. Защо да не се изчисти този преход, защо да не се изкоментира?“, добави лидерът на ГЕРБ. До края на годината ще достигнем БВП от 100 млрд. лв., нещо нечувано при влизането ни в Европейския съюз. Това заяви финансовия министър Владислав Горанов на конгреса на ГЕРБ.Горанов отбеляза, че икономиката напредва с добри темпове и допълни, че можело и по-добре, но е загубено време в годините на прехода. Финансовият министър заяви, че разликата между управляващи и опозиция е в технологията на властта. “Невинаги сме били успешни, но винаги сме се връщали на власт, защото управляваме с отговорност и всеки път, когато намерим грешка търсим начин да я поправим“, каза Горанов и отбеляза, че обществото заслужава качествено управление.Пред делегатите и гостите на конгреса вицепремиерът Томислав Дончев обяви, че няма нито един икономически показател, по които страната да е по-добра. По думите му България трябва да настигне другите държави членки на ЕС. “Ние не можем да си позволявам да правим грешки. Нямаме право да мислим само за днес”, каза Дончев.Кметът на Бургас и заместник на Борисов в партията Димитър Николов заяви, че в последните години са постигнати колосални успехи в местната власт. Кметът на София Йорданка Фандъкова пък изброи големите постижения в столицата и даде заявка, че ГЕРБ ще продължава да гради бъдещото на България. С трите си мандата като премиер Бойко Борисов е безспорно-най успешният български политик. Това се посочва в писмо на председателя на ЕНП Джоузеф Дол, което бе прочетено по време на конгреса на ГЕРБ.Дол пише, че по време на управлението на ГЕРБ икономиката бележи ръст, инфраструктурата разцвет и качеството на живота се е повишило. “За ЕНП е богатство, че има такъв силен лидер в редиците си”, отбелязва Дол, визирайки Борисов.  Началото на събранието започна със слоганите на ГЕРБ от последните години.Зам.-председателят на ЕНП Дара Мърфи също изтъкна, че при управлението на ГЕРБ се наблюдава ръст на икономиката и заяви, че в България социализмът не работи.  Секретарят на испанската народна партия за нови технологии Виктор Сотело пък каза, че България скоро ще поеме председателството на Съвета на ЕС, което ще определи европейския път на развитие и евроатлантическия път на страната. Моника Райнер от австрийската народна партия заяви, че българското правителство ще успее да доведе до успешни резултати основни теми в Европа като миграция, сигурност и икономически растеж.Турският президент Реджеп Ердоган поздрави премиера Бойко Борисов за преизбирането му за лидер на ГЕРБ. В телефонен разговор Ердоган е посочил, че неговото лидерство е гаранция за добрите отношения между двете страни, съобщиха от Министерския съвет.  Двамата са обсъдили развитието на отношенията между България и Турция и сътрудничеството в рамките на НАТО. Разговаряли са и за запазването на сигурността и спокойствието по външните граници на Европейския съюз. Коментиран е и ходът на изграждането на интерконекторните връзки на България с Турция и Гърция, които да гарантират енергийна независимост на страната. Разговорът по тези теми ще бъде продължен при предстоящото посещение на министъра по европейските въпроси на Турция Йомер Челик, отбелязват от МС. Ердоган е посочил, че утрешната визита у нас на министъра на храните, земеделието и животновъдството Ахмет Ешреф Факъбаба за участие в българо-турски агрофорум, ще спомогне за стимулиране на отношенията в сектора.\n\n\n                    ", "date": "2017.11.26", "title": "Борисов: Опозицията иска да саботира европредседателството (ОБЗОР)"}
{"url": "http://www.monitor.bg/a/view/78101-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%A0%D1%83%D0%BD%D0%B4-%D0%B2%D1%82%D0%BE%D1%80%D0%B8-%D0%B2%D1%80%D1%8A%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D1%80%D0%B0%D0%BD%D1%87%D0%B5%D1%82%D0%BE-iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                     \n8 януари, 2009 г. Януарската нощ в България обезпокоително напомня за газовите кризи, режима на тока и гладните времена от ранните 90 на миналия век. През далечната 1994 г., след като горещото и славно футболно лято на България е вече приключило, в страната се настанява тежка и мразовита балканска зима, увековечена от кукувците в кавъра на гершуиновото Summertime - „Зима е“.15 години по-късно зимата е не по-малко смразяваща и студена. Ледени остават и радиаторите в хиляди къщи, болници и училища. Икономиката е пред колапс, защото предприятията няма как да работят. Трети ден в страната не се доставя руски газ. В кризисния момент България черпи синьо гориво само от хранилището в село Чирен. 4,2 млн. куб. м. газ на денонощие се подават за страната от газохранилището. Топлофикациите в страната минават на алтернативно гориво. Приоритет по отношение на подаването са детските, социалните и учебните заведения, както и болниците. От сутринта на 8 януари е въведен ограничителен режим на подаването на газ. Причината – Русия врътва газовото кранче на Украйна заради спорове за цената на синьото гориво, което води до пълен блокаж на газоподаването и за България. В тези първи дни на 2009 година в страната все по-често може да се чуе следния виц: В полунощ на 30 декември от Радио Ереван се обадили на Путин и го попитали: \"Владимир Владимирович, как ще преведете на английски фразата \"Остаются 24 часов тепла\" (от рус. ез. - Остават още 24 часа топло – б.р.)?\" Путин отсякъл по чекистки: \"The Day After!\" (от анг. ез. - След утрешния ден – закана в стил „утре ще видите кон боб яде ли“ по името на холивудския блокбастър „The Day аfter tomorrow”, който описва края на света след климатичен апокалипсис – б.р).Въпреки черния хумор на никой в България не му е до смях. Газовата криза показва нещо, което отдавна се знае – страната е пряко зависима от доставките на руското синьо гориво, а хвърлените до този момент милиарди за хранилка на посредниците по тръбата е можело да бъдат инвестирани в алтернативни енергийни проекти. До зимата на 2009 г. един човек в България живее като Крез на гърба на държава и граждани, прибирайки годишно по 1 млрд. лв. транзитни такси. Скрепил с целувка мира с Иван Костов през далечната 1998 г., Сашо Дончев открито играе в полза на руснаците и за запазване на енергийната зависимост на България от бившата СССР. Сделка с дявола, която носи на Газовия барон близо 10 млрд. лв. суха пара за десетилетието, прекарано безгрижно като газов посредник.А междувременно газовата тръба към България се клати доста заплашително. Десетилетието минава в постоянни разправии между Москва и Киев. Кризата от 2009-а е вече осмата серия от нескончаемата сага, започнала още през 1992-ра с разпадането на СССР. Тя се играе периодически през годините, като най-драматичният й епизод до ледената зима на 2009 г. е през 2006-а. Впрочем, тогавашната ситуация почти като две капки вода повтаря тази, настъпила през 2009 г. Киев пак отказва да приеме по-високата цена на продавания газ и на 1 януари 2006 г. се стига до спиране на доставките за страната. Следва руско обвинение в кражба, което по-късно \"Нафтогаз\" частично признава. Подаването на синьото гориво е възобновено на 4 януари 2006-а, след като е постигната предварителна договореност между двете страни. В споразумението се включва създаването на компания посредник - \"РосУкрЕнерго\", която да осигурява транзита на природен газ от Русия и от централноазиатските републики до Европа. На 24 октомври 2008 г. \"Газпром\" и \"Нафтогаз\" се договарят да търгуват газа без посредник.Защо на фона на цялата тази предистория България допуска да бъде сварена по бели гащи от поредната руско-украинска свада? Единствено ние и словаците от страните в ЕС се оказваме без никаква алтернатива в кризисната ситуация. Благодарение на дитирамбите на преоткрилите се бивши врагове Иван Костов и Сашо Дончев до момента на кризата никой не разбира едно съществено нещо. След есента иде зима, а договорът между Русия и Украйна изтича точно на 31 декември 2008-а. И после идва The Day After Tomorrow. Години наред управляващи и опозиция си разменяха препоръки, че не бива да се допуска енергийна зависимост от Русия. Така България се озова в ледената прегръдка на своя политически оптимизъм. И през януари 2009-а стана безпощадно ясно, че идеята \"България - енергиен център на Балканите\" е продукт на недотам амбициозни български политици през деветдесетте години на миналия век.В разгара на кризата лъсва и друго - договорът с \"Газпром\" от времето на Костов е подписан така, че да не се отстояват българските интереси. Няма защитни клаузи за бизнеса и за държавата. В него не се говори за директни неустойки, няма механизми за решаване на проблемите в екстремна ситуация. А самият контракт е секретен, за да не види обществото, че кабинетът „Костов“ буквално е обслужил Русия и най вече Сашо Дончев за сметка на гражданите и държавата.Газовата криза обаче действа отрезвяващо като активен въглен и държавата започва действия по прекратяване на далаверата на газовия барон. Проверка показва, че трупа пари на гърба на обикновения данъкоплатец през високите цени на газа, с който дъщерните дружества на \"Овергаз\" захранват тецове в страната. Новината за това идва на открито заседание на Държавната комисия за енергийно и водно регулиране. Експертите разказват фрапиращи примери – като този, че без да си направи труда да уведоми \"Топлофикация - Велико Търново\", дъщерното на \"Овергаз\" дружество \"Дунавгаз\" е повишило с цели 58% цената за пренос и разпределение на синьото гориво.\"Цената просто скочи, без за това да има никакви публикации - нито на сайта на ДКЕВР, нито другаде\", обяснява пред енергийните комисари шефът на теца Милчо Михайлов. С това въпросът приключва, но само за Сашо Дончев и за енергийния регулатор. Да му мислят хората във Велико Търново. От великотърновската топлофикация съобщават, че са разбрали за новата цена едва след като са получили фактурата си за октомври 2009 г.\n\"Винаги когато има посредник, има завишение на цената\", категоричен е тогавашният вицепремиер Ивайло Калфин. Почти пълната власт на вътрешния газов пазар е само част от монопола на \"Овергаз\". Защото скандалният посредник държи и тръбата за доставка на природен газ от Русия. Компанията е основният посредник между \"Газекспорт\" и \"Булгаргаз\" и продължава да продава основните количества синьо гориво на България. Държавната \"Булгаргаз\" има няколко договора за доставка на газ, като основният - за около 83% от количествата, е именно с \"Овергаз\". В исторически план документът е наследник на договора със скандалната българо-руска компания \"Топенерджи\". \"Булгаргаз\" купува ограничени количества гориво и от търговеца \"Дексиа\", добити от находището край Галата, което вече се изчерпва. Националният газов доставчик купува малко природен газ и от WIEE, смесено дружество между дъщерната компания на BASF - \"Винтерсхал\", и руската \"Газекспорт\".\nКак трупа печалби в България Сашо Дончев? Елементарно - чрез двойно източване. Един път, като доставя гориво на \"Булгаргаз\" на високи цени, и втори път - като продава природния газ на потребителите си у нас на още по-високи. За източването вина има и Държавната комисия за енергийно и водно регулиране, която дава на \"Овергаз\" лицензи за газоснабдяване у нас на килограм.Усетил, че скоро тръбата ще секне, в края на януари 2010 г. Сашо Дончев се обръща за помощ към Съюза на издателите. Безпрецедентно съюзът излиза с открито писмо, в което брани своя „колега“, пропускайки факта, че „бизнесменът“ Дончев не е нищо повече от един тарикат с „правилните“ връзки. Всъщност този факт умишлено е премълчан, точно както съюзът премълчава и друго – основният му двигател „Икономедиа“ е отроче на друг виден олигарх, захлебил от бандитската приватизация на Костов – Иво Прокопиев. В този смисъл Дончев и Прокопиев наистина са колеги по далавери, които вършат на гърба на гражданите и с благословията на Командира. Затова и съвсем очаквано в труден за „закъсалия брат“ момент олигархията излиза публично да го защити.Газовият бизнес на Сашо Дончев и ролята му на посредник в доставките на синьо гориво за България му носят милиарди. Трудно някой би се съгласил да изтърве подобна хапка. Особено ако дължи „много“ на един специален човек – приятеля си Иван Костов. Взаимоотношенията на двамата поставят държавата в ледения капан на руските интереси. Но дори и най-тежката зима все някога свършва, а когато ледът започне да се пропуква (или в този случай газовите договорки, хранещи десетилетия Дончев), няма природна сила, която да спре този процес...„ \n\n\n                    ", "date": "2017.11.26", "title": "Сашо Дончев: Рунд втори – врътването на кранчето (IV глава от книгата \"Газовия барон\")"}
{"url": "http://www.monitor.bg/a/view/59441-%D0%91%D0%B8%D0%B2%D1%88-%D0%B7%D0%B0%D0%BC%D1%88%D0%B5%D1%84-%D0%BD%D0%B0-%D0%A1%D0%93%D0%A1-%D1%81%D0%BF%D0%B5%D1%87%D0%B5%D0%BB%D0%B8-%D0%B4%D0%B5%D0%BB%D0%BE-%D1%81%D1%80%D0%B5%D1%89%D1%83-%D0%9F%D0%B8%D0%BD%D0%BE%D0%BA%D0%B8%D0%BE-%D0%B8-%D0%9F%D0%B0%D0%BD%D0%BE%D0%B2/", "text": "\n                    Бившата зам.-председателка на скандалния Софийски градски съд от времето преди институцията да бъде овладяна от протежета на Агнешките главички, спечели дело срещу Христо Иванов-Пинокио и Черния лебед в Темида Лозан Панов. Върховният административен съд призна, че опитите на двамата да репресират Богдана Желявска, като ѝ налагат дисциплинарно наказание, са незаконни.\n\nПо-малко от месец след като петчленен състав на ВАС оневини напълно съдия Ивайло Родопски, който през 2015 и 2016 г. бе обект на последователните искания на двама бивши министри на правосъдието – Христо Иванов и Екатерина Захариева, за налагане на дисциплинарни наказания, Желявска също спечели делото си срещу опитите да й бъде наложено дисциплинарно наказание. Подобно на Родопски, Желявска също бе мишена на бившите министри Иванов и Захариева, но и на председателя на Върховния касационен съд (ВКС) Лозан Панов. С решението на тричленния състав на ВАС - поне на този етап, Желявска е оневинена по твърденията, че е допускала нарушения при случайното разпределение на дела, включително и за делото за фалита на КТБ.\n\nНа 19 февруари 2015 г., заедно с тогавашния административен ръководител на СГС Владимира Янева, Богдана Желявска става обект на две искания за образуване на дисциплинарни производства – на тогавашния министър на правосъдието Христо Иванов и на новоизбрания към онзи момент председател на ВКС Лозан Панов. Мотивите за дисциплинарките бяха свързани с \"установени нарушения при случайното разпределение на делата в СГС\". През май 2015 г. Лозан Панов поиска от Висшия съдебен съвет стартирането на още едно дисциплинарно производство срещу Желявска – за това, че еднолично се е произнасяла по молби за освобождаване от държавна такса, въпреки че това е трябвало да се извършва от съдебен състав.\n\nС 14 на 6 гласа на 10 март 2016 г. бившият вече състав на ВСС отказа да наложи дисциплинарно наказание на оттеглилата се междувременно като заместник-председател на СГС съдийка. Последователно, на 17 март и на 23 март 2016 г., Лозан Панов и тогавашният правосъден министър Екатерина Захариева обжалваха пред ВАС решението на ВСС. Така се стигна и до административно дело №4278/2016 г., по което на 22 ноември 2017 г. тричленният състав единодушно приема, че ВСС правилно е отказал да наложи дисциплинарно наказание на Желявска, каквото е било искането на бившите министри Иванов, Захариева и на председателя на ВКС Панов. Според съдиите оспорваното от Панов и Захариева решение на ВСС е постановено при спазване на административно-производствените правила и след изпълнение на материалноправните основания за това.\n                    ", "date": "2017.11.26", "title": " Бивш зам.-шеф на СГС спечели  дело срещу Пинокио и Панов "}
{"url": "http://www.monitor.bg/a/view/71425-%D0%90%D1%80%D0%B5%D1%81%D1%82%D1%83%D0%B2%D0%B0%D1%82-%D0%BF%D0%BE-500-%D0%BA%D0%BE%D0%BB%D0%B8-%D0%BD%D0%B0-%D0%B4%D0%B5%D0%BD/", "text": "Всяко трето паркомясто в новата зелена зона в „Лозенец“ и „Средец“ свободно\n                    По около 500 коли биват закопчавани дневно със скоби заради неправомерен престой в платените зони за паркиране в градовете у нас, показа проверка на „Монитор“. Повече от половината от „арестуваните“ автомобили са в София. Над 340 коли освобождават срещу съответната глоба от 30 лв. всеки ден служителите на Центъра за градска мобилност (ЦГМ) в столицата.От началото на годината до края на октомври общо 102 922 автомобила са задържани принудително. Само за десетия месец на годината служителите с електрикови жилетки са закопчали 12 600 коли, като миналата година по същото време задържаните със скоби автомобили са били 12 788.В началото на октомври бе въведена зелена зона в районите „Лозенец“ и „Средец“. В „Средец“ бяха разкрити 1193 платени паркоместа и отделно още 31 инвалидни, а в „Лозенец“ вече има 3500 места за платено паркиране. По данни на дружеството средно 35% са свободните паркоместа в новоприсъединените територии към зелената зона. \n                    ", "date": "2017.11.26", "title": "Арестуват по 500 коли на ден"}
{"url": "http://www.monitor.bg/a/view/33336-%D0%9F%D0%BE%D0%B4%D0%BC%D0%B5%D0%BD%D1%8F%D1%82-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8%D1%8F-%D0%BA%D0%B0%D0%BC%D1%8A%D0%BA-%D0%BD%D0%B0-%D0%BF%D0%BB%D0%BE%D1%89%D0%B0%D0%B4-%D0%A6%D0%B5%D0%BD%D1%82%D1%80%D0%B0%D0%BB%D0%B5%D0%BD-%D1%81-%D0%B3%D1%80%D0%B0%D0%BD%D0%B8%D1%82/", "text": "\n                    С естествени материали ще бъде подменена съществуващата настилка от врачански камък на площад „Централен” в Пловдив. Павета, камъни и гранит да бъдат поставени на представителния площад край Централна поща, се обмисля от община Пловдив. Преди време кметът на Пловдив Иван Тотев бе категоричен, че изпотрошените плочки по площада ще бъдат заменени с естествени материали. Дали това ще стане и как точно ще изглежда площад „Централен” ще стане ясно чак, след като проектът за реконструкцията му бъде одобрен.До момента се знае, че за ремонта община Пловдив пуска обществена поръчка, която ще бъде инженеринг – проектиране и изпълнение. Стойността й ще е 12,5 милиона лева, каза зам.-кметът по строителство в община Пловдив инж. Димитър Кацарски. Преустройството ще обхване двете части на Римския форум – южната и западната. На последната сесия на общинския съвет стана ясно, че община Пловдив ще откупи южната част от частната фирма „Младост Алфа” за 4,3 милиона лева без ДДС, както и западната. Южната част се намира точно пред Централна поща, срещу хотел „Тримонциум”. Западната пък е изкоп между Цар-Симеоновата градина и Централна поща. Археологическите разкопки там приключиха преди година и стои ограден, за да не падне някой пловдивчанин в изкопа. При разкопките не бяха открити значими архитектурни елементи, но каквото е било намерено, щяло да бъде интегрирано в бъдещия реконструиран площад. В проекта влиза и реконструкцията на подлеза на ул. „Гладстон”, който е в лошо техническо състояние. В подлеза трябва да бъде извършено обрушване и хидроизолация за спиране на течовете, както и нова ел. инсталация и асфалтиране. При проведения преди време международен конкурс от община Пловдив за реконструкцията на площад „Централен” на първо място бе отличен проектът на португалското архитектурно бюро „Фора”. Техният проект бе откупен за 90 000 лева, а плановете на община Пловдив са до края на следващата година реконструкцията на площад „Централен” да бъде завършена. \n\n\n                    ", "date": "2017.11.26", "title": "Подменят врачанския камък на площад „Централен” с гранит"}
{"url": "http://www.monitor.bg/a/view/13657-%D0%9A%D0%BE%D1%81%D1%82%D0%BE%D0%B2-%D0%B8-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%81%D0%B8-%D0%B1%D1%80%D0%B0%D0%BD%D1%8F%D1%82-%D0%BE%D0%BA%D1%80%D0%B0%D0%B4%D0%B5%D0%BD%D0%BE%D1%82%D0%BE-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "Баща и син реват в един глас срещу ревизията на сделките\n                    Иван Костов и Иво Прокопиев - главни действащи лица в най-престъпните приватизационни сделки по времето на прехода, едновременно изпълзяха на припек, за да избълват общите си опорни точки срещу предстоящата ревизия на раздържавяването.Инициативата за отмяна на давността върху престъпленията, свързани с приватизацията, заради която депутатите от ДПС Делян Пеевски, Йордан Цонев и Хамид Хамид предложиха промени в конституцията, дълбоко разтърси българската олигархия у нас и особено нейния Командир Иван Костов. Като премиер Костов извърши основна част от най-скандалните сделки по модела РМД, чрез които даде път на олигарси като Иво Прокопиев. Затова ужасът от евентуалните разследвания и търсене на наказателна отговорност за тези мащабни кражби на държавни активи изправи на нокти и изтъни гласеца на самия Костов, а създадената от него шайка олигарси - Иво Прокопиев, Огнян Донев, Сашо Дончев и Цветан Василев, впрегнаха всички сили да се борят срещу ревизията на приватизацията.Самият Костов изпълзя на припек днес,за това колко лошо било да се потърси отговорност на грабителите на държавни активи. Удобно настанен в собствения си кабинет пред специално изпратена да даде гласност на опорните му точки репортерка, Командира стигна нови висини на наглостта, като в прав текст обяви, че бил горд от извършената от него приватизация. Той се опита да опровергае неколкократно изнасяните данни, че активи за 20 млрд. лв. са разпродадени на частни лица срещу едва 2 млрд. лв., като изтупа от прахта някакъв анализ на подчинения на управляваната от него тогава изпълнителна власт Национален статистически институт. Дебелоочието му стигна дотам, че да твърди как големите държавни фирми си стрували цената, на която са продадени, тоест „Кремиковци“ струвал 1 долар, а БГА „Балкан“ - колкото тристаен апартамент в София. Костов даде всичко от себе си да обясни как държавата ще се срути, ако някой посмее да разследва далаверите му, а на естествения въпрос дали го е страх от ревизията напълно изгуби самоконтрол и се скара на интервюиращата, че му задава глупави въпроси и съответно тя замълча като риба. По този начин Командира напълно разкри, че разчита медийните пипала наза изявите му.Паралелно с бащата на бандитската приватизация интервю днес даде и неговото най-свидно отроче Иво Прокопиев. Той избра една от най-маргиналните медии, гравитиращи около създадената покрай групировката му „Капитал“ фабрика за фалшиви новини. Пред „Терминал 3“ розовобузият олигарх изрецитира абсолютно същите опорни точки като своя Бащица Костов. Как демокрацията е заплашена и държавата ще се срути, ако някой посмее да потърси отговорност на алчните приватизатори. За да е в пълен синхрон с Костов, Прокопиев обясни колко горд бил с приватизацията на „Каолин“. И няма как да не е горд, тъй като едва на 28-годишна възраст, малко след като за един ден от репортер е станал изпълнителен директор, Прокопиев успява да сложи ръка на нaй-гoлeмият пpoизвoдитeл нa индycтpиaлни минepaли в Югoизтoчнa Eвpoпa. Освен на Бащицата Костов и Кръстника на кръга „Агнешки главички“ Никола Николов, неприлично младият милионер дължи успеха и на батко си Александър, който от милиционер рязко е превърнат в ръководен кадър в „Каолин“, за да може след това да оглави и РМД-то, чрез което предприятието е прилапано. Самата сделка еОтклонени са интересите на чуждестранен инвеститор към предприятието, първоначалната оценка на „Каолин“ от 31 млн. лв. е занижена на 7,2 млн. лв., от които Прокопиев и компания плащат едва 10% кеш. Наглата врътка носи гордост на Прокопиев, а също и над 60 млн. евро, след като преди 4 години продаде „Каолин“ на истински чуждестранни инвеститори. Само че не сегашните собственици на „Каолин“ а хитреците, които са ощипали държавата при приватизирането на компанията, са под угрозата да им се потърси наказателна отговорност и да им се отнеме незаконно придобитото имущество. И това Прокопиев прекрасно разбира. Затова се маскира като борещ се за свободата на словото издател, прозападен бизнесмен, общественик и какво ли още не, само и само да избегне ролята на затворник, каквато, съдейки от сделките му, най-много му приляга. „Нашите приятели казват: Ама вие искате да атакувате приватизациониите сделки. Не, ние искаме да атакуваме този, който, първо, го е допуснал да бъдат така направени и да си понесат отговорността“. Така премиерът Бойко Борисов обясни инициативата, която правителството и оглавяваната от него партия ГЕРБ подеха за ревизия на приватизацията и премахване на давността за престъпленията при раздържавяването. На провелия се днес партиен конгрес Борисов припомни ситуацията в София, когато той е станал кмет, далаверите с общински активи и също така обърна внимание на интервюто на Костов. „И той казва: Да, но ние тогава заварихме фалиралите предприятия. И сега това не трябва да се прави, защото тогава фалиралото предприятие или е трябвало да го нарежат на скрап, или някой трябва да дойде и да го вземе евтино. Да де, ама ние искаме да се върнем и да видим коя партия на кой конгрес фалира предприятията. Кога на входа и на изхода на предприятията се слагаха едни и същи фирми да ги източват и да ги подготвят за фалит, за да може след това да се купят на безценица“. Борисов запита също защо всички ги плаши този разговор за приватизацията. „Ами още се говори и за Авиокомпания „Балкан“, и за „Софарма“, и какво ли не. Защо да не се изчисти този преход, защо да не се изкоментира?“, добави лидерът на ГЕРБ.\n                    ", "date": "2017.11.26", "title": "Костов и Прокопиев си бранят  окраденото от държавата"}
