{"url": "https://www.monitor.bg/bg/a/view/goranov-predstavi-pred-poslanicite-ot-evrozonata-napredyka-ni-po-pytja-kym-erm2-158221", "text": "Финансовият министър Владислав Горанов е представил напредъка по мерките в плана за действие за приемането на България във ВКМ-ІІ (ERM 2) И Банковия съюз пред посланиците на страните от еврозоната и Дания, съобщиха от МФ. Горанов е посочил, че България е поела ангажимент до средата на тази година да бъдат насочени допълнителни усилия за засилване на рамката на надзора в банковия и небанковия финансов сектор, за подобряване на макропруденциалната рамка* и тази на несъстоятелността и за засилване на мерките за борба с изпирането на пари и модернизиране на управлението на държавните предприятия. По думите му с изпълнението на тези ангажименти правителството цели да покаже на европейските си партньори, че достигането на България до този етап от европейската си интеграция не е случайно, а е резултат от упорити и целенасочени усилия. Министърът е уверил участниците в срещата, че българското правителство ще продължи да работи за финансовата и макроикономическата стабилност на страната и ще следва мисията си за поддържане на устойчиви и прозрачни публични финанси, и за създаване на условия за икономически растеж. В последвалата дискусия дипломатите от еврозоната и Дания са изразили наблюденията си от протичащия процес и споделиха мнения относно представения напредък. В срещата са участвали също и управителят на Българската народна банка Димитър Радев, заместник-председателят на Комисията за финансов надзор Бойко Атанасов и заместник-министърът на финансите Маринела Петрова, която е представила изпълнението на мерките от Плана. Какво означава „макропруденциален“? Представката „макро“ показва, че политиките или действията са свързани по-скоро с цялата финансова система или значителни части от нея, отколкото с отделни финансови институции. За разлика от това, надзорните или регулаторните политики за отделните финансови институции са известни като микропруденциални политики. Пруденциалност е синоним на предпазливост, съчетана с предвидливост, а пруденциалните политики се отнасят до действия, които насърчават разумните практики и ограничават поемането на риск. Следователно макропруденциалните политики трябва да подпомагат прилагането на предпазлив подход към рисковете, които могат да прераснат в системни, т.е. рисковете, свързани с цялата финансова сфера.", "date": "2019.02.25", "title": "Горанов представи пред посланиците от еврозоната напредъка ни по пътя към ERM2 "}
{"url": "https://www.monitor.bg/bg/a/view/gerb-redi-listata-za-evroizborite-do-kraja-na-mart-158220", "text": "По всяка вероятност на 31 март ще обявим официално листата на ПП „ГЕРБ“ за предстоящите избори за Европейски парламент, каза днес в Русе председателят на парламентарната група на ГЕРБ и заместник-председател на партията Цветан Цветанов. Той уточни, че все още текат номинационните събрания и когато тяхната работа приключи, ще започне обобщаването на резултатите. На 7 април ще бъде обявен слоганът на кампанията, а на 14 април ще бъде представена платформата на партията за предстоящите евроизбори, допълни Цветанов. Той коментира и изявлението на президента Румен Радев, който днес призова парламентарната група на БСП да се върне в Народното събрание, за участва в повторното обсъждане на текстовете в Изборния кодекс. От БСП отказаха да се върнат в пленарна зала. „Виждаме, че неформалният лидер на БСП в лицето на президента на страната Румен Радев призовава избрания лидер на БСП да прибере цялата парламентарна група в парламента. Това, което виждаме днес, е един сериозен опит, за да се намери този авариен изход, за да може БСП все пак да намерят някакъв повод да се върнат в парламента“, коментира Цветанов. В Русе Цветан Цветанов проведе работна среща с областната структура на партия ГЕРБ. Преди това той бе в Букурещ, където участва в Четвъртата среща на Съвместната група за парламентарен контрол на Европол.", "date": "2019.02.25", "title": "ГЕРБ реди листата за  евроизборите до края на март"}
{"url": "https://www.monitor.bg/bg/a/view/slabo-zatopljane-s-razkysana-oblachnost-ni-chakat-vyv-vtornik-158222", "text": "Атмосферното налягане ще продължи да се понижава, но ще остане по-високо от средното за месеца. През нощта ще бъде предимно ясно със слаб запад-северозападен вятър. Минималните температури ще са между минус 6 и минус 1 градуса, в София - около минус 5 градуса. Утре времето над страната ще бъде с разкъсана средна и висока облачност, която по-късно през деня ще започне да се увеличава и вплътнява. Вятърът от запад-северозапад ще се усили и ще бъде умерен до силен. Дневните температури ще се повишат още и максималните ще бъдат 6 и 11 градуса, в София - около 6 градуса. Над Черноморието ще има разкъсана средна и висока облачност, която в следобедните часове ще се увеличи, но валеж не се очаква. Максималните температури ще бъдат между 7 и 9 градуса. Температурата на морската вода ще е 5-6 градуса. Вълнението на морето ще бъде 2-3 бала. Над планините също ще има разкъсана облачност, по-значителна след обяд и на отделни места ще превали слаб сняг. Ще духа умерен и силен северозападен вятър. Максималната температура на височина 1200 метра ще е около 4 градуса, на 2000 метра - около минус 3 градуса.", "date": "2019.02.25", "title": "Слабо затопляне с разкъсана облачност ни чакат във вторник"}
{"url": "https://www.monitor.bg:443/bg/a/view/da-ti-svetne-chervenata-lampichka-158214", "text": "Всичко започна през 2010 година. Тогава уж въпросът се постави на масата и се заговори за антикризисни мерки. Не срещу друго, ами против източване на хазната. Защото се оказа, че щетите не са никак малки. Помните ли скандала, който се разрази тогава? Оказа се, че служители масово си вземат болнични, за да си слеят празниците и да пътуват до Гърция. Ако бъдем честни, почивните дни винаги са били щекотлива тема за българина. Въпреки че сме с най-много празници в календара, никога не са ни достатъчни. Дотолкова, че се превърнахме в най-болната нация в Европа. Защото излиза, че за толкова години нищо не се е променило. А още преди девет години започна реформа с т.нар. дисциплиниращи мерки. Дискутираше се дали работодателите да не плащат само 50% от заплатата за първите три дни отсъствие от работа, но впоследствие идеята отпадна и правителството даде заден. А мерки трябваше да се вземат отдавна, защото още през 2007 година проучване показа, че българите са с най-много болнични в сравнение с другите европейци. В същото време тогава стана ясно, че държавата харчи по 500 млн. лева за обезщетения. Затова и бе въведена като антикризисна мярка бизнесът да плаща за първите три дни. Факт е, че за около две години усилията дадоха ефект. От 2012 година обаче разходите както на НОИ, така и на работодателите тръгнаха стремглаво нагоре. Разчетите сочат, че обезщетенията за първите три дни отсъствие излизат на фирмите около 150 млн. лева. В публичното пространство бяха изнесени фрапиращи примери. Така се разбра, че например само едно предприятие е с над 105 хиляди болнични листа, а пък лекар от Ихтиман е издал над 200 листа. Колкото и да смятаме, че нацията ни е болна, няма как да не ни светне червената лампичка. Още повече че болничните с всяка изминала година се увеличават, а не намаляват. Така през 2010 г. българите са излизали в болнични 13,3 млн. дни, а през 2018 г. -17,6 млн. дни. Вече отсъстваме по болест дори заради прегряване на работното място или т.нар. бърнаут. Никой не отрича, че човек има нужда от почивка, защото понякога прекрачваме прага на психическото изтощение. Но да си вземеш болничен, за да си почиваш или да отскочиш до Гърция, е меко казано неморално. И въпреки че сливането на празниците бе отменено, излиза, че нишката отново се къса някъде, след като хитрините продължават. Явно са необходими още по-стриктни проверки при издаване на болничните листове без реално основание. Това обаче изисква по-голям ресурс. И според някои експерти попадаме в омагьосан кръг. Може би това е прекалено елементарно извинение. Нужна е просто воля, за да се справим с проблема. И малко повече дисциплина. Иначе ще продължават да изтичат милиони.", "date": "2019.02.25", "title": "Да ти светне червената лампичка"}
{"url": "https://www.monitor.bg:443/bg/a/view/boleduvame-17-6-mln-dni-godishno-temata-158212", "text": "Времето, което българите прекарват в боледуване, се е увеличило с една трета за последните 8 години. По данни на Националния осигурителен институт, предоставени на „Монитор“, през 2018 г., нашенците са се лекували у дома 17,6 млн. дни, а през 2010 г. - 13,3 млн. дни. Това означава, че времето, в което родните служители са били неработоспособни, се е увеличило с една трета. По думите на Григор Димитров от Българската стопанска камара (БСК) българите отсъстват от работа заради заболяване средно поне по 8 дни годишно.„ Трайната тенденция работниците да боледуват по-дълго означава, че мярката бизнесът да поема първите 3 дни от болничния се оказа неефективна. Не може да се отрече, че ползването на болнични е право на осигурените хора. Въпреки това обаче не може да се подмине и фактът, че не винаги има основание за ползване на толкова дни“, анализира Димитров. 2 751 548 са изплатените обезщетения от НОИ заради болест, належащи медицински прегледи или гледане на болен член на семейството. Всеки трети нашенец, който не е бил в състояние да изпълнява служебните си задължения заради заболяване, е бил на възраст между 50 и 64 г. 23 на сто от боледуващите пък са между 30 и 39 г. Младежите до 29 години се оказват най-малко болнави – едва 12% от обезщетенията са в тази възрастова група.", "date": "2019.02.25", "title": "Боледуваме 17,6 млн. дни годишно (ТЕМАТА)"}
{"url": "https://www.monitor.bg:443/bg/a/view/sydijata-na-derbito-si-smeni-imeto-158210", "text": "Съдията на вечното дерби – пловдивчанинът Владимир Вълков, който още преди мача бе определен от Любослав Пенев като „бушон“, изживява истински кошмар след двубоя между „Левски“ и ЦСКА. Както е ясно, реферът бе посочен от „червените“ като основен виновник за загубата с 0:1 и веднага бе атакуван от „армейските“ фенове Профилът на Вълков във Фейсбук бе залят с тонове псувни и обиди, което принуди реферът да вземе мерки. Той дори смени името си, като вече „се казва“ Иван Иванов, показа проверка на „Монитор“. Освен това съдията е заключил цялото си съдържание, за да бъде максимално труден за откриване. За целта и профилната му снимка, на която той бе заедно със семейството си, вече е заменена от кадър на саксии с цветя. Червеният картон, който Вълков показа на Едвин Джеси за единоборството с капитана „Левски“ Иван Горанов, пък продължава да е тема номер 1 след дербито. Ганайският халф се обърна в Инстаграм към Горанов и към феновете на „сините“, които го обиждаха с маймунски звуци. „Няма нищо по-лошо от загуба на мача заради решение на съдията! Към феновете на левски-софия (б.р. запазен е автентичният правопис): Продължавайте с маймунските си звуци! Това ме прави толкова силен и горд от мястото, от което идвам“, написа Джеси. Междувременно от „Левски“ също не останаха безучастни и взеха отношение към спорната ситуация. „Сините“ разпространиха кадри от клубната си телевизия, на които ясно се вижда как халфът на ЦСКА избутва с ръка в лицето съперника си. Равносметката и за двата тима след дербито пък е и загуба на основни играчи. ЦСКА със сигурност ще е без капитана Николай Бодуров и нападателя Евандро в мача срещу „Септември“, а „Левски“ няма да може да използва вратаря Николай Михайлов срещу „Славия“.", "date": "2019.02.25", "title": "Съдията на дербито си смени името"}
{"url": "https://www.monitor.bg:443/bg/a/view/yves-rocher-prekratjava-ot-14-mart-prodajbite-vyv-velikobritanija-158207", "text": "Френската компания за козметика Yves Rocher обяви за закриването на сайта си за Острова и прекратява бизнеса си във Великобритания от 14 март, заради планирания Brexit. В съобщението на въпросния портал се изказва съжаление за мярката и се обяснява, че икономическите предпоставки не позволяват на Yves Rocher да продължи търговията на свои продукти в Обединеното кралство. Според плановете Лондон трябва да напусне общността на 29 март.", "date": "2019.02.25", "title": "Yves Rocher прекратява от 14 март продажбите във Великобритания"}
{"url": "https://www.monitor.bg:443/bg/a/view/npo-doklad-deli-mediite-na-dobri-i-loshi-158217", "text": "Медиен доклад, изготвен от две НПО-та, свързани с бившия неуспял правосъден министър и още по-неуспял партиен лидер Христо Иванов, разделя медиите на „добри“ и „лоши“. Така от едната страна на барикадата са поставени почти всички национални ежедневници, които според документа нападат съда, а от другата – онлайн изданията на подсъдими олигарси като Иво Прокопиев и Огнян Донев, които са „бели и добри“. Без обаче да се обяснява защо критиката към Темида на едните издания се възприема като натиск, а на другите – като плод на журналистически анализ. Целта е ясна - да бъдат омаловажени журанлистическите разследвания, които се публикуват в изданията на \"Телеграф медия\", чиито издател е депутатът Делян Пеевски. Народният представител е отколешен трън в петата на задкулисието у нас именно заради разкритията, които нашите медии правят, както и заради законодателните инициативи, с които той посича далаверите на олигарсите.  Документът пък е изготвен от две представителки на организации, свързани с Иванов - „Български институт за правни инициативи“ и „Център за съдебна и разследваща журналистика“ и бе разпространен от Съюза на съдиите в България (ССБ). Нито от пресъобщението към него, нито от самия документ става ясно Но прави впечатление времето, в което той излиза – буквално в навечерието на новия мониторингов доклад за страната ни. И това едва ли е случайно. Трите замесени в доклада НПО-та са откровено грантаджийски и свързани с дебели връзки със задкулисните политико-икономически кръгове в страната, които са силно притеснени, че е възможно мониторинговият механизъм върху страната ни да отпадне. От друга страна анализът, който претендира, че има за цел да проследи „медийните атаки към българския съд, съдиите и техните професионални организации“, е откровено манипулативен. Начинът, по който са подбрани както примерите, уж доказващи атаки, така и самите медии и „жертвите“ им, е доста избирателен. Той удобно пропуска важни факти в хронологията, а в цялост - които или са подсъдими за тежки престъпления, или се разследват за такива, или пък с действията си са уронили сериозно независимостта и имиджа на съдебната власт. Важно е да се отбележи, че в „анализа“, влизат само „нападки“ срещу подбрани и удобни за подсъдимите олигарси съдии, които от години пеят в техния хор и с поведението си имат за цел да бранят точно тези тъмни интереси. Начело на тях естествено е шефът на Върховния касационен съд (ВКС) Лозан Панов, следван от двама председатели на софийски съдилища – Калоян Топалов и Методи Лалов (за които има публична информация, че са негови протежета – б.р.) и няколко съдии от ССБ, които са в тесни връзки с Христо Иванов и олигархичния кръг „Капитал“. Сред тях са настоящият шеф на ССБ (и близък на Лозан Панов – б.р.) Калин Калпакчиев и доста скандално известните Нели Куцкова, Мирослава Тодорова, Атанас Атанасов и Весислава Иванова. Част от изброените по-горе лъснаха на снимки от тайни срещи с предишния наблюдател за ЕК у нас Юри Тавание. Апропо – след като станаха ясни тези скандални факти, мандатът му беше прекратен. Като „атаки“ срещу тези съдии докладът на НПО-тата на Иванов всъщност определя на въпросните магистрати с лица извън съдебната власт, но със сериозни интереси в Темида, както и честите прояви на политическо поведение от тяхна страна, което по конституция и закон е абсолютно недопустимо. Интересно е също така, че според „изследователите“ само тези десетина души представляват българската съдебна власт, а всеки критичен към тях текст представлява удар срещу независимостта на Темида. В същото време критични статии към други съдии, прокурори или следователи, публикувани от „добрите“ медии, собственост на подсъдими олигарси, са изкарвани като „критични журналистически анализи на актуални събития“. Проверка в сайта на едно от НПО-тата - „Съдебни репортажи“, изготвили доклада показва, че има поне десетина статии, громящи съдии или прокурори. Защо не фигурират в доклада? Защото са срещу магистрати, които Иванов, ССБ и медиите на олигарсите Прокопиев и Донев приемат за лоши – т.е. срещу съдии, нечленуващи в ССБ. Проверка в „Капитал“, „Дневник“ и „Клуб Зет“ на въпросните босове пък вади още по-страшни факти наяве – Това обаче също няма как да бъде открито в анализа на Иванов и подопечните му. Важно е да се отбележи, че в доклада са посочени 3 материала, публикувани в издания от „Телеграф медиа“, като всички те са от в. „Монитор“. Статиите са свързани с разкриване на имотното състояние на част от гореизброените съдии, проследяване на задкулисни връзки на някои от кандидатите за членове на Висшия съдебен съвет и отразяване на публично изявление на главния прокурор. В същото време за проследения период в „Монитор“ и „Телеграф“ (посочени поименно като „лоши“ - б.р.), са излезли над 5200 материала, отразяващи съдебната власт у нас. Част от тях са критични към Темида и работата й, защото и да настоява за тяхното отстраняване. Ако не бяха толкова заети да бранят Панов и кохоратата му в ССБ, от НПО-тата щяха да видят, че за период от 2,5 години двата вестника сме публикували серия от статии, разкриващи потребители, ощетени от съда по искане на комунални доставчици като топлофикациите в страната. Или факта, че в „Монитор“ има серия от материали, които търсят отговорност от изпълнителната и съдебната власт заради това, че осъдени за тежки престъпления лица се разхождат на свобода. И още хиляди подобни материали, които показват качествата и недостатъците на Темида. Точно затова още преди няколко месеца С нея настояхме за повече прозрачност в работата на съдебната власт и за това съдиите публично да разясняват решения, които са взели по обществено значими дела. Като продължение на тази инициатива бе проведена среща между главните редактори на 5 национални вестника и представители на съдебната власт, на която бе договорено отварянето на Темида към медиите, така че гласът й да не се оказва в плен на шепа доста шумни и грантово стимулирани магистрати. Преди по-малко от месец пък бе избран и първият председател на съд, застъпил по-голямата публичност на съдийските решение в своята управленска концепция. Всичко това обаче липсва от доклада на ССБ. Защо? Защото някои олигарси отчаяно искат да убедят Европа, че у нас цари диктат и хаос, за да може се отърват от висящите дела и пак да се доредят до държавната ясла. И са готови на всякакви лъжи и манипулации, за да се случи това.", "date": "2019.02.25", "title": " НПО-доклад дели медиите на „добри“ и „лоши“"}
{"url": "https://www.monitor.bg:443/bg/a/view/gorski-zadyrjaha-kraj-strajica-kradeni-lovni-trofei-i-nad-50-kubika-dyrvesina-158216", "text": "През изминалата седмица горските инспектори от Регионална дирекция по горите - Велико Търново са извършили общо 148 проверки за спазване разпоредбите на Закона за горите, лова и опазване на дивеча, съобщиха от Изпълнителната агенция по горите (ИАГ). Проверени са обекти за добив, складиране, преработка и търговия с дървесина, превозни средства, ловци и други физически лица. При съвместна акция със служители на районните полицейски управления в Стражица и Севлиево на пътя Камен - Николаево, община Стражица е спрян за проверка лек автомобил. В купето му са намерени четири броя рога от благороден елен, а в багажника - диво прасе. Водачът на автомобила не е представил разрешително и билет за лов. Не е намерено ловно оръжие. На лицето е съставен акт за нарушение на Закона за лова и опазване на дивеча. Задържани са лекият автомобил, рогата и дивото прасе. В землището на село Стоките, община Севлиево е извършена проверка в имот, частна горска територия, за който няма издадено позволително за сеч през 2019 г. Установено е, че незаконно са отсечени 66 дървета от черен бор. Дървесината с обем над  50 куб. м е задържана. По случая е образувано досъдебно производство.", "date": "2019.02.25", "title": "Горски задържаха край Стражица крадени ловни трофеи и над 50 кубика дървесина"}
{"url": "https://www.monitor.bg:443/bg/a/view/nov-sluchaj-na-afrikanska-chuma-pri-diva-svinja-v-oblast-dobrich-158213", "text": "Българската агенция по безопасност на храните (БАБХ) констатира нов положителен случай на Африканска чума при дива свиня в община Тервел, област Добрич. Това е вторият случай на заболяването у нас за 2019 г., съобщиха от санитарното ведомство. Сигналът за умряло диво прасе в община Тервел, е получен на 22 февруари (петък) в Областната дирекция по безопасност на храните – Добрич. Той е подаден от директора на Ловно стопанство - Тервел. С цел контрол и ликвидиране на заболяването, БАБХ започна прилагането на всички мерки в съответствие с действащото законодателство. БАБХ ще извършва постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България. Те са базирани на Стратегията на Европейския съюз (ЕС) за Африканска чума по свинете (SANTE 7113/2015) и са насочени най-вече към дивата популация. Съгласно Стратегията и във връзка с изпълнение на принципите за регионализация при контрола на заболяването АЧС при диви свине, са създадени инфектирана и буферна зони, които обхващат територии от областите Добрич и Силистра. В двете области ще бъдат проведени заседания на областните и общинските епизоотични комисии с участието на областните дирекции по безопасност на храните, кметовете на общините, представители на горските стопанства и ловните организации (включително в рамките на Ловните съвети). Целта им е запознаване с актуалната епизоотична обстановка и нейното проследяване, мерките за контрол на болестта и създаване на организация за щателно претърсване за трупове на умрели диви свине. Ключови теми в предстоящите заседания ще са още биосигурността в свиневъдните обекти, биосигурността по време на лов, условията за придвижване и транспортиране на свине, както и санкциите при нерегламентирано отглеждане на свине в стопанства тип „заден двор“. Биосигурността на фермите е ключов фактор за предпазване на домашни прасета от навлизане на инфекция с вируса на АЧС. В тази връзка БАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине. Затова е важно да бъде проявена висока отговорност и спазване на всички ветеринарномедицински изисквания при отглеждане на свине както в животновъдните обекти, така и при ловуване.", "date": "2019.02.25", "title": "Нов случай на Африканска чума при дива свиня в област Добрич"}
{"url": "https://www.monitor.bg:443/bg/a/view/dyrjavata-otpuska-do-100-000-lv-za-po-dobri-uslovija-na-trud-158206", "text": "Държавата финансира проекти до 100 000 лв. за подобряване условията на труд, както и на дейностите по диагностика на професионалните болести. От социалното министерство съобщават, че започва набирането на предложения за финансиране. С програмата се цели подобряване на условията на труд като микроклимат, техническа безопасност на работно оборудване, прах, шум, вибрации, осветление, лъчения, електробезопасност, пожаробезопасност, химични агенти, ръчна работа с тежести, санитарно - битови условия и други. Средствата пък се предоставят от фонд „Условия на труд, като максималният размер на отпуснатите средства е до 30 на сто от одобрените и действително извършени разходи за неговото реализиране, но не повече от 100 000 лева. За субсидия от фонда могат да кандидатстват физически и юридически лица, които не са получили цялостно безвъзмездно финансиране за изпълнението на същия проект по други програми и нямат парични задължения към държавата. Към момента на кандидатстването те трябва да осигуряват работа по сключени трудови договори, както и да предлагат обслужване на своите работещи от служба по трудова медицина. Предложенията се приемат всеки работен ден в деловодството на фонда. Фондът е реализирал проекти в 28 предприятия и е подобрил условията на труд на 1697 работници през 2018г. В част от предприятията относителния дял на работещите, обхванати по реализираните проекти, е от 80 до 100% от наличния персонал.", "date": "2019.02.25", "title": "Държавата отпуска до 100 000 лв. за по-добри условия на труд"}
{"url": "https://www.monitor.bg:443/bg/a/view/nfsb-predlaga-deputatite-s-udryjki-ot-zaplatite-pri-otsystvija-globi-i-pri-neglasuvane-158211", "text": "Пълна удръжка на месечната заплата за депутат при неоправдано отсъствие от 3 поредни или общо 5 пленарни заседания за съответния месец. Такива предложения за промени в правилника на НС предлагат депутатите от НФСБ, които вече са внесени в деловодството  на парламента.  Освен удръжка в размер на месечното му възнаграждение, Народното събрание да не поема и допълнителните разходи на депутата, предлагат патриотите.  Според сега действащите разпоредби при неоправдано отсъствие на депутата се удържат 2/3 от заплатата, като останалата 1/3 те продължават да получават, дори и да не идват цял месец на работа. Поводът за предложенията на НФСБ пък е отсъствието на БСП от пленарна зала и бойкота на заседанията. Това пък накара ГЕРБ и Обединени патриоти да мислят за санкции, като един от вариантите е да отпадне тази 1/3.  Според НФСБ предложеният от тях начин на определяне на възнагражденията е по-справедлив и депутатите ще получават заплата единствено, ако участват в пленарни заседания или при отсъствие по уважителни причини. НФСБ искат още, ако \"Гласуването на законопроекти и проекти за решения е едно от основните задължения на народния представител, като по този начин той изразява позициите и защитава интересите на тези, които са го избрали. Ето защо, неизпълнението на това задължение следва да бъде скрепено със съответна финансова санкция\", заявяват в мотивите си вносителите. От НФСБ предлагат промяна, с която да се регламентира максималния брой процедури \"по начина на водене\" по точка от дневния ред за работа на НС, на които една парламентарна група има право. Те аргументират това със злоупотребоите от страна на опозицията с таз процедура, която се използвала за политически декларации, лични обяснения и междуличностни нападки. Спорд тях така ще се дисциплинират както отделните депутати, така и парламентарните групи.", "date": "2019.02.25", "title": "НФСБ предлага: Депутатите с удръжки от заплатите при отсъствия, глоби и при негласуване"}
{"url": "https://www.monitor.bg:443/bg/a/view/bylgarija-i-turcija-predlagat-zaedno-jeljaznata-cyrkva-za-unesko-158204", "text": "България и Турция заедно да предложат Желязната църква “Свети Стефан” в Истанбул да бъде включена в Списъка на световното наследство на ЮНЕСКО, защото тя е уникален паметник на културата. Това предложи днес председателят на парламентарната Комисия по културата и медиите Вежди Рашидов на срещата си в Анкара с турския си колега Емруллах Ишлер, председател на Комисията по националното образование, културата, младежта и спорта на Великото национално събрание на Турция. Двамата се обединиха около необходимостта от задълбочаване на сътрудничеството между двете парламентарни комисии. Турция и България оценяват високо усилията на двете страни за опазване на културното наследство, а идеята за съвместни предложения за записване в т.нар. индикативна листа на ЮНЕСКО може да бъде разширена в бъдеще. Емруллах Ишлер сподели, че реставрацията на Желязната църква е отличен пример за стремежа на двете страни да покажат в пълния му блясък за поколения напред един храм, в който са въплътени талант и вдъхновение. Вежди Рашидов получи в Анкара и висока оценка за усилията си още като министър на културата да подпише двустранно споразумение за предотвратяване на нелегалния трафик на културни ценности. Мнението на експертите е, че документът има устойчиво значение в тази област. Вежди Рашидов и Емруллах Ишлер се договориха двете парламентарни комисии да проведат съвместно заседание в удобно и за двете страни време. За Турция представлява интерес и сътрудничеството с Регионалния център за опазване на нематериалното културно наследство на ЮНЕСКО, който функционира в София.", "date": "2019.02.25", "title": "България и Турция предлагат заедно Желязната църква за ЮНЕСКО"}
{"url": "https://www.monitor.bg:443/bg/a/view/kukeri-prevzemat-rakovski-na-2-ri-mart-158193", "text": "Кукери ще превземат Раковски в първите два дни на март. 19-то издание на Международния фестивал на кукерските и маскарадните игри „Кукове” ще започне в 18 часа на 1 март в читалище „Св. Св. Кирил и Методий”. На 2 март  от 10.30 часа на площад „Европа“ в града ще се проведе състезателно дефиле, което ще завърши с парад. 26  са българските състави, сред които са и известните кукери от Васил Левски, Дъбене, Войнягово, Симитли, Бъта, Попинци, Дивотино, Кошарево, Шумен. Тази година също се очаква международно участие. Два са съставите от чужбина потвърдили участието си. Това са македонците от село Ресава общ.Кавадарци и италианците от остров Сардиния. Жури от фолклористи и музиколози ще наблюдават играта и ще оценяват възможностите на съставите по регионалната им специфика, сценично поведение, маски и костюми.  За победителите е осигурен награден фонд, а публиката и участниците ще се веселят с оркестър „ Калофер“ . Международният фестивал на кукерските и маскарадни игри „Кукове“ в Раковски е вторият по големина у нас след този в Перник. Той се организира всяка година преди Великденските заговезни и е едно от най-пъстрите събития не само в  община Раковски, но и в региона.  Фестът се провежда под  патронажа на кмета на община Раковски Павел Гуджеров. Фестивалът се заражда по идея на покойния кмет  Франц Коков. Група  младежи, сред които и настоящия депутат Младен Шишков му  помaгат  да осъществи тази  идея, която се превръща  в традиция и оставя трайна следа в развитието на общината. През 2000 г. се организира първият регионален фестивал на маскарадните игри, който се финансира от община Раковски. Същата година община Раковски става член на Федерацията на европейските карнавални градове (FEEC). От 2002 г. Министерство на културата финансира проект на НЧ”Св.св.Кирил и Методий” гр.Раковски и фестивалът в града прераства в национален, а от 2003 г. той вече е със статут на Международен фестивал.  ", "date": "2019.02.25", "title": "Кукери превземат Раковски на 2-ри март"}
{"url": "https://www.monitor.bg:443/bg/a/view/blagotvoritelna-gala-sybra-nad-00-000-lv-za-talantlivi-deca-v-risk-158205", "text": "Светещи фенери, огнено шоу и 700-метров червен килим отнесоха 200 специални гости в приказна атмосфера на 1600 м височина под звездите в Банско. Уникална благотворителна гала вечеря, организирана от Fibank (Първа инвестиционна банка), се състоя на 23 февруари във ВИП шатрата на Бъндеришка поляна. Бляскавото събитие The Winter Legends Charity Gala Dinner по повод провеждането на Световната купа по ски – мъже в България прерасна в търг, подкрепен с томбола. Целта на събитието беше набиране на средства за подкрепа на Българската спортна федерация за деца и младежи в риск. Общата сума, която каузата събра, е 101 200 лева. На елегантната вечеря присъстваха известни представители на бизнеса и политическия елит. Сред звездните гости бяха също и петкратният носител на световната купа по ски алпийски дисциплини Марк Жирардели, Алберто Томба и други български и чуждестранни гости от световна величина. Величествена атмосфера, царствени декори и изтънчени детайли преобърнаха изцяло представите за елегантни събития в България и развълнуваха посетителите. На събитието присъстваха също младите надежди на България Алберт Попов и Камен Златков, както и италианецът Манфред Мьолг и американският шампион Тед Лигети. Последният показа завидни актьорски умения по време на събитието като елегантно иззе функцията на водещия Бен Крос и изцяло пое комуникацията с гостите по повод наддаването за своите ски. И Мьолг, и Лигети лично донесоха част от своята екипировка, която превърна наддаването в истинско шоу. По-назад не остана и Марк Жирардели, който дари своя каска и лично обеща на спечелилата я дама да карат ски заедно в сърцето на Пирин. С този ангажимент Жирардели сериозно допринесе за набирането на 6-цифрената сума. Чекът за дарението беше връчен на Българската спортна федерация за деца и младежи в риск лично от Главния изпълнителен директор на Fibank г-н Неделчо Неделчев. Организацията е създадена за осъществяване на дейност в обществена полза и е единствената по рода си спортна организация, получила Лиценз от Държавната агенция за закрила на детето. Сред уникалните артикули, за които гостите наддаваха с благотворителна цел бяха също футболна обувка на аржентинската звезда на световния футбол Лионел Меси, дарена от Mastercard, картина на българския художник Вадо и трислойна метална стенна скулптура от известния поп-арт скулптор Дейвид Краков, дарени от Fibank, както и графика на твореца Кольо Карамфилов, осигурена от Diners Club International. За настроението, домакините от Fibank се бяха погрижили с изпълнения на нежната музика на Хилда Казасян и нейния бенд. Взрив от аплодисменти предизвика също и изпълнението на Орлин Горанов и оперната прима Еделина Кънева и тяхната \"Наздравица\" от „Травиата”. С музиката си те докоснаха всички присъстващи, които не оставиха бокалите с вино недокоснати. Безсмъртната My way на Франк Синатра, изпълнена от трио в състав от Орлин Горанов, Васил Петров и Еделина Кънева, също силно развълнува всички гости. Атмосферата бе допълнена с фееричната красота на ансамбъла по художествена гимнастика. Изисканото 4-степенно гурме меню бе сътворено от носителя на две звезди „Мишлен” шеф Реми Жиро. Водещи на вечерта бяха холивудската звезда Бен Крос и очарователната Диана Любенова, които обявиха и томбола с награди, които бяха разиграни след закупуване на билети. В благотворителната томбола гостите спечелиха 17 специални подаръци, сред които: състезателен уиндстопер с автограф от топсъстезателката ни по сноуборд Александра Жекова, лимитирана серия ръкавици в автограф от Кубрат Пулев, каската от сезон 2015-2016, с която Радослав Янков спечели Големия Кристалния глобус, топка с автограф от „златното“ момиче Илиана Раева и други. На събитието присъстваха и артикули, дарени от Ути Бъчваров, Наско Сираков, Орлин Павлов, Мирела Демирева, Любо Киров и други знаменитисти, голяма част, от които лично присъстваха на вечерята. Вечерта завърши с много настроение, като финалното изпълнение на Орлин Горанов на All night long на Лaйънъл Ричи, прерасна с истински звезден концерт, в който с гласови данни впечатлиха и Бен Крос, и Диана Любенова, както и част от гостите, които не сдържаха емоциите си. По време на предходната Световна купа по ски – жени, която се проведе в Банско през 2015-а година, благотворителният търг събра 81 890 лв. в полза на талантите от Фондация „Димитър Бербатов“. Сред участиците в събитието, предоставили лични предмети тогава, бяха Линдзи Вон, Лара Гут, Джулия Манкузо и др.", "date": "2019.02.25", "title": "Благотворителна гала събра над 100 000 лв. за талантливи деца в риск"}
{"url": "https://www.monitor.bg:443/bg/a/view/v-sa-sht-zapochva-pyrvoto-federalno-delo-sreshtu-herbicida-roundup-158196", "text": "В САЩ започна първото федерално дело, което се очаква да продължи до 25 март, срещу прочутия хербицид Roundup на агрохимическия гигант Monsanto, 6 месеца след като болен от рак градинар спечели 78 млн. долара обезщетение в исторически процес в щата Калифорния, предаде АФП. Във федералния съд в Сан Франциско в момента се пренасочват над 760 от общо 9300 жалби срещу Monsanto в САЩ, отбелязва Reuters. Германската Bayer, купила Monsanto за 62,5 млрд. долара, отрича този хербицид да е опасен за здравето.", "date": "2019.02.25", "title": "В САЩ започва първото федерално дело срещу хербицида Roundup"}
{"url": "https://www.monitor.bg:443/bg/a/view/marica-shte-goni-vtora-pobeda-v-shampionskata-liga-158197", "text": "\"Марица\" ще гони във вторник втора победа в Шампионската лига по волейбол за жени. Още в еуфорията от първата - срещу френския \"Безие\", пловдивчанки се канят да повторят историческия си успех и срещу германския вицешампион \"Алианц\" (Щутгарт) като домакини в зала \"Колодрума\". Мачът е от 20.00 ч. В първия двубой на 23 януари в Щутгарт \"Алианц\" спечели с 3:1 гейма. В отбора на гостенките има цели 9 чужденки - 5 американки и по една волейболистка от Бразилия, Унгария, Финландия и Холандия. Независимо от резултата обаче тимът на \"Марица\" няма шансове да продължи към 1/4-финалите, защото е последен в гр. А с 4 точки, а \"Алианц\" е втори с 9, след абсолютния лидер \"Вакъфбанк\", който има 15. Цветан Соколов пък беше отново ключова фигура при 19-ата победа на своя \"Кучина Лубе\" в италианската Суперлига. Той завърши с 18 точки (4 блока) при 3:1 (13, 20,-26, 21) над \"Ема Виляс\" (Сиена), а най-резултатен беше Османи Хуанторена с 23 (2 аса, 3 блока). \"Лубе\" остана трети в класирането след шампиона \"Сър Сейфти\" (Перуджа) и \"Трентино\" (Тренто). \"Сър Сейфти\" не даде никакъв шанс за пробив на \"Веро Волей\" с Виктор Йосифов\" в състава и би с 3:0 (22, 20, 20) като гост. Йосифов записа скромните 4 т. Със загуба с 0:3 (-24,-15,-19) завърши у дома и \"Калцедония\" от \"Ревивре\" (Милано). За домакините Матей Казийски направи 10 т. (1 блок). Тодор Скримов пък заби 13 т. (2 аса) при загубата на своя \"Тоно Калипо\" от \"Азимут\" с 1:3 (22,-18,-18,-20) като гост в Модена.", "date": "2019.02.25", "title": "\"Марица\" ще гони втора победа в Шампионската лига"}
{"url": "https://www.monitor.bg:443/bg/a/view/nikol-napisa-obicham-te-pod-snimka-na-grisho-158199", "text": "Никол Шерцингер отново повдигна въпросителни около сложните й отношения с ракета номер 1 на България Григор Димитров. В последно време двамата спряха да публикуват общи снимки и да се появяват заедно на събития. Не мина дълго време и веднага се заговори, че са разделени, а певицата бързо беше спрегната с няколко известни хубавци. Последната активност на двамата в социалните мрежи обаче бързо може да обори подозренията и да се окаже, че слуховете за раздялата им са силно преувеличени. Димитров публикува снимка с един от добрите си приятели – графити артиста Ретна. Един от първите коментари под фотоса е точно на вокалистката на Pussy Cat Dolls, която написа „Обичам те“, придружено от емотикон с целувка. Не става ясно дали посланието е към Димитров или към художника, който също и е близък приятел. Ако бяха разделени обаче, логиката води към това, че би пуснала коментара си под снимка, на която Гришо го няма.", "date": "2019.02.25", "title": "Никол написа „Обичам те“ под снимка на Гришо"}
{"url": "https://www.monitor.bg:443/bg/a/view/fake-news-digest-prokopiev-as-propaganda-vendor-158195", "text": "It’s long been common knowledge: don’t trust people who are handsome on the outside but rotten inside. But the designers of “clever and handsome” label from the very beginning were at odds with the first part and no longer even try to conceal that they are rotten inside out. This is exactly the case of Capital newspaper, the flagship of the indicted oligarch Ivo Prokopiev. This newspaper doesn’t even pretend any longer that it is about journalism not propaganda. One can hardly think of any other definition for the so-called “main feature” focused on the media sector in Bulgaria which this negligible weekly offers to its readers in its latest issue.  In the three-page rubric titled “GERB’s Supportive Media”, under the pretext that they list the newspapers, TVs and online editions which support the government, Capital actually pools in one list all national media that are not part of the Fake News Factory sustained by Prokopiev himself and his oligarch-publishers associates, Ognyan Donev and Sasho Donchev. Of course, it won’t be fair not to include in this group Tsvetan Vassilev, who de-jure is not a publisher but de-facto is financing quite a few of the online editions and TV channels with the money stolen from the CorpBank depositors. Following the tradition, the first ingredient in this propaganda hotchpotch are the publications of the Telegraph Media group and the aim is to kill two birds with one stone. Apart from the media of this group, the authors zero in on the publisher of Telegraph Media, Delyan Peevski who has long been a thorn in side of the abovementioned oligarchs thanks to his legislative initiatives. They served both to stop the secondary looting of CorpBank and to ensure full transparency in financing of all media in Bulgaria. The first amendment turned off the tap filling the pockets of Vassilev and his partners. The second one obliged all media which execute the oligarchs’ orders to declare the origin of their funds. This is the requirement which Capital and other media outlets of the Fake News Factory refuse to meet, because it will bring to light that they are sustained by the oligarch-publishers and grants.          By the way, Peevski is an MP of an opposition party and luging him in the ruling elite is an exotic idea, which, of course, has never embarrassed the Capital team. The important thing is to bring home to the populace the false talking points in the hope that eventually people will believe them. These are the principles underlying the material in which ties with media, which have nothing in common with Peevski (and not only Peevski), are imputed to him. The question whether Capital has the right to compile lists of editions which, according to the weekly, support the government, is not comment-worthy at all. It suffices to say that this particular edition every year stages meetings between business community and the government and reaps generous dividends from every participant. Apparently, this is not mentioned in the propaganda piece. Nevertheless, it lists all of the editions which every day publish not only articles criticising the actions of the local governments but also of the central government (it can be readily traced), moreover they insist on restoring supremacy of law in Bulgaria. Including the demand for retribution for the criminal plunder of CorpBank and its depositors during the transition period. This is what troubles so much Prokopiev&Co who robbed hundreds of thousands of Bulgarian citizens. Now, not only do they want not to be held accountable for that, but are again showing keen appetite for our money.", "date": "2019.02.25", "title": "Fake News Digest: Prokopiev as propaganda vendor"}
{"url": "https://www.monitor.bg:443/bg/a/view/izlojba-razkazva-za-sydbata-na-kazanlyshkite-opylchenci-158198", "text": "Изложба от снимки, документи, ордени, лични вещи и оръжия , разказваща за съдбата на 167 родени или по-късно заселили се в Казанлък опълченци ще подредят в навечерието на 3 март специалистите от националния парк – музей „Шипка Бузлуджа“ и историческия музей „Искра“ в Града на розите. Сред участниците в боевете при отбраната на Стара Загора и на прохода Шипка личат имената на Георги Попов/избран за кмет на Казанлък през 1896-1899 година и баща на автора на марша „Велик е нашият войник“ Константин Георгиев. Неговият подпис стои под документа за полагането на основен паметник на лобното място на Хаджи Димитър на връх Бузлуджа/, на габаревеца Минчо Калфов, Недю Гюдюлев и на най-младия участник, записалият се в редовете на опълчението едва 14-годишен Тодор Габарев, който достига до чин генерал-лейтенант в редовете на българската армия и умира на преклонна възраст във Варна, където се пази парадната му сабя. Особен интерес предизвиква името на шипканлията Станю Гъдев, който е сред първите записали се като доброволец в първа рота ан четвърта дружина.Почива на 13 октомври 1925 година в Казанлък, където е и погребан, смъртта го застига няколко месеца след гибелта на сина му , ротмистър Гъдю Гъдев под развалините на църквата „Свети Крал“ /Света Неделя“/ в София по време на атентата на 16 април с.г.Малко преди кончината си Гъдев предава на казанлъшкия музей 500-страничен ръкопис , в който разказва за съдбата на местните националреволюционери и участници в руско-турската освободителна война. Голяма част от опълченците вземат участие в Сръбско-българската война, някои остават на служба в Българската земска войска и стават професионални военни.", "date": "2019.02.25", "title": "Изложба разказва за съдбата на казанлъшките опълченци"}
{"url": "https://www.monitor.bg:443/bg/a/view/oceniha-35-proekta-za-obnovjavane-na-parkove-i-ploshtadi-158200", "text": "ДФ „Земеделие“ - Разплащателна агенция приключи оценката за административно съответствие и допустимост на 35 публични проекта, подадени от селските общини. Инвестиционните предложения са обявени чрез ИСУН. Процедурата, по която е извършена оценката, е за „Изграждане и/или обновяване на площи за широко обществено ползване, предназначени за трайно задоволяване на обществените потребности от общинско значение“ по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от ПРСР 2014 - 2020 г. По процедурата ще се финансират общински проекти за изграждане или обновяване на паркове, площади, градинки и улично озеленяване. На интернет страницата на ДФ „Земеделие“ е публикуван списък с проектите, които не преминават на последващ етап - техническа и финансова оценка. Списъкът обхваща инвестиционните предложения, подадени по процедура с № BG06RDNP001-7.006 - Площи. ДФЗ - РА ще изпрати предложенията за отказ на общините и чрез ИСУН. В едноседмичен срок след получаването им, кандидатите могат да подадат възраженията си пред изпълнителния директор на ДФЗ - РА.", "date": "2019.02.25", "title": "Оцениха 35 проекта за обновяване на паркове и площади"}
{"url": "https://www.monitor.bg:443/bg/a/view/topalov-specheli-mach-s-kubinec-v-sa-sht-158194", "text": "Веселин Топалов победи състезаващия се за САЩ кубински гросмайстор Лейниер Домингес с 25,5:22,5 точки в мача по ускорен шах и блиц помежду им, част от турнира в Сейнт Луис (САЩ), в който участие взеха още осем от най-силните играчи на планетата. За победата си Топалов взе $36 000 от общия награден фонд от $300 000. Далеч по-скромни суми ще се раздават у нас на предстоящите финални турнири от държавните първенства за мъже и жени, които започват от утре. За втора поредна година с. Чавдар приема надпреварата при дамите, в която 8-те най-добри ще играя за 6300 лв. В Козлодуй пък 10 състезатели ще си разделят 8000 лв. Сред тях няма да са опитните Иван Чепаринов и Кирил Георгиев. Първият има още 2 г. от договора си с Грузия, за чийто национален тим вече играе, а Георгиев е част от състава на Македония. „При Кирчо въпросът е финансов, ние не можем да му осигурим месечна стипендия, който му дават македонците“, заяви Георги Павлов, техническия директор на новата шахматна федерация с председател д-р Руслан Тошев. \"Целта ни е да изградим добър отбор при жените за шахматната олимпиада догодина, където ще разчитаме и на Антоанета Стефанова\", каза Тошев.", "date": "2019.02.25", "title": "Топалов спечели мач с кубинец в САЩ"}
{"url": "https://www.monitor.bg:443/bg/a/view/mnogodetno-semejstvo-ot-plovdivskoto-selo-brestnik-ocelja-kato-po-chudo-pri-pojar-158181", "text": "Многодетно семейство оцеля като по чудо, след като къщата им в пловдивското село Брестник изгоря тази неделя до основи. Техни близки подеха кампания за събиране на средства, за да възстановят дома им. Причината е, че съпругата Константина е бременна в 9-и месец с момченце и терминът й е в първите дни на март. В момента тя, мъжът й Петър и двете им деца – Хриси на 10 години и по-малката й сестричка Божидара, са приютени в дома на сестрата на Константина в Пловдив. „Там обаче те не могат да останат дълго време, още повече, че бебчето е на път да се роди всеки момент. А и сестрата на Константина също има две деца”, обясниха приятели на потърпевшото семейство. Всички те били в неделната утрин в къщата си, когато усетили миризма на дим. След това, докато закусвали, видели отвън пушек. Излезли навън да видят какво се случва и с ужас установили, че гори домът им. Пламъците възникнали от комина на къщата. Явно в нощта срещу неделя искра е подпалила вътрешната изолация и тъй като къщата е с дървена конструкция, тлеенето се е разгоряло за няколко часа. „Предполагаме, че през нощта лека полека е започнало да тлее и пожарът се е разгорял на сутринта. Добре, че са били будни, иначе е щяло да стане страшно”, споделят близките им. В паниката Петър едва е успял да спаси личните документи и съвсем малка част от вещите на децата си. Той е пилот в Авиобаза „Граф Игнатиево”, чийто командир е обещал да осигури на семейството временно жилище, съобщиха приятелите на потърпевшото семейство. Изгорялата къща е била ипотекирана и със застраховка, но отново ще бъде нужно време, за да се задейства процедурата на банката и парите от застраховката да бъдат изплатени. Междувременно хора от Брестник са поставили в един от магазините в селото дарителска кутия. Кметицата на селото Елена Проданова е осигурила помещение, в което да се събират дарени за семейството вещи. Приятелите на Петър и Константина разпространиха тяхната банкова сметка и призовават хората да им помогнат, за да възстановят по-бързо дома си.   УникредитБулбанк IBAN BG05UNCR70001520697983 BIC UNCRBGSF Снимки: Фейсбук", "date": "2019.02.25", "title": "Многодетно семейство от пловдивското село Брестник оцеля като по чудо при пожар"}
{"url": "https://www.monitor.bg:443/bg/a/view/ge-prodava-za-21-mlrd-proizvoditelja-na-medicinsko-oborudvane-danaher-158203", "text": "General Electric Co обяви продажбата срещу 21 млрд. доларна на Danaher Corp, произвеждаща медицинско оборудване и компютърни програми за разработка на медикаменти, съобщава Reuters. Новината качи акциите на GE с 11%. Приходите на Danaher Corp за миналата година се изчисляват на 3 млрд. долара. Компанията, за която се търси купувач разработва технологични решения и за медицинската диагностика и екологията.", "date": "2019.02.25", "title": "GE продава за $21 млрд. производителя на медицинско оборудване Danaher"}
{"url": "https://www.monitor.bg:443/bg/a/view/energijnata-borsa-zatvori-na-87-69-leva-za-megavatchas-158202", "text": "При средна цена 87.69 лева за мегаватчас е търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\". Сделките са на база утрешен ден на доставка (26 февруари). Средната цена на пиковата енергия (9.00-20.00 ч.) e 106.53 лв. за мегаватчас. Извънпиковата енергия (1.00-8.00 ч.; 21.00-24.00 ч.) е изтъргувана при средна цена 68.85 лв. за мегаватчас. Най-ниската цена в рамките на днешната сесия, при утрешен ден на доставка, е 46.92 лв. за мегаватчас, достигната за 1.00 - 3.00 ч., а най-високата е 129.73 лв. за мегаватчас - за 8.00 - 9.00 часа. Данните от БНЕБ показват, че са продадени общо 27 143.10 мегаватчаса електроенергия. Енергийната борса вчера затвори при средна цена 92.25 лв. за мегаватчас. В сегмента \"пазар в рамките на деня\" за днес, 25 февруари, БНЕБ отчита до момента общ търгуван обем от 830.60 MWh. Среднопретеглената дневна цена е 57.72 лева за мегаватчас.", "date": "2019.02.25", "title": "Енергийната борса затвори на 87.69 лева за мегаватчас"}
{"url": "https://www.monitor.bg:443/bg/a/view/ubiha-psihar-pohitil-samolet-na-bangladesh-158187", "text": "Самолет, пътуващ от Дака за Дубай, извърши късно в неделя извънредно кацане в Читагонг, Бангладеш, след като мъж се опита да го отвлече, заявиха военни и авиационни служители, цитирани от Асошиейтед прес и Ройтерс. Заподозреният поискал да говори с министър-председателя на Бангладеш, след което бил смъртоносно ранен при престрелка с военни командоси. Самолетът на бангладешката държавна авиокомпания Биман излетял от столицата Дака за Дубай с междинно кацане в Читагонг. Пилотът извършил извънредно кацане в Читагонг, след като член на екипажа съобщил за \"подозрително поведение\" на въпросния мъж. Всички 143 пътници и седем души екипаж били благополучно евакуирани. Командосите стреляли по заподозрения, след като той открил огън по тях, когато те му казали да се предаде, заяви висш военен. По думите му мъжът носел пистолет. Предполагаемият похитител умрял, преди да стигне до болницата. Представител на управлението за гражданска авиация каза, че заподозреният, изглежда, бил \"психически нестабилен\".", "date": "2019.02.25", "title": "Убиха психар, похитил самолет на Бангладеш"}
{"url": "https://www.monitor.bg:443/bg/a/view/suzanita-se-sbi-v-diskoteka-158179", "text": "Скандалната щерка на фолкидола Орхан Мурад – Сузанита, се е сбила в дискотека. Грозната сценка се е разиграла по време на участие на изпълнителката на „Луцифер и Буда“, когато момиче я е обидило, а тя е отвърнала на провокацията с шамари. За инцидента загатна самата Сузаните, след като бе укорена за случилото се от последователите си в социалните мрежи. Тя дори заяви, че опонентката й е настанена в лечебно заведение след боя. „Аз също съм против агресията и физическата разправа. Не съм лош човек. Щом си била свидетелка на случилото се, значи За да ме провокира да я ударя, значи е засегнала болна тема. Не съжалявам, защото такива като нея си мислят, че съм малка и могат да ми говорят както си искат, но уви – не може“, написа в Инстаграм тийнейджърката, прочула се с провокативните си клипове.", "date": "2019.02.25", "title": "Сузанита се сби в дискотека"}
{"url": "https://www.monitor.bg:443/bg/a/view/zemjata-s-30-pyti-po-goljama-atmosfera-158189", "text": "Външната атмосфера на Земята се простира много по-далеч от очакваното, на 630 000 км, което е приблизително 50 пъти диаметъра на нашата планета и 30 пъти повече от досега смятаното. Очевидно е, че не е възможно да се диша на 630 000 км от земята, но, това откритие е важно за космическите пътувания и космическите обсерватории. Резултатите, изнесени в Journal of Geophysical Research: Space Physics, са възможни благодарение на десетилетия наблюдение от ESA/NASA Solar и Heliospheric Observatory (SOHO) и могат да бъдат направени само в определени периоди от годината. Данните показват, че екзосферата на Земята е малко по-плътна от междупланетното пространство на значително разстояние. На разстоянието на Луната, средно 384 000 километра, има само 0,2 атома на кубичен сантиметър. На 60 000 километра от Земята все още има 70 водородни атома на кубичен сантиметър, а плътността намалява до по-малко от 1 атом на кубичен сантиметър при над четири пъти това разстояние. Въпреки ниската плътност, водородът взаимодейства със слънчевата светлина, по-специално с ултравиолетовите лъчи. Това взаимодействие е позволило на учените да изследват така наречената геокорона. Този ултравиолетов блясък или наличието на този разреден водород не представлява заплаха за бъдещите астронавти при мисии около Луната, но трябва да се има предвид, ако се използват обсерватории и телескопи близо до Луната. Астронавтите на Аполо 16 използват първия телескоп на Луната през 1972 г. и случайно правят и първата снимка на геокороната. \"По това време астронавтите на лунната повърхност не знаеха, че въобще се намират в покрайнините на геокороната\", обяснява Жан-Лу Берто, съавтор и бивш главен изследовател на SWAN, използван от SOHO за откриване геокороната. Тази констатация може да има важни последствия и за изследванията на екзопланетите. Ултравиолетовата светлина от водород в екзосферата на планетата предполага наличието на водни изпарения по-близо до повърхността. Такъв е случаят с Венера, Земята и Марс. Откриването на този своеобразен \"подпис\" около планета в друга звездна система може да ни информира за Слънцето взаимодейства с водородните атоми чрез определена дължина на вълна на ултравиолетова светлина, наречена Лайман-алфа, която атомите могат да абсорбират и излъчват. Тъй като този вид светлина се абсорбира от земната атмосфера, може да бъде наблюдавана само от космоса. Благодарение на клетка за абсорбция на водород, SWAN може да измерва селективно Лайман-алфа светлината от геокороната. Новото проучване разкрива, че слънчевата светлина компресира водородните атоми в геокороната на осветената част на Земята и създава област с повишена плътност и през нощта. По-плътната дневна област на водорода е все още доста рядка, само 70 атома на кубичен сантиметър на 60 000 километра над земната повърхност и около 0,2 атома на разстоянието на Луната. \"Съществува все пак ултравиолетова радиация, свързана с геокороната, тъй като водородните атоми разпръскват слънчева светлина във всички посоки, но въздействието върху астронавтите в лунната орбита би било незначително в сравнение с основния източник на радиация - Слънцето\", коментира Жан-Лу Берто. Изстреляна през декември 1995 г., космическата обсерватория SOHO изследва Слънцето, от неговото ядро до външната корона и слънчевия вятър, в продължение на две десетилетия. Сателитът обикаля около първата точка на Лагранж (L1), около 1,5 милиона километра от Земята в посока Слънцето. Тази позиция е добра за наблюдение на геокороната отвън. Инструментът SWAN изобразява Земята и разширената й атмосфера три пъти между 1996 и 1998 година. \"Данните, архивирани преди много години, често могат да бъдат използвани за нови изследвания. Това откритие подчертава стойността на данните и изключителното представяне на SOHO\", коментира Бернхард Флек, учен от проекта ESA/SOHO.", "date": "2019.02.25", "title": "Земята с 30 пъти по-голяма атмосфера"}
{"url": "https://www.monitor.bg:443/bg/a/view/zaharieva-strategicheski-vajno-e-severna-makedonija-da-byde-syuznik-v-nato-158188", "text": "\"Бързата ратификация на българския парламент за протокола за влизането на Северна Македония в НАТО, единодушно, макар и без опозицията, е поредният пример за това колко силна е подкрепата на България и колко важна стратегически за нас е Северна Македония да бъде съюзник в НАТО\". Това заяви външният министър Екатерина Захариева след среща с колегата си от Северна Македония Никола Димитров. Отношенията между България и Република Северна Македония трябва да стъпят на здрава основа, като се поправят грешките, включително и по отношение на историята, заяви на свой ред Димитров.  След 10 години прекъсване България и Македония ще проведат заседание на смесената икономическа комисия в Скопие на 6 и 7 март. Главната тема ще е инфраструктурата, която свързва двете съседни държави, както, разбира се, инвестициите и търговията.  Бизнесът иска инфраструктура, грехота е 288 км да се преминават за 4 часа\", коментира Захариева за лошото състояние на транспортните връзки. \"Много е важно да почувстваме, че се сближаваме не само политически, а времето за стигане до София да е по-кратко, добави и македонския външен министър. Според него това ще улесни икономическото сътрудничество. Той още веднъж благодари за българската подкрепа за НАТО и ЕС Рано е да редактираме договора с Македония, пък даде да се разбере Захариева по повод поискания анекс от Волен Сидеров.Тя припомни, че договорът е само от една година и трябва да оставим смесената комисия по общото минало да си свърши работата. \"Фактът, че ще се събират всеки месец, ми дава надежда, че комисията ще успее да си свърши работата и няма да се наложи ревизиране на договора\", коментира външната министърка. Каквото и да се разберат в комисията, много е важно е да научим децата си на истината, категорична беше Екатерина Захариева", "date": "2019.02.25", "title": "Захариева: Стратегически важно е Северна Македония да бъде съюзник в НАТО"}
{"url": "https://www.monitor.bg:443/bg/a/view/djakpotyt-v-6-ot-49-podgoni-9-mln-leva-158186", "text": "Джакпотът в играта \"6 от 49\" ще се доближи на около 90 000 лв. от 9-те милиона за тираж №17 на БСТ. За трите дни преди тегленето в неделя той скочи с нови 165 057,44 лв. и стана 8 748 864,61. До четвъртък се очаква към тази сума да се прибавят още към 160 000. В трите големи джакпота пък се събират над 12,33 млн. лева. В \"6 от 42\" има 407 742,93 и се чакат още към 18 000. В \"5/50 - 1/12 Зодиак\" пък си стоят непроменящите се 3 млн. лева. В неделния тираж №16 обаче падна друг джакпот - в играта \"Рожден ден\". Късметлия, заложил на 3 комбинации за 3 лв., уцели комбинацията година 19, месец 02, дата 10, ден 2, плюс отделно дата и ден, което му донесе 10 514,30 лв. В \"5 от 35\" пък паднаха 2 петици по 24 774,80 лева - по една в двете тегления. Тази в първо беше улучена заедно 15 четворки по 115,70 и 30 тройки по 5,80 с 8 числа пълно комбиниране (ПК) в 4 области за 156,80 лв., от което събра 26 684,30 лева. Другата петица е за абонаментен фиш за 3 тиража с 3 комбинации за 4,20 лв. Най-скъпата печалба в 16-и тираж обаче беше леката кола \"Форд Фиеста\" от \"Втори шанс\" за \"6 от 49\". Ще я подкара щастливец, заложил в Ловеч на фиш с 1 комбинация плюс 1 за \"Тото Джокер\" за 1,20 лв.  Числа - (8, 11, 21, 28, 32, 45); 6 - няма, 5 - 17 по 2684,50 лв., 4 - по 47,70 лв., 3 - по 3,70 лв.; ДЖАКПОТ: 8 748 864,61 лв.  Числа - (7, 10, 12, 21, 30, 41); 6 - няма, 5 - 8 по 1382,90 лв., 4 - по 31,30 лв., 3 - по 3,00 лв.; ДЖАКПОТ: 407 742,93 лв.  I теглене - (3, 4, 14, 16, 26); 5 - 1 от 24 774,80 лв., 4 - по 115,70 лв., 3 - по 5,80 лв.; II теглене - (2, 12, 17, 23, 28); 5 - 1 от 24 774,80, 4 - по 88,50 лв., 3 - по 5,20 лв.  Числа - (28, 34, 36, 39, 49); Зодия 1 - Овен; 5+1 - няма, 5 - няма, 4+1 - няма, 4 - 1 от 500,00 лв., 3+1 - 15 по 100,00 лв., 3 - 159 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 5, 7); Цифри – (2, 3, 0); 3 - 8 по 4944,80 лв., 2 - по 21,80 лв.; ДЖАКПОТ: 0,00 лв.  Година 19, месец 02, дата 10, ден 2; I група - 1 по 10 511,30 лв., II - няма, III - няма, IV - 2 по 118,40 лв., V - 1 от 236,70 лв., VI - 8 по 23,70 лв., VII - 32 по 7,40 лв., VIII - 9 по 21,00 лв., IX - по 4,80 лв., X - по 4,40 лв., XI - по 7,70 лв., XII - по 2,40 лв., XIII - по 1,70 лв., XIV - по 1,20 лв., XV - по 120 лв.; ДЖАКПОТ: 0,00 лв.  \"6 от 49\"                   199552158               Ловеч", "date": "2019.02.25", "title": "Джакпотът в \"6 от 49\" подгони 9 млн. лева"}
{"url": "https://www.monitor.bg:443/bg/a/view/dara-raztegna-kolenni-vryzki-na-snimachnija-set-video-snimki-158191", "text": "Любимката на тийнейджърите Дара се контузи по време на снимките на новия си клип, научи „Монитор“. Певицата разтегна коленни връзки на сета, след като опита да сложи крак зад врата си, а след това й се наложи да бяга по сценарий. Видеото е към втория международен проект на 20-годишната звезда, който носи името BTW (Bye, Bye). Парчето е в колаборация с известните гръцки диджеи Livin R и Noisy. Двамата са част от лейбъла Panik! Records, който нашумя покрай една от фаворитките на миналогодишното издание на „Евровизия“ - певицата Елени Фурейра. Представител на гръцката музикална компания се свързва с \"Вирджиния Рекърдс\" с молба именно Дара да се включи в проекта. На режисьорския стол за видеото към BTW (Bye, Bye) сяда младият Димитрис Георгиев, а музиката, текстът и аранжиментът са дело на Дара, Livin R, Noisy, Георги Киров и Николай Николов. В клипа изпълнителката на „К`во не чу“ и екранният й партньор Калоян Трифонов влизат в ролята на българските Бони и Клайд.", "date": "2019.02.25", "title": "Дара разтегна коленни връзки на снимачния сет  (ВИДЕО+СНИМКИ)"}
{"url": "https://www.monitor.bg:443/bg/a/view/s-dekori-i-kostumi-ot-skopie-postavjat-opera-na-rosini-pod-lipite-158175", "text": "С декори и костюми, собственост на македонската държавна опера и балет ще бъде поставено в Стара Загора произведението на Джоакино Росини „Италианката в Алжир“, съобщи директорът на културния институт Огнян Драганов, който припомня, че сътрудничеството с колегите от Скопие е първото в рамките на подписания м.г. меморандум за сътрудничество и културен обмен. Постановката, чиято премиера е на 9 март е на работещата със западните ни съседи режисьорка от Австрия  Урсула Хорнер /известна на българските меломани с  операта „Хофманови разкази“, поставена в Русе и Пловдив/, която е поканила за главната роля на Изабела мецосопраното Петя Петрова. Действието е пренесено в първите десетилетия на миналия ХХ  век – времето на новите технологични и модни открития, които навлизат в света на Ориента. Впечатляващи са сценичните решения на италианската художничка-сценограф  Мартина Сеня и костюмите на Мария Пупучевска. Освен Петрова сред изпълнителите са още италианският тенор  Родриго Тросино, английският бас Едуин Кей , Ивайло Джуров, Деси Стефанова, Емилия Джурова и др. с хора и оркестъра на Старозагорската опера   под диригентската палка на Ивайло Кринчев.", "date": "2019.02.25", "title": "С декори и костюми от Скопие поставят опера на Росини под липите"}
{"url": "https://www.monitor.bg:443/bg/a/view/germanija-e-platila-na-437-bejanci-za-da-se-vyrnat-v-rodinata-si-prez-2018-g-158192", "text": "Германското правителство е дало пари на 437 бежанци, за да се върнат в родината си през 2018 г. Правителството е защитило тази практика в отговор на искане за информация от депутат от партията \"Левите\", като е заявило, че \"сирийските граждани по никакъв начин не са насърчавани от федералните власти да напуснат страната, но наистина се финансират доброволни заминавания\". Новината беше съобщена две седмици, след като в сп. \"Форин полиси\" беше публикувана информация, че сирийски гражданин в Германия е използвал държавни средства, за да се върне в родината си, защото не е могъл да доведе годеницата си в Германия. Според германското законодателство бракът е необходимо условие за събиране на Роднини заявили, че сириецът бил задържан от сирийските тайни служби след пристигането си в Дамаск и оттогава е в неизвестност.", "date": "2019.02.25", "title": "Германия е платила на 437 бежанци, за да се върнат в родината си през 2018 г."}
{"url": "https://www.monitor.bg:443/bg/a/view/kepa-i-sari-zamazaha-kurioznata-nesystojala-se-smjana-158190", "text": "„Манчестър Сити“ спечели за втори пореден път Купата на Лигата след победа над „Челси“ с 4:3 след дузпи, но двубоят остава в историята с абсурдната ситуация в края на редовното време между мениджъра на лондончани Маурицио Сари и вратаря Кепа Арисабалага. Сари започна да сменя Арисабалага с резервата Вили Кабайеро, но стражът отказа да напусне терена. След едноминутни спорове между мениджъра и вратаря смяната така и не се състоя, а Сари побесня и започна да хвърля шишета. При изпълнението на дузпите Арисабалага спаси един удар, но това не се оказа достатъчно за успеха. След мача и двамата обясниха, че скандалът около несъстоялата се смяна всъщност е просто липса на комуникация. \"Стана недоразумение, коментира Сари. - Аз не разбрах какво точно му има на Кепа и осъзнах, че не е контузен, едва когато докторът ни се върна на скамейката. Мислех, че става дума за схващане и затова поисках смяна, но всъщност Кепа нямаше проблем и можеше да пази при дузпите. После поговорихме и изяснихме ситуацията\", добави италианецът. “Съжалявам как бях обрисуван в края на мача, защото става дума за недоразумение. Отказах да изляза, защото можех да продължа и нямаше проблем, а такива неща се написаха...“, съжали вратарят.", "date": "2019.02.25", "title": "Кепа и Маурицио Сари замазаха куриозната несъстояла се смяна"}
{"url": "https://www.monitor.bg:443/bg/a/view/4-akta-za-gorene-na-gumi-za-den-v-edna-ot-mahalite-v-plovdiv-158176", "text": "4 акта за горене на гуми и други отпадъци съставили инспекторите на РИОСВ в Пловдив само за един ден в пловдивската Шекер махала, съобщиха от еко инспекцията. В ранните часове на 24 февруари експерти на екоинспекцията съвместно с III-то РУ на ОД на МВР – Пловдив извършили внезапна проверка на ул. „Напредък“ в район „Северен“. На място било установено, че горят три купа с отпадъци от гуми, хартия и картон, пластмаса и чували. Установени били четирима нарушители, на които са съставени на място актове за административно нарушение. Предвидената санкция в Закона за управление на отпадъците при подобни нарушения за физически лица е от 2000 лв. до 5000 лв. Проверката е във връзка със сигнали за системно изгаряне на гуми и различни отпадъци в района на КАТ – Пловдив.  ", "date": "2019.02.25", "title": "4 акта за горене на гуми за ден в една от махалите в Пловдив"}
{"url": "https://www.monitor.bg:443/bg/a/view/vyrnaha-kym-nov-jivot-cigulkata-na-mara-chorbadjijska-158174", "text": "Цигулка, ползвана през 60-те години на миналия ХХ век от съпругата на писателя Димитър Чорбаджийски – Чудомир , известната художничка Мара Чорбаджийска е напълно възстановена и гласът й ще бъде чут отново при откриването на Чудомировите празници , съобщи лютиерът Андриан Андреев. Инструментът е направен по поръчка на Мара Чорбаджийска/1921-1974/ през вече далечната 1950 година от казанлъшкия художник и майстор на струнни  инструменти Данаил Аврамов с когото ги свързвала общата им любов към живописта. По думите на Андреев цигулката е била сравнително добре запазена, но станала с времето през което на не я е свирено  „мързелива“. Сменени са ключовете, душичката и магаренцето, поставени са били нови струни.  Преди броени дни лютиерът я е занесъл на цигуларя –виртуоз проф. Йосиф Радионов, който при старта на традиционните празници в чест на писателя – народовед ще изсвири няколко произведения на български автори с нея. През февруари Андриан Андреев е възстановил и две гъдулки , подарени някога на композитора академик Петко Стайнов /1896-1977/ , които десетилетия наред са били пазени в домовете на негови наследници. Двата народни инструмента ще попълнят колекцията в родния му дом , намираща се на едноименната улица в Града на розите и превърната в музей.  ", "date": "2019.02.25", "title": "Върнаха към нов живот цигулката на Мара Чорбаджийска"}
{"url": "https://www.monitor.bg:443/bg/a/view/chetiri-politicheski-sili-vlizat-v-parlamenta-na-moldova-158178", "text": "Управляващите демократи, социалистите, партията Шор и блокът Асум („Сега“) влизат в парламента на Молдова според данните от обработката на 98 процента от подадените бюлетини, съобщи молдовската Централна избирателна комисия. Проруската Социалистическа партия печели най-много гласове - над 30 процента, на неделните парламентарни избори в Молдова. Този резултат обаче вероятно няма да й стигне за абсолютно мнозинство в новия парламент, предаде Франс прес, като се позова на почти окончателни резултати. След преброяване на около 98 на сто от гласовете Централната избирателна комисия съобщи, че Социалистическата партия на президента Игор Додон получава 31,4 на сто, проевропейският блок \"Сега\" - 26 на сто и Демократическата партия на магната Влад Плахотнюк - 24 на сто. Партията Шор на Бизнесмена и кмет на град Оргеев Илан Шор се класира на четвърто място с 8,64. Останалите партии не преминават бариерата от 6 процента за влизане в парламента. В тези избори 50 от 101-те депутати се избират с партийна листа, а останалите 51 от едномандатни райони. Лидерът на Демократическата партия на Молдова Владимир Плахотнюк побеждава в своя едномандатен район номер 17 с 73,44 процента. Премиерът на Молдова Павел Филип води в своя едномандатен район в град Страшени с 51,62 процента. Лидерката на Партията на социалистите на Република Молдова Зинаида Гречани пък води в едномандатен район номер 1 в град Бричан с 47,79 процента.", "date": "2019.02.25", "title": "Четири политически сили влизат в парламента на Молдова"}
{"url": "https://www.monitor.bg:443/bg/a/view/hvanaha-zehtini-mente-ot-gyrcija-i-ispanija-158185", "text": "Няколко марки зехтин доставян от съседна Гърция и Испания се оказват менте, сочат резултатите от проверка на асоциация „Активни потребители“. Изследвани са 28 марки. В 5 от 11 марки зехтин декларирани като pomace Иначе този вид зехтин по стандарт трябва да се произвежда от останалите смачкани плодове след първия добив със студено пресоване маслиново масло субстанция. Рomace зехтинът обикновено се смесва с върджин за подобряване на цвета и вкуса. Тестът на „Активни потребители“ установява още и несъответствия състава на 3 марки. Две от тези имитации, могат да бъдат опасни за здравето на потребителите, защото в тях са останали химикалите хлороформ и тетрахлорметан в количество около 11 пъти над разрешения лимит. Д-р Сергей Иванов от Центъра по биология на храните поясни за „Монитор“, че въпросните опасни химикали с забранени, но се използват за по-лесно на останалата растителна мазнина в смачканите маслини. „Това са органични разтворители на мазнина. Друг е въпросът, че не трябва да се използва хлороформ и тетрахлорметан, но те са много ефективни. Най-вероятно ги прилагат в смес с други разтворители, но допълни експертът. Председателят на „Активни потребители“ Богомил Николов поясни, че не са изследвани всички зехтини продавани у нас, като причината е високата цена на тестовете. По думите му хванатите марки далеч не са представителна извадка на пазара, а са проверявани приоритетно продукти, предлагани в търговските вериги, защото там се реализира голям оборот. „Идеята ни е така да помогнем на по-голям брой купувачи“, уточни той. Николов посъветва потребителите да пробват дали зехтинът, който са купили е наистина е качествен като го поставят в хладилника на температура плюс 4-6 градуса. „В този случай започва процес на втвърдяване на растителната мазнина от маслини. При по вертикала, а не да се утаи. Утайката на дъното показва, че става дума за смеси на Extra virgin и рафиниран масла. Най-лошият индикатор е зехтинът да не замръзне, което означава, че има слънчогледово олио, което има много по-ниска температура на замръзване. Въпросният експеримент то направихме с 30 бутилки зехтин и ясно се видя разликата между отделните видове“, поясни той. Шефът на асоциацията посъветва видими ли на етикета на шишето със зехтин изписана повече от една съставка, значи не става дума за най-високото качество. „При най-качествения, студено трябва да е само една - маслиново масло извлечено от студено пресоване на маслини“, поясни той. По думите му, прочетем ли за смес от екстрат от кюспе или рафинирано маслиново масло, става дума за по-ниско качество. Според него за разлика от слънчогледовото олио при зехтина рафинирането не повишава качеството, а напротив. „В рафинираният зехтин ги няма голяма част от полезните съставки. Обикновено който няма голяма трайност. Застои ли по складовете - го рафинират. След това то смесват със зехтина от новата реколта. Търсихме да намерим само Virgine, но така и не намерихме“, смята той. Във връзка с резултатите оповестени от „Активни потребители“ от Българска агенция за безопасност на храните (БАБХ) уточниха, че ще ги проучват и при необходимост ще изпратят също проби в чужбина за изследване. Причината е, че у нас няма лаборатория, която да изследва повече показатели. Според еврорегламента Според еврорегламент от 2012 г. относно стандартите за търговия с маслиново масло на етикетите на етикетите им трябва да съдържат следната информация за категорията масло: - необработено маслиново масло екстра virgin: „най-висока категория маслиново масло, получено директно от маслини само с механични средства“; - необработено маслиново масло virgin: „получено директно от маслини и само с механични средства“; - маслиново масло, съставено от рафинирани и необработени маслинови масла: „масло, съдържащо изключително масла, преминали през рафиниране, и масла, получени директно от маслини“; - маслиново масло от маслиново кюспе: „масло, съдържащо изключително масла, получени чрез обработка на продукта, получен след извличане на маслиново масло, и масла, получени директно от маслини“, или „масло, съдържащо изключително масла, получени чрез преработка на маслиново кюспе и маслата, получени директно от маслини“.", "date": "2019.02.25", "title": "Хванаха зехтини менте от Гърция и Испания"}
{"url": "https://www.monitor.bg:443/bg/a/view/borisov-za-uzunov-otide-si-edin-prijatel-158172", "text": "„Изключително добър човек и приятел ми беше Поручика“. Така премиерът Бойко Борисов коментира смъртта на основателят на агенция „Фокус“ Красимир Узунов. „Чух се сутринта с жена му. Съболезнования, толкова бързо минава животът. Отиде си един прекрасен човек и от журналистиката, защото Агенция „Фокус“ под негово ръководство беше доста обективен сайт. Узунов е остави голяма диря у всички, които го познават“, заяви Борисов от Египет. Междувременно пред „Фокус“ десетки политици, общественици и творци коментираха кончината на Узунов. Председателят на Народното събрание Цвета Караянчева заяви, че страната е загубила истински човек в негово лице. За нея Узунов е приятел, патриот и родолюбец. „Толкова много ни боли от тази загуба, че думите са безсилни. Съжалявам, че толкова рано го загубихме. Той можеше да даде още много на България, на българите и дано никога не го забравим“, сподели шефът на парламента. Президентът Румен Радев също говори за патриотичното дело на починалия. „Напусна ни един голям човек и родолюбец, който посвети живота си на България като офицер от Българската армия, а впоследствие като журналист, писател, общественик. Патриотичното дело на Красимир Узунов ще бъде помнено, защото то в пълна степен бе олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“, каза Радев. Кметът на София Йорданка Фандъкова определи шефът на „Фокус“ като увлекателен разказвач на историята ни и пазител на българските геройства. По думите й от този свят си е отишъл един боец, непримирим към несправедливостите и верен приятел, който не спестява критики. „Краси бе от онези истински родолюбци, които не търсят почести и слава, а полека, по неговия начин, с предавания, с книги, разказваше, за онова, което не трябва да забравяме. Той беше вдъхновител на идеята за параклис-мавзолей за почит на българите участвали в Първата световна война“, припомни Фандъкова. Председателят на парламентарната комисия по култура Вежди Рашидов обяви, че скърби дълбока за непрежалимата загуба на Узунов. „Загубихме един голям българин, патриот, отличен професионалист и приятел“, каза Рашидов. Като изключителен човек Узунов бе определен и от арехеолога Николай Овчаров. „Краси ми беше много добър приятел и един изключителен човек, един изключителен българин“, каза професорът. Анализаторът проф. Михаил Константинов сподели, че не вярва какво се е случило. В съболезнованията си той коментира, че Узунов е забележителен журналист и това е загуба за цялата гилдия. По думите му шефът на „Фокус“ ще бъде помнен освен със създаването на агенцията, но и с разработките за историята на българската войска и нейните победи, както и със становищата му по балканските въпроси.", "date": "2019.02.25", "title": "Борисов за Узунов: Отиде си един приятел"}
{"url": "https://www.monitor.bg:443/bg/a/view/desetki-gorjat-po-stara-shema-za-izbelvane-na-dosieta-158173", "text": "Четиричленна престъпна група, специализирала се в източване на пари от мераклии да „избелят“ кредитните си досиета е задържана в хода на специализирана акция на територията на Стара Загора и София. С постоянни мерки за неотклонение „задържане под стража“ са 47-годишният заралия Емилиян Т. и живеещите постоянно в столицата 38-годишен Иван Г., Силвия В. /52/ и Мирослава П. /51/. Четворката е привлечена под отговорност за това , че от септември м.г. до към края на януари т.г. на територията на Раднево, Чирпан и Стара Загора , в условията на продължавано престъпление са въвели в заблуждения общо 6 души, от които са получили 6 125 лв. Парите са били привеждани по системата Изипей, като срещу тях са били давани обещания за съдействие при отпускане на потребителски кредити независимо от лошите им кредитни досиета. Тегленото на пари е стартирало след като Емилиян Т. публикувал в интернет сайт обяви за оказване на съдействие за отпускане на банкови кредити. Данните за кандидатствалите лица той предоставял на Иван Г., който в хода на провеждани по телефона разговори убеждавал потърсилите услугите, че разполага със солидни позиции в различни банкови институции и че е в състояние да им помогне.Предоставяните средства , които уж били необходими за заплащане на различни такси били изпращани на столичанката Силвия, която в последствие ги предавала на Мирослава и Иван. Парите били поделяни по равно между участниците в измамната схема.Разследващите са констатирали до момента над 120 превода на практика от цялата страна, като последните наредени суми били от Северна България. Бройката е неокончателна, тепърва ще се изясняват още забъркани в схемата, коментират от прокуратурата в Града на липите.От там припомнят, че през лятото нам.г. беше разкрита аналогична схема с други участници. И тогава и сега доверилите се на „банковите посредници“ са били буквално затънали в стари кредити, които не успявали да погасяват.Трима от задържаните са с чисто съдебно минало, единият е осъждан, но в последствие реабилитиран.  ", "date": "2019.02.25", "title": "Десетки горят по стара схема за „избелване“ на досиета"}
{"url": "https://www.monitor.bg:443/bg/a/view/dve-skandalni-duzpi-spasiha-real-m-158183", "text": "„Реал“ (Мадрид) спечели трудно с 2:1 при визитата си във Валенсия на „Леванте“ в мач от 25-ия кръг на испанската Ла Лига. Успехът дойде благодарение на две спорни дузпи, реализирани от Карим Бензема и Гарет Бейл през второто полувреме. Първата бе отсъдена след консултация с ВАР, а втората бе изключително скандална. Шейк Дукуре от домакините изчисти топката, но според съдията е закачил крака на Каземиро и отсъди наказателен удар, въпреки че всички повторения показаха, че изобщо няма контакт между двамата играчи. Защитникът на „Реал“ Дани Карвахал пък стана за смях, след като се изцепи след мача в социалните мрежи: „От 20 метра чух удара в крака на Каземиро“, а под поста му заваляха коментари да отиде спешно на преглед за слуха. След победата „Реал“ остави разликата с лидера „Барселона“ на 9 точки. Предстоят две издания на Ел Класико, като и двете ще са в Мадрид на „Сантяго Бернабеу“. В сряда е полуфиналът-реванш за Купата на краля (1:1 в първата среща), а през уикенда е шампионатното дерби.", "date": "2019.02.25", "title": "Две скандални дузпи спасиха „Реал“ (М) преди дербитата с \"Барса\""}
{"url": "https://www.monitor.bg:443/bg/a/view/bylgarija-syrbija-gyrcija-i-rumynija-s-memorandum-za-mondial-2030-i-evro-2028-158184", "text": "На работна среща в Национална футболна база „Бояна“ спортните министри и ръководителите на футболните федерации на България, Румъния, Гърция и Сърбия изработиха текст за Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028 г. Очаква се по време на следващата среща между четирите партньорски държави през април т.г. меморандумът да бъде подписан официално. От страна на България, освен министър Кралев, в разговорите участие взеха президентът на Българския футболен съюз Борислав Михайлов, изпълнителният директор на Национална спортна база Пламен Манолов, заместник-изпълнителният директор на БФС Антон Попов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова. Румъния бе представена от министъра на младежта и спорта Богдан Константин Матей, президента на Румънския футболен съюз Разван Бурляну и звездата на румънския футбол от 90-те години Георге Попеску, който в момента е съветник по спортните въпроси на министър-председателя на Румъния Виорика Дънчила. От гръцка страна участие взеха зам.-министърът на културата и спорта на Гърция Георгос Василиадис и изпълнителния секретар на футболната федерация на страната Алексис Дедес. Представители на Сърбия бяха министърът на младежта и спорта Ваня Удовичич, вицепрезидентът на Сръбската футболна асоциация Марко Пантелич и генералния секретар на Асоциацията Йован Шурбатович. Това бе третата по ред работна среща на експертната група за общите кандидатури на балканските държави. „До края на годината ще се опитаме да вземем решение за официализиране на кандидатурата. Все още сме на етап проучване на възможностите четирите страни да излезем с обща кандидатура”, сподели Красен Кралев по време на официалната пресконференция след срещата. Той добави, че страната ни е наясно с въпросите, свързани с изграждането на необходимата инфраструктура, които трябва да бъдат решени. От своя страна Борислав Михайлов акцентира върху значението на изграждането на нови футболни стадиони в България. „Независимо дали ще спечелим домакинството на някое от тези първенства, стадионите ще останат за нашите деца. Това е най-важното и затова се надявам да успеем да построим четири нови стадиона. Разликата в сравнение с предишната ни кандидатура – тази за Евро 2020, е в политическата подкрепа от страна на правителството и премиера“. „Тази кандидатура е много важна, тъй като чрез нея нашите държави ще изградят здрави и стабилни връзки помежду си, които ще им позволят да работят и реализират съвместни бъдещи проекти, не само в областта на футбола“, коментира на свой ред министърът на младежта и спорта на Сърбия Ваня Удовичич.", "date": "2019.02.25", "title": " България, Сърбия, Гърция и Румъния с Меморандум за Мондиал 2030 и Евро 2028"}
{"url": "https://www.monitor.bg:443/bg/a/view/milko-kalajdjiev-ne-iskam-da-mi-se-padne-adel-158177", "text": "Набеденият за Христофор Колумб в лекия жанр Милко Калайджиев не иска да се разхожда в токчетата на певицата Адел по време на участието си в предаването „Като две капки вода“. Това призна самият той пред Нова тв. „Дълги години през живота си съм пял поп, слушам всякакви музика – от класически хитове до най-съвременни парчета. Не искам да ми се падне Адел – страхотна певица, но би било много трудно за изпълнение“, заяви изпълнителят на „Къде си, батко“. Калайджиев вече се е примирил и с факта, че ще трябва да се сбогува с прочутия си мустак. Със сигурност ще ми се наложи да имитирам и женски образи - няма как да видим Шакира с мустаци!“, намигна той. Припомняме, че „Като две капки вода“ стартира тази вечер от 20 ч. Таланта си да имитират ще мерят още фолклорната певица Деси Добрева, рокаджията Дичо, антилопата на БГ попа Тита, Мария Илиева, Стефан Илчев, Петя Буюклиева и поетът Константин Трендафилов, известен още като Папи Ханс.", "date": "2019.02.25", "title": "Милко Калайджиев: Не искам да ми се падне Адел"}
{"url": "https://www.monitor.bg:443/bg/a/view/cvetan-vasilev-s-ataka-sreshtu-specializiranoto-pravosydie-158171", "text": "Нова провокация срещу специализираното правосъдие готви укриващият се пета година в Белград банкер беглец Цветан Василев, подсъдим пред Специализирания наказателен съд (СНС),  . Поводът този път е свързан със задържането на приближения до Василев адвокат Мартин Апостолов и двамата бивши шофьори на фараона - Георги Запрянов и Здравко Босаков, за които има данни, че в последните години са изпълнявали ролята на доверени \"куриери\", отговарящи за трансфера на парични потоци от България за Сърбия и у нас. На 18 февруари СНС наложи постоянен арест на тримата по обвинение за пране на пари. Според Специализираната прокуратура, Обвиненията срещу тях са по делото, което държавното обвинение води срещу съпругата на Цветан Василев – Антоанета.    Във вторник в 10.00 часа, когато Апелативният специализиран наказателен съд (АСНС) ще гледа искането на Апостолов, Запрянов и Босаков за отмяна на наложената им миналата седмица мярка за неотклонение \"задържане под стража\", приближени до Цветан Василев юристи и бивши шефове в КТБ готвят протест пред съда.    Мартин Апостолов е адвокат, считан за изключително близък до Василев, което се потвърждава и от участието му в ръководството на една от ключовите фирми на фалиралия банкер – ТЦ ИМЕ, която е имала важна роля около източването на КТБ. Георги Запрянов и Здравко Босаков са били също част от най-близкия кръг около Василев преди рухването на банката. Макар да са се грижили предимно за осигуряване на логистиката на бившия банкер, двамата имат участия в търговски дружества, които също са получавали необезпечени кредити от фалиралия трезор. След бягството на Василев от България, имената на двамата се появяват в различни публикации, според които Запрянов и Босаков са имали грижата ежемесечно да транспортират големи суми пари до Белград. Тези финансови средства са нужни за в Сърбия, както и за плащането на скъпата му частна охрана в сръбската столица. В последните години двамата бивши шофьори на Василев, които в миналото са имали ролята и на негови персонални икономи, са били ключов фактор и в трансфера на парични потоци, идващи от близки до Цветан Василев лица, с които са покривани разходите по издръжката на мрежата от поръчкови медии, \"журналисти\", анализатори и интернет тролове, ангажирани с опазване на интересите на фараона у нас.    Арестът на Апостолов, Запрянов и Босаков, заедно със задържането преди месец и половина на други приближени до Цветан Василев, като Никола Киров, финансов директор на оръжейния завод \"Дунарит\" и повдигнатото трето обвинение срещу друг от адвокатите на фараона - Лазар Карадалиев, е довело до сериозно напрежение в изградената от банкера беглец инфраструктура. Възможността да останат без финансова издръжка кара структурите на Цветан Василев, ангажирани с опазване на интересите му у нас, да предприемат отчаян опит за атака срещу органите на специализираното правосъдие, като опитат да окажат натиск върху специализираните магистрати, които трябва да решат дали триото Апостолов, Запрянов и Босаков да остане в следствения арест. За заблуда на обществеността, малобройният протест, който се подготвя, щял да е под надслов: \"Срещу органичаването на адвокатските права\". Част от инициаторите и преките участници в сбирката на ул. \"Черковна\" 90 във вторник, където се намира АСНС, както и самият Цветан Василев, в последните часове свързани с предходни атаки срещу специализираното правосъдие от страна на ръководения от Лозан Панов Върховен касационен съд.    Макар Съдийската колегия на Висшия съдебен съвет (ВСС) да прие специални правила срещу натиска над магистрати, не може да се очаква, че Панов ще поиска или ще подкрепи реакция на кадровия орган против демонстративните атаки срещу спецправосъдието. Още повече, че в началото на 2019 г. Лозан Панов прие в кабинета си Георги Б. Георгиев от т.нар. Сдружение \"БОЕЦ\", известен с демонстративната си близост до подсъдимия Цветан Василев и непрестанните, уронващи престижа на съдебната власт, провокации.   Вместо това, във вторник, докато Пети състав на АСНС гледа мярката за неотклонение на приближените до банкера беглец, Съдийската колегия на ВСС ще обсъжда искането на Панов за образуването на дисциплинарно производство срещу административния ръководител на съда Георги Ушев. Спецмагистратът стана обект на атаките на председателя на ВКС заради делото за подкуп срещу задържаните с белязани пари Десислава Иванчева и Биляна Петрова, които освен, че се ползват с персоналното внимание на Лозан Панов, разчитат на защитата и на свързаните с подсъдимия Цветан Василев \"медии\". ", "date": "2019.02.25", "title": "Цветан Василев с атака срещу специализираното правосъдие"}
{"url": "https://www.monitor.bg:443/bg/a/view/svetovni-zvezdi-na-turnira-dan-kolov-nikola-petkov-v-ruse-158166", "text": "Световни звезди от борбата идват в Русе за 57-ото издание на международния турнир по свободна и класическа борба за мъже и жени „Дан Колов – Никола Петров“. Голямото спортно събитие ще се състои от 27 февруари до 3 март в многофункционалната зала „Арена Монбат“, а входът ще е свободен. „Преди две години турнирът наистина бе голям, а сега, мога да кажа, два пъти по-голям. До момента 647 са регистрираните участници заедно с треньорските екипи от общо 45 държави. Има силно присъствие на водещите страни в нашия спорт като Русия, САЩ, Китай, Корея. Мога да спомена настоящи световни шампиони от миналата година - в класическата борба Муса Евлоев /Русия/, шампион на 97 кг от 2018г., Максим Манюкян /Армения/, също световен и европейски шампион от 2018 г. При свободната борба имаме изключително силно присъствие в една от най-силните категории 74 кг, това са Франк Чамизо от Италия, Джордън Бароуз от САЩ, отделни представители от Иран, които са медалисти, и редица други състезатели“, каза на пресконференция шефът на Българската федерация по борба Валентин Райчев. Официалното откриване на турнира ще бъде на 28 февруари от 16,30 часа, а финални срещи и награждаване ще има на 1, 2 и 3 март. На събитието ще присъства почетният председател на Българската федерация по борба Валентин Йорданов. Гост на турнира ще бъде екип на Японската национална телевизия, който снима филм за българската състезателка Тайбе Юсеин.", "date": "2019.02.25", "title": "Световни звезди на турнира  „Дан Колов – Никола Петров“ в Русе"}
{"url": "https://www.monitor.bg:443/bg/a/view/prenasjat-moshtite-na-sv-ivan-rilski-ot-veliko-tyrnovo-v-rilskija-manastir-158168", "text": "Хиляди хора от цялата страна се очаква да пристигнат в Дупнишко по време на възстановката по пренасянето на мощите на Свети Иван Рилски от Велико Търново в Рилския манастир. Тази година се навършват 550 години от връщане мощите на светеца, обявиха от общинската администрация в Дупница. Събитието ще бъде отбелязано с поклоннически поход \"Светият път\" по стъпките на процесията от 1469 година, която ще премине през 19 общини, 4 природни парка, десетки градове и села. В района на Парк \"Рила\" и \"Света Марена\" са вариантите за бивакуването по време на възстановката по пренасянето мощите на Светеца. „С инициатора на похода г-н Коев обсъдихме варианта, шествието да спре за поне два дни в Дупница. Вариантите са в района на \"Света Марена\" и Парк \"Рила\", но ако интересът е по-голям ще помислим и за допълнителен вариант. Причината е, че очакваме хиляди от цялата страна да се включат в едно от най-значимите бих казал събития в България тази година, като със сигурност десетки ще бъдат от Дупница и региона, които ще извървят целия път. Подробностите за проявите във всяка община, която посрещне процесията ще бъдат обсъдени на среща, която ще организира кметът на Велико Търново Даниел Панов с всичките си колеги от 19-те общини. Тогава ще има пълна конкретика\", обясни зам..-кметът на Дупница Крум Милев. На учредяването на националния инициативен комитет за събитието, което се проведе във Военния клуб в София, Община Дупница бе представена от зам.-кметът Крум Милев, началникът на отдел \"Образование\" Тодор Петков и кметът на село Бистрица Кирил Огненски, както и от Председателят на ТД \"Рилски езера\" Димитър Атанасов.", "date": "2019.02.25", "title": "Пренасят мощите на Св. Иван Рилски от Велико Търново в Рилския манастир"}
{"url": "https://www.monitor.bg:443/bg/a/view/otkrivat-rak-na-prostatata-po-inovativen-metod-vyv-varna-158167", "text": "Лекари от Варненската университетска болница „Св. Марина“ откриват рак на простатата по иновативен метод. Той ще бъде въведен от началото на месец март, съобщиха от лечебното заведение. Нова процедура за диагностика при рак на простата стартира за първи път в страната и е изключително надеждна, увериха от там.", "date": "2019.02.25", "title": "Откриват рак на простатата по иновативен метод във Варна"}
{"url": "https://www.monitor.bg:443/bg/a/view/borisov-stoltenberg-idva-v-chetvyrtyk-v-ponedelnik-ruskija-premier-158162", "text": "Газовият хъб “Балкан” е нашата цел. Той е благословен от Европа и гарантира същите количества газ, които имаме. Искаме да привлечем колкото се може повече участници в конкурса за газов хъб Балкан. Техните фирми правят по 50 км на ден газопроводи, каним ги да участват в конкурсите, обясни Борисов. Това каза премиерът Бойко Борисов след срещата на върха ЕС- лигата на арабските държави в Шарм ел Шейх, Египет. По думите му проектът е направен при спазване на всички европейски правила. По думите на Борисов този хъб гарантира същите количества, които имаме в момента да продължим да ги имаме, а не да изпразниш тръбите си. “Не става въпрос за ново количество газ, което да влиза в България, в случая ние сме прагматични. Старите тръби, които ще останат празни през Украйна също са въпрос на диверсификация, с интерконекторът към Сърбия дава възможност да се свържем и в Хърватия в един момент. Не трябва да изпуснем възможността да сме част от магистралата”, категоричен бе Борисов. По думите му, газовият хъб е благословен от ЕК и “за него сме си стиснали ръцете и с германския канцлер Ангела Меркел и с макарон, Туск и Юнкер”, посочи премиерът и допълни, че в противен случай ще се изпразнят тръбите. На въпрос как ще балансира отношенията с Русия и САЩ заради изграждането на газовия хъб, Борисов коментира: “Конкуренцията какво е? Който достави по-евтин газ. Нашата икономика има ли нужда от по-евтин газ? Който докара по-евтиния газ, като имаме тръбите можем да го закараме до потребителите, ако нямаме тръбите трябва само да внасяме”, заяви той и припомни с какви усилия преди години са били премахнати газовите посредници. По-рано премиерът проведе среща и с министър Ибрахим Абдулазис ал-Асаф. Двамата обсъдиха възможностите за инвестиция от страна на Саудитска Арабия в проекта за изграждане на европейския газов хъб \"Балкан\". Борисов съобщи, че газовият хъб \"Балкан\" е важен за енергийната сигурност в целия регион на Югоизточна Европа. \"До момента е направено предпроектно проучване за газоразпределителния център, в което се разглеждат няколко източника за доставки на природен газ – от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", каза българският министър-председател. Борисов посочи, че в изказването си пред лидерите от ЕС и Лигата на арабските държави е изразил своето притеснение относно вкарването на предприятия от Саудитска Арабия в черни списъци, а ние сме инвестирали много и в взаимовръзки, и в откриването на посолство. “Ако нещо се разклати в Саудитска Арабия, Сирия е като пионерска организация пред нея. Миналата седмица взеха въоръжение за 100 млр.долара от Индия”, обясни Борисов и допълни, че има огромен интерес към България от страна на Саудитска Арабия. Той посочи още, че в края на срещата лидерите от ЕС и ЛАД ще излязат с обща декларация, в коята да се посочи, че само диалогът може да помогне срещу тероризма, миграцията, инвестициите и инвестициите в обучението. “Не разваляме приятелства, а надграждаме”, коментира премиерът по повод отношенията на България с останалите страни. “Когато се касае например за справянето с миграцията и нашата граница с Турция, нашите съвместни проекти, позицията ни е толкова ясна, че никой не смее да пита”, обясни той. Борисов припомни визитата си в Кайро преди няколко месеца и обясни, че се подготвят двустранни споразумения за сътрудничеството в сферата на образование, борба с престъпността, полицейско сътрудничество. “Четвъртък и петък идва генералният секретар на НАТО с огромна делегация, в понеделник идва руският премиер и никой от тях не си позволява да каже защо едните правят нещо за сметка на другите. България е лоялен член на НАТО и ЕС заради мястото на което се намираме, отатък черно море са Турция и Русия и трябва да водим тази прагматична политика”, категоричен бе Борисов. По време на срещата е станало въпрос и за изграждането на буферните бежански центрове, по думите на премиера това е деликатна тема и основната цел е да се задържат и обучават хората от Африка, за да не се налага да търсят място в посока Европа. Имам много работа и не коментирам политически лидери. Това заяви премиерът Бойко Борисов в отговор на въпрос как ще коментира изявлението на президента Румен Радев по повод поправките в Изборния кодекс. “Всеки политически лидер си има партия и организация, аз не им се бъркам в тяхната работа, не се бъркам в техните отношения и всеки може да коментира каквото има”, посочи Борисов. “ Когато взимаш страна на една партия непрекъснато, срещу друга, се превръщаш в политически лидер, как по-ясно да го кажа”, заяви премиерът. Междувременно от пресслужбата на кабинета съобщиха, че руският премиер Дмитрий Медведев ще е на официална визита у нас на 4 и 5 март.  Визитата му ще започне в понеделник с церемония по официалното посрещане от премиера Бойко Борисов на пл. \"Св. Александър Невски\" в София, след което председателят на руското правителство ще поднесе венец пред Паметника на Незнайния войн. След това двамата ще разговарят на четири очи в Министерски  съвет, а разговорът ще бъде последван от пленарна среща на двете делегации. Основните теми, които ще бъдат обсъдени между българската и руската страна са свързани със сътрудничеството в енергетиката, икономиката и туризма. На 5 март  Борисов и  Медведев ще открият Българо-руски бизнес форум в областта на туризма.", "date": "2019.02.25", "title": "Борисов: Юнкер благослови газовия хъб \"Балкан\" (ОБНОВЕНА)"}
{"url": "https://www.monitor.bg:443/bg/a/view/mitnichari-otkriha-35-kg-ekstazi-v-pytnicheski-avtobus-158164", "text": "Митничарите на ГКПП \"Капитан Андреево\" открихаа и задържаха 35 килограма екстази, скрити в пътнически автобус. Автобусът е с турска регистрация, идващ от Румъния и пътуващ към Турция.  Превозното средство било селектирано за щателна проверка по метода \"анализ на риска\". В хода на проверката става ясно, че в естествени кухини на автобуса са скрити 18 пакета с екстази - розови, сини, оранжеви, жълти и кафяви хапчета. Общото количество на откритото наркотично вещество е 35 килограма и 160 грама. По данни на Агенция \"Митници\" (АМ) заловената дрога възлиза на стойност от 1 милион и 125 хиляди лева по цени за нуждите на съдопроизводството.", "date": "2019.02.25", "title": "Митничари откриха 35 кг екстази в пътнически автобус"}
{"url": "https://www.monitor.bg:443/bg/a/view/papa-francisk-s-manifest-sreshtu-pedofilijata-v-cyrkvata-158163", "text": "Папа Франциск готви „Motu proprio” или собственоръчно написан документ срещу педофилията в лоното на католическата църква – съобщи говорителят на Светия престол отец Федерико Ломбарди. Той оповести решението на папата в края на завършилия вчера във Ватикана форум, който бе посветена на сексуалните посегателства на божи служители върху малолетни. В четирдневната среща участваха близо 200 висши прелати от цял свят и десетки жертви на насилие от страна на кардинали, епископи, свещеници, преподаватели в семинарии и други облечени в църковна власт лица. Според говорителя своеобразният манифест на Франциск ще бъде обнародван съвсем скоро и неговата цел е както да засили превантивните мерки срещу сатанинското зло, така и да очертае строги наказания за падащите си по деца грешници в расо. Отец Ломбарди съобщи също така, че във Ватикана предстои да бъде приет държавен закон, който ще очертае основната линия на църквата в борбата й срещу педофилията. Нормативният акт ще съдържа строги наказания и служебни процедури за всички онези сгазили лука служители на папската държавица, като се започне от нейните кардинали, епископи и дипломати, и се завърши с най-обикновените свещеници. Говорителят каза още, че част от участвалите в завършилия форум висши прелати ще останат във Ватикана още няколко дни, за да обобщят направените по време на срещата предложения и да ги „облекат“ в конкретни нормативни актове. Освен това през следващите седмици канцеларията на Светия престол ще публикува “Vademecum” или наръчник с указания за свещенослужители и вярващи как да действат в случай, че получат и най-незначителни сигнали за сексуални посегателства срещу малолетни. Говорителят съобщи още, че папата е дал указания да бъдат създадени нещо като „сили за бързо реагиране“ от свещеници, прависти и обикновени католици, които да следят за прояви на педофилия и да я пресичат о време с наказателни и административни мерки. Ватиканистите сред пишещото братство на Апенините подчертаха днес в коментари, че очертаните от отец Ломбарди инициативи са отговор на критиките на някои кансервативни кардинали, според които на форума във Ватикана не били взети сериозни решения за решаване на опасния проблем. Мнозинството от участвалите в срещата прелати обаче е на обратното мнение и редица от тях изразиха увереност в изявления, че ефектът от дискусиите ще бъде почувстван съвсем скоро. А известният австралийски архиепископ Марк Колеридж нарече форума и резултатите от него „коперниканска революция“ заради обръщането на 180 градуса на борбата в католическата църква срещу педофилията.", "date": "2019.02.25", "title": "Папа Франциск с манифест срещу педофилията в църквата"}
{"url": "https://www.monitor.bg:443/bg/a/view/cigulkata-na-paganini-idva-v-plovdiv-158165", "text": "Цигулката „Страдивариус” от 1729г., на която е свирил самият Паганини, а днес е в ръцете на виртуоза Разван Стойка, ще гостува за втори път в Пловдив. След 2017г., когато бе първото участие в Пловдив на 12-те инструмента от времето на италианския лютиер Антонио Страдивариус, музикантите от Камерата Страдивариус Оркестър от Холандия ще свирят отново пред пловдивската публика. Техният концерт е част от програмата на фестивала „Opera Open” и е предвиден за 25 юни т.г. на Античния театър. Вторият концерт в Пловдив на Разван Стойка и музикантите от Камерата Страдивариус Оркестър от Холандия е с нова концертна програма, съобщи директорът на пловдивската Опера доц. Нина Найденова. „Музикални инструменти за милиони ще бъдат в Пловдив. Те са на по 300-400 години и ще бъдат пазени много строго”, каза тя. Старинните инструменти са застраховани за милиони евро. Стойността им обаче се пази в тайна. По думите на доц. Найденова „Opera Open” е с 35-годишна традиция и събира многоезична публика на своите представления. „Дори вече може да се говори за оперен туризъм в Пловдив. Над 35% е публиката ни от чужбина. За 2019г. имаме сключени договори с 9 големи тур. оператори и 30% от фестивала вече е продаден”, обясни доц. Нина Найденова. Тази година ще е вторият сезон на балетната трупа към Операта в Пловдив, която трупа е съставена от 9 националности. И ако преди 5 години фестивалът е бил посещаван от около 5 000 зрители за месец, то в последните 2 години над 20 000 са зрителите за един месец на представленията от „Opera Open”. Затова и тази година програмата е по-разширена. Гала откриването ще е на 8 юни, а закриващият спектакъл ще бъде на 30 август с „Аида” на Верди с участието на прочутия български баритон Кирил Манолов. За първи път „Аида” ще бъде с изцяло нова хореография, която включва цялата международна балетна трупа на Операта в Пловдив. Преди това обаче – на 15 юни, е премиерният спектакъл на Стефано Пода „Орфей и Евридика”, в който ще участват над 100 доброволци. Друг интересен акцент от програмата на „Opera Open” е „Джаз Симфони с Лиз Райт”. Уникалният глас на нашумялата джаз певица с оркестъра на Опера Пловдив ще зарадва почитателите й на 16 юли, като концертът отново ще бъде на древната сцена на Античния театър в Пловдив. След 2-годишни преговори в Пловдив ще гостува и водещият тенор Хосе Кура от Аржентина, който е един от най-известните изпълнители на партията на Отело в едноименната опера на Верди. В Метрополитън опера той получава титлата „четвърти тенор в света” след Павароти, Доминго и Карерас.", "date": "2019.02.25", "title": "Цигулката на Паганини идва в Пловдив"}
{"url": "https://www.monitor.bg:443/bg/a/view/nap-zapechata-200-obekta-za-neizdadeni-kasovi-belejki-158170", "text": "Над 200 търговски обекти – магазини, барове, дискотеки, спортни клубове, хотели, бензиностанции и дори ветеринарна клиника са били запечатани от звеното „Фискален контрол“ на НАП от началото на годината. Според действащото законодателство неиздаването на касова бележка е основание за запечатване за срок до един месец, припомнят от НАП. Освен временното затваряне на обектите, на собствениците им са наложени и глоби, достигащи до 2000 лв. за всяко нарушение. От началото на зимния туристически сезон фискалният контрол на НАП извършва масови проверки в зимните курорти и областните градове, като на някои места в страната патрулират униформени служители. Фискалните агенти използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия. „Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка“ каза директорът на „Фискален контрол“ в НАП Спас Шишков по повод проверките.", "date": "2019.02.25", "title": "НАП запечата 200 обекта за неиздадени касови бележки"}
{"url": "https://www.monitor.bg:443/bg/a/view/sofija-varna-burgas-i-plovdiv-sa-proekto-domakinite-za-evro-2028-i-mondial-2030-158169", "text": "Президентът на БФС Борислав Михайлов призна чистосърдечно, че България е в най-лоша позиция по отношение на стадионите в сравнение със съседните държави, с които се кандидатираме заедно за домакинство на Евро 2028 и Мондиал 2030. \"Мен ме интересуват най-много стадионите, защото ние нямаме нито един нормален стадион. Дано спечелим поне една от двете кандидатури, но тези проекти остават за нашите деца\", заяви Михайлов. \"Румъния е най-близо, имат чисто нов стадион в Букурещ и един в Крайова. Те са доста напред. Сърбия имат много проекти, започват нов национален стадион, който има осигурено финансиране. Същото се отнася и за Гърция, ще реконструират олимпийския стадион, на ПАОК. в Крит имат стадион.\" \"Ние сме най-зле, затова дано успеем да построим четири стадиона\", допълни босът на родния футбол. Министърът на спорта Красен Кралев oт своя страна сподели, че София, Варна, Бургас и Пловдив са градовете, които се обсъждат да бъдат предложени за евентуалните домакинства за Евро 2028 и Мондиал 2030. Според него, страната ни има достатъчно възможности и време да изгради необходимата инфраструктура, където е необходимо, за провеждането на подобни големи шампионати. Красен Кралев говори пред журналистите след срещата на министрите на спорта и ръководителите на футболните федерации на България, Сърбия, Гърция и Румъния по повод проекта за общи кандидатури за домакинство на европейско (2028) и световно първенство (2030). „Имаме учреден инициативен комитет по подготовката на кандидатурата. До края на годината ще се опитаме да вземем решение за официализиране на кандидатурата. Все още сме на етап проучване на възможностите четирите страни да излезем с обща кандидатура”, сподели Красен Кралев. Министърът сподели, че страната ни е наясно какво трябва да свършим като инфраструктура, за да бъдем равнопоставени на останалите партньори за кандидатурата. „Ние сме наясно какво трябва да свършим като спортна инфраструктура, както и като транспортна инфраструктура. От българска страна вече има решения и отпуснати средства за пътните отсечки с Белград и Атина. За конкретни суми и отчети, ще го обявим публично, за да се знае какви средства ще са необходими за провеждането на първенствата.” „Това е един много сериозен политически прокет, това ще даде сериозна заявка за сътрудничество не само във футбола. Ще работим като приятелски държави, имаме много сериозни амбиции Балканите да се превърнат в много сериозен център на организиране на спортни събития.” „След срещата в Солун ще имаме повече информация коя страна кои стадиони ще даде като предложения за домакинство. София, Варна, Бургас и Пловдив са градовете, предложили проекти за стадиони. Тук говорим, освен за летища, и за инфраструктура. Извън тези четири града няма кой друг да отговори на очакванията – става дума дори и за хотелска инфраструктура. Това са градовете, които ние разглеждаме, които имат конкретни терени, предложени от кметовете”, каза още Красен Кралев.", "date": "2019.02.25", "title": " София, Варна, Бургас и Пловдив са проекто домакините за Евро 2028 и Мондиал 2030"}
{"url": "https://www.monitor.bg:443/bg/a/view/s-dvesta-kilograma-banska-kapama-kmetyt-ikonomov-i-uti-nagostiha-stotici-158156", "text": "Вчера, в неделния следобед кметът на Банско Георги Икономов и енигматичният кулинар Ути Бъчваров приготвиха на площада в Банско прочутата банска капама. С близо двеста килограма капама за рекорд  бяха нагостени стотиците гости, дошли в зимната столица на Балканите да уважат поредния кръг от Световната купа по ски за мъже. Около 4-часовото предизвикателство за двамата кулинари се проведе под зорките погледи и напътствия на няколко признати баби банскалийки. Идеята отдавна зрееше в кмета Икономов и сега дойде моментът той да докаже своите и кулинарни качества. Той отправи посланието си: „Да се пази традицията, да се пазят истинските наши ястия, които са невероятни“.  „Капамата е ястие, в което трябва да има онова усещане за гостоприемство и посрещане на гости, което е много характерно за Банско“, каза Ути Бъчваров. „Капамана е наистина царят на яденото“, допълни го кметът Икономов. Около 200-килограмовата прочута банска капама беше приготвена на площада и изпечена в половин кубиков огромен съд. В няколко десетки меса от 4 вида, суджук, кисело зеле, чекане и горски меродии набрани от Пирин планина се криеше тайната на вкусотията. Току-що слезли от Бъндеришка поляна след финала на поредния кръг от Световната купа по ски за мъже стотици гости на зимния курорт имаха възможността да усетят вкуса на Банско: „Хората, които са дошли тук заради Световната купа по ски искат да ядат нещо национално, известно, и то да е в достатъчно голямо количество – около 200 кг“, лаконичен беше Ути Бъчваров. Кметът Икономов го допълни: „Всички гости на Банско и най-вече чужденците нека да видят нещо интересно, типично. Първо е лесно да се направи и второ – много е атрактивно, трето – много е вкусно“, обясни кметът Икономов.  „Благодаря ти, Ути. И на всички помагачи и съветници, разбира се“, написа в личния си профил във фейсбук кмета на Банско Георги Икономов. Гостите преглъщаха капамата с още по-прочутото мелнишко вино, пристигнало в Банско от другата част на Пирин планина.", "date": "2019.02.25", "title": "С двеста килограма банска капама кметът Икономов и Ути нагостиха стотици"}
{"url": "https://www.monitor.bg:443/bg/a/view/basketbolistite-prikluchiha-sys-zaguba-kvalifikaciite-158182", "text": "Баскетболните ни национали завършиха със загуба участието си в световните квалификации. В последния си мач тимът ни, воден от Любомир Минчев, отстъпи като гост на Босна и Херцеговина в Зеница с 67:87, като поражението бе трето поредно за „лъвовете“. Въпреки че двубоят бе без значение и за двата отбора, тъй като не се класираха напред, нашите изпуснаха шанса да затвърдят добрите впечатления от представянето си по време на повечето мачове от цикъла. България завърши на пета позиция в група „K“ с баланс 4-8, докато Босна и Херцеговина е на шесто място с 3-9. Първи е тимът на Франция, който има само две загуби – от България и Финландия. В последния си мач „петлите“ се наложиха с 82:66 у дома над тима на Чехия, който също се класира за шампионата в Китай. Последния влак хвана отборът на Русия, който с победата си над Финландия с 91:76 измести скандинавците от третото място в групата. За мача с Босна Минчев можеше да разчита едва на 11 играчи, като всички получиха възможност за изява. Йордан Минчев за първи път започна в стартовата петица, а дебют за мъжкия отбор направи Деян Карамфилов. Александър Везенков и Дий Бост не получиха разрешение от „Олимпиакос“ и „Химки“ да участват в последните две квалификации на националния. С тима не отпътува и Джейсън Уошбърн, който е получил разкъсване на мускула на лявото бедро по време на срещата с Русия (60:104) в Ботевград. От състава отпаднаха още Станимир Маринов и Цветомир Чернокожев, а по време на лагера се контузи и Станислав Ваклинов. За България в Зеница се отличиха Христо Захариев с 16 т., Павел Маринов с 12 и Александър Янев с 11 т. Един Атич наниза 29 точки за победителите. С 19 завърши Александър Лазич, а Сани Чампара се отчете с 15. „В последните два мача имахме проблеми с наши основни състезатели. За съжаление, всичките ни високи играчи се контузиха в последните пет дни и играхме срещу Босна без висок човек. Очаквах, че ще имаме проблеми под коша и се подготвихме в защита. Съперникът ни обаче не ни победи там, а с много пробиви. Това беше нашата слаба страна“, коментира след срещата Любо Минчев.", "date": "2019.02.25", "title": "Баскетболистите приключиха със загуба квалификациите"}
{"url": "https://www.monitor.bg:443/bg/a/view/kijra-najtli-kaza-kraj-na-golite-sceni-158129", "text": "Британската актриса Кийра Найтли отказва да се снима в голи сцени, а поводът според нея - вече е улегнала 33-годишна майка. На по-млади години тя нямала нищо против да се излиза пред камера по евино облекло, когато ролята й го изисквала. Но сега, при по-еротични кадри, ще настоява да бъде заменяна от дубльорка, съобщава Контактмюзик. \"Чувствам се комфортно в своето тяло, но сега, когато имам дъщеря, няма нужда да го показвам толкова, колкото преди\", заявила звездата от „Карибски пирати“. Актрисата има изисквания също сама да одобрява заместничките си за голите сцени. Найтли има дъщеря Еди от съпруга си Джеймс Райтън.", "date": "2019.02.25", "title": "Кийра Найтли каза „край“ на голите сцени"}
{"url": "https://www.monitor.bg:443/bg/a/view/napadnaha-modela-kristin-ilieva-158161", "text": "Потребителите в социалните мрежи скочиха срещу модела Кристин Илиева, която пострада при катастрофа с певицата Дивна миналата година. Красавицата все още събира пари за операции на крака и пластични интервенции, след като пострада заради изпълнителката на „Хипноза“. „По време на лечението ми настъпиха усложнения, което налага прилагането на допълнителни интервенции и медикаменти, чиято цена надхвърля първоначално предвидената сума. призова преди дни последователите си във Фейсбук тя. Въпреки че Кристин споделя снимки на фактури от лечението си, мнозина обърнаха внимание на скорошните й публикации с маркови дрехи и обувки. „Колко струва чантата ти на „Гучи“ от една от последните колекции на модната марка? До колкото мога да си позволя да ползвам интернет ( тъй като нямам финансова възможност да си позволя марката) в сайта им пише цена от сорта на 2000 евро. Имаш страхотен суитчер на „Валентино“. Той пък е от последната колекция и по мой наблюдения струва 1500 лева. Непосилно за българския стандарт. Защо вместо да даваш по 2000 евро за чанта и 1500 лева за суитчер не ги вложиш в лечението си, а искаш допълнително от хората? да искаш от бедния български народ, който трудно преживява, за да си купуваш дрехи за хиляди евра, спекулирайки с инцидента?“, гласи част от коментара на наблюдателен потребител. Други също се включиха с подобни питания. \"Вярно е, че имам, пак отбелязвам, няколко неща - подарени, а не купени с вашите пари! От кариерата си като модел съм спестявала и съм си купувала неща, които мога да си позволя. Смятам, че за да изглеждаш добре облечен, не е нужно да си в марки от горе до долу, а това доста хора го мислят, ето че и ти го казваш. В предишен мой коментар съм споделила как всъщност става използването на дарителската сметка. Банката не може да отпусне пари за лечение ако няма представен документ за съответна сума и причина.\", отговори в своя защита Кристин.", "date": "2019.02.25", "title": "Нападнаха модела Кристин Илиева"}
{"url": "https://www.monitor.bg:443/bg/a/view/japonski-uchen-s-lekcija-za-izkustvenija-intelekt-v-ban-158159", "text": "Публична лекция на тема „Бъдещето на изкуствения интелект в хармония с човека“ ще изнесе японският учен Д-р Хироши Ямакава. Тя ще се проведе сряда (27 февруари) от 11:00 часа в зала „Проф. Марин Дринов“ в Българската академия на науките. Ямакава е директор на лабораторията за изкуствен интелект Dwango в Токио и се заминава с невронни мрежи и интелигентен контрол. Той е един от водещите японски изследователи в областта на изкуствения интелект. Лекцията, която се организира от Академия и Посолството на Япония в България, ще бъде изнесена на английски език.", "date": "2019.02.25", "title": "Японски учен с лекция за изкуствения интелект в БАН"}
{"url": "https://www.monitor.bg:443/bg/a/view/radev-nalaga-veto-na-popravkite-v-izbornija-kodeks-158160", "text": "Президентът Румен Радев вече е наложил вето върху поправките в Изборния кодекс и го връща за повторно разглеждане в парламента. Това заяви самият той в специално изявление на \"Дондуков\" 2.  Освен спорните текстове за преферeнциите обаче, според Радев има и други промени, които ни отдалечават от честен и прозрачен изборен процес, като привилегироват партийната воля над тази на избирателите. \"Промените не само лишават гражданите от възможността да гласуват преференциално за личности, а и привилегироват партийната воля над тази на избирателите\", заяви Радев.  Става дума за ограничаването на машинното гласуване, като такова няма да има както в чужбина, така в по-малките секции с под 300 избиратели. Според Радев законодателят за пореден път отлага въвеждането на машинното гласуване, актуализирането на избирателните списъци и въвеждането на видеоконтрол при броене на бюлетините. \"Прагът от 300 избиратели лишава малките населени места от правото да гласуват машинно\", каза държавният глава Според държавния глава е непростимо актове, свързани с изборния процес, да останат необжалваеми. По този начин основно конституционно право на българските граждани остава без съдебна защита.  По думите му пък въвеждането на падащото мнозинство в работата на избирателите комисии ерозирало политическия плурализъм, без който нямало да има честни избори. Промените в подсъдността на работата и решенията на ЦИК, както и РИК и секциите, според Радев също не са в интерес на законността. Спорeд него рамките на дни едни и същи депутати са обосновавали две противоположни тези за изборното законодателство, което показвало, че е търсена политическа целесъобразност. По думите му обаче в крайна сметка здравият разум е надделял. Радев призова опозицията в лицето на БСП да се върне в парламента за повторното обсъждане и гласуване на Изборния Кодекс. Отговорът на ГЕРБ относно ветото не закъсня. Шефът на правната комисия Данаил Кирилов го определи като чисто политическо, като под формата на юридически аргументи се възпроизвеждали неправилни констатации, внушавали е и факти извън обективността и реалността.  Кирилов даде да се разбере, че ГЕРБ най-вероятно ще отхвърлят ветото, тъй като то има много по-широк обхват и не засяга само преференциалният вот, а след това ще гласуват поправките в Изборния кодекс, които внесоха само преди дни.  \"Не казвам, че това ще е единствения път. Но при тези факти това се очертава процесуалното решение\", каза Кирилов и добави, че може в правната комисия да се разрази друг дебат и да се стигне до друго решение.  Поводът пък е фактът, че Радев налага вето не само върху преференциите и машинното гласуване, но и ъв промяната на подсъдността на решенията на РИК, както и изричното посочване кои актове на ЦИК могат да се обжалват. Според Кирилов в тази част Радев е бил заблуден и подведен. Вместо своя правен съветник Емилия Друмева, той се е доверил на \"младите юристи\" от парламентарната група на БСП. Явно никой не е чул ВАС, каза още Кирилов.  Той изтъкна още., че в мотивите за първи път като причина за непрозрачност на вота се посочва липсата на видеонаблюдение. Той поясни, че това е била идея на Воля и ДПС и те са били готови да я подкрепят. В същото време ЦИК и Информационно обслужване предупредили, че става въпрос за минимум 25 000 камери, което пък поставяло въпроса кога и как ще бъдат доставени, коя система ще обслужва трафика и други.  В случая не са важни фактите, а измислените внушения, каза Кирилов.  Относно машинното гласуване той припомни, че за евровота машините са увеличени почти три пъти и ще бъдат 3000,  а за местните избори - 6000.  Неговият колега Александър Ненков пък заяви, че ГЕРБ винаги са били компромисни. Той заподозря, че упреците  на БСП всъщност са опит на социалистите да оправдаят отсега загубата на изборите. Според Тома Биков пък президентът осигурява авариен изход-вход за левицата към НС след напускането им на парламента. Според него столетницата трябвало да признае Румен Радев за свой неформален лидер. Борисов също коментира казуса. \"Аз имам много работа, освен това политически лидери не коментирам\",  каза премиерът. На възражението, че Радев няма партия, Борисов отговори: \"Когато взимаш страна на една партия срещу друга, се превръщаш в политически лидер\". БСП приветства наложеното вето от президента Румен Радев, но няма да приеме поканата му да се върне в пленарната зала. \"Чухме и призива на президента да се върнем. Чухме и разбрахме този призив, но ние взехме това решение с ясни условия. Условията ни не са изпълнени\", заяви Крум Зарков. Той припомни, че социалистите имат ясно поставени условия, които не са изпълнени, и затова няма да се върнат преди това. \"Разгърнатите в мотивите му аргументи както за машинното гласуване, за преференциите, за начина на вземане на решения в ЦИК и за обжалването, са аргументи, които ние яростно защитавахме преди 2 седмици яростно в парламента. За съжаление те останаха нечути\", каза Зарков.  \"Ние в този цирк няма да участваме. Ще се върнем при отмяна на скандалните изменения. Ветото дава възможност за такава отмяна. В ръцете на управляващото мнозинство е да я направи\", уточни той. ", "date": "2019.02.25", "title": "Радев с вето върху поправките в Изборния кодекс (ОБНОВЕНА)"}
{"url": "https://www.monitor.bg:443/bg/a/view/ford-focus-st-e-stabilen-na-pytja-i-vylnuvasht-na-pistata-158145", "text": "През миналата година се състоя световната премиера на четвъртото поколение на Ford Focus, а сега дойде време и за неговата спортна версия ST. „Горещата” версия на новия Ford Focus ST се задвижва от 2,3-литров 4-цилиндров бензинов турбодвигател EcoBoost с мощност 280 к.с. при 5500 об/мин, а максималният въртящ момент от 420 Нм е наличен в интервала от 3000 до 4000 об/мин. С този мощен мотор новият Ford Focus ST ускорява от място до 100 км/ч за по-малко от 6 секунди. Освен с бензиновия двигател, новият Ford Focus ST ще се предлага и с 2,0-литров турбодизелов двигател EcoBlue с максимална мощност от 190 к.с. при 3500 об/мин и 400 Нм въртящ момент, налични между 2000 и 3000 об/мин. За бензиновия мотор се предлага стандартно 6-степенна механична скоростна кутия с къси предавки, а като опция е налична и 7-степенна роботизирана автоматична трансмисия с двоен съединител с възможност за ръчно превключване с пера зад волана. За дизеловия агрегат се предлага само 6-степенна механична скоростна кутия. За първи път Ford Focus ST е оборудван с електронен диференциал с ограничено приплъзване, който подобрява сцеплението и стабилността. За новия Focus ST се предлагат няколко режима на работа на двигателя и шасито - Slippery/Wet, Normal, Sport, а за модела с опционален пакет Performance Pack е наличен и режимът Drive Track, подходящ за шофиране на писта. Новият Focus ST е базиран на изцяло нова архитектура с уникално окачване, спирачки и задвижване. Моделът е оборудван и с адаптивни амортисьори, които подобряват комфорта на возене. Управлението на новия Ford Focus ST е по-остро от това на стандартния модел, а окачването е малко по-твърдо. Диаметърът на предните спирачни дискове е увеличен до 330 мм, а на задните дискове е 302 мм. със спортни и пистови режими. Всичко това осигурява на новия Ford Focus ST отзивчиво управление и пъргаво представяне, както на пътя, така и на пистата. Новият Ford Focus ST изглежда значително по-елегантно от своя предшественик, защото линиите на каросерията му са станали по-плавни. Същевременно са запазени всички характерни черти на спортната версия. „Горещият” хечбек има специална широка радиаторна решетка, аеродинамичен бодикит за и разширен спойлер на покрива. От задната броня се показват две изпускателни тръби. Каросерията е снижена с 10 мм, а стандартните колела са с 18-инчови алуминиеви джанти. В салона са съчетани кожа и алкантара, а детайлите на предния панел имитират карбон. Воланът е с плоска долна част, спортните седалки Recaro обгръщат перфектно тялото, а на педалите са поставени метални накрайници. Най-важните показатели за водача се проектират върху предното стъкло, а бордният компютър вече показва данни за налягането в турбокомпресора и температурата на маслото. Пакетът за сигурност включва автопилот за паркиране, Wi-Fi, адаптивен круиз контрол и автоматична спирачна система. Новото поколение на Ford Focus ST ще дебютира на европейските пазари през лятото, а очакваната базова цена е около 30 000 евро.", "date": "2019.02.25", "title": "Ford Focus ST е стабилен на пътя и вълнуващ на пистата"}
{"url": "https://www.monitor.bg:443/bg/a/view/maja-manolova-zakon-trjabva-da-ogranichi-pravomoshtijata-na-bankite-158153", "text": "Законопроект, който да ограничи свръхправомощията на банките и монополистите представя омбудсманът Мая Манолова. Тя ще се бори, това да стане с промени в Гражданския процесуален кодекс. “Предлагаме четири нива на защита и длъжникът може да обжалва клаузи по задължението“, каза пред НОВА Манолова. Омбудсманът обясни, че има наказателна процедура срещу България заради несъответствие с правото на Европейския съюз във връзка с неравноправните клаузи в потребителските договори. Еврокомисията ни е дала двумесечен срок за справяне с проблема, който започнал да тече от януари тази година.. Според Манолова политическите сили трябва да се обединят за да се защитят правата на потребители.", "date": "2019.02.25", "title": "Мая Манолова: Закон трябва да ограничи правомощията на банките"}
{"url": "https://www.monitor.bg:443/bg/a/view/djud-lou-planira-svatba-158128", "text": "Холивудският чаровник Джуд Лоу е поредният секс символ, който ще премине в редиците на женените мъже. Звездата от сериала „Младият папа“ планира да сключи брак с дългогодишната си приятелка Филипа Коан. Актьорът ще се врече на психоложката, с която поддържа връзка от 4 години, през пролетта на церемония във Франция, на която ще присъстват най-близките им приятели, съобщава в. „Дейли мейл“. Според приятели на 46-годишната звезда той е помолил 22-годишния си син Рафърти, от първия си брак с дизайнерката Сейди Фрост, да му бъде кум. „Джуд и Филипа са заедно от години – това просто е следващата стъпка“, категорични са техните близки. В списъка с гости ще фигурират имената на някои от близките приятели на Джуд – Джони Лий Милър, Юън Макгрегър, Брад Адамас и Шон Пъртуи. По непотвърдена информация венчавката ще се състои през май.", "date": "2019.02.25", "title": "Джуд Лоу планира сватба"}
{"url": "https://www.monitor.bg:443/bg/a/view/taksidijija-obra-ovaciite-v-glasyt-na-bylgarija-sys-srybsko-158107", "text": "Истински фурор на старта на музикалното шоу „Гласът на България“ предизвика появата на таксиджията Тодор Симеонов, който изля душата си в сръбски шлагер. И докато Камелия потриваше невярващо ушите си, първичната емоция в гласа на Тодор накара Влади Ампов-Графа да натисне червения бутон моментално. До края на изпънението си 23-годишният талант от Сандански получи четири обърнати стола. \"От три сезона чакам поп-фолк! извика при появата на изпълнителя Камелия. „Музиката си е музика, без значение кой какво слуша, или изпълнява, талантът е талант“, въодушеви се и новият треньор в шоуто Михаела Филева. Тодор, който избра да продължи пътя си в шоуто като част от отбор Камелия, е с минало на гастарбайтер. Наскоро се прибира от Германия твърдо убеден, че ако работи здраво, ще бъде щастлив и в родната си страна. Започва да кара сосбтвено такси, а клиентите са най-лоялните му слушатели.", "date": "2019.02.25", "title": "Таксидижия обра овациите в „Гласът на България“ със сръбско"}
{"url": "https://www.monitor.bg:443/bg/a/view/hibridchicite-na-prokopiev-atakuvat-deljan-peevski-158139", "text": "Напоследък „хибридчик“ и „синергия“ са две от любимите думи на „Капитал“. Подчинените на подсъдимия олигарх Прокопиев ги използват и като дъвка, с която да надуят поредното балонче с фейк за Делян Пеевски. Схемата им за фалшиви новини стигна нови абсурди, след като депутатът и издател на „Телеграф Медиа“ беше замесен дори в продажбата на Нова тв. Само че опорката се спука. В петъчното издание в две статии бяха разпръсквани взаимноизключващи се факти. В едната – „Домусчиев затяга медийната хватка на ГЕРБ с помощта на Нова“, се твърдеше, че „Телеграф“ и „Монитор“ вече не вършат никаква работа на властта. А в другата – „Опорните медии на ГЕРБ“ – че проучване на агенция „Маркет линкс“ показва, че „Телеграф“ е всекидневникът с най-голяма читателска аудитория в България. За да е по-пълна картината на дезинформацията, „Капитал“ разказва и сълзлив сценарий, достоен за сапунка. През 2011 г. шведската медийна компания Bonnier се оттеглила от България, като продала вестник „Пари“ на „Икономедиа“ срещу символична цена, вместо да приеме офертата на групата около Пеевски. В това няма нищо вярно, верни са само имената. Няма и нито ред, че след покупката Прокопиев набързо закри вестник „Пари“, за да не е конкурент на „Капитал“ и на сайта на „Дневник“. Едва ли „Капитал“ има морално право да прави списъци с издания, подкрепящи властта, и да коментира темата за отношенията между властта и медиите, след като изданието за 13-а поредна година организира срещата на бизнеса с правителството. Разбира се, срещу такса за участие от 704 лева с ДДС. Повече от десетилетие Фабриката залива Пеевски с фейкове най-вече заради факта, че медиите ни разкриха грабежа на Прехода и инсталирането на новите олигарски, извършено от Фетхуллах Костов. Заради обективността, спазването на стандартите в журналистиката и заради разследванията, изградени само върху фактите, „Телеграф“ запазва високо обществено доверие и ревностни читатели. От 3 г. обаче Фабриката се активизира и публикува цели 5000 фалшиви новини срещу нашия издател. Хибридната атака с опорки е структурирана върху 6 плоскости. Първата е на случаен принцип - има някаква новина и набързо е замесено името на Пеевски. Втората и третата са за някакво негово участие в търгове за строителство на шосета и жп линии. Поради своята несъстоятелност Фабриката бързо ги изключи от репертоара си и ги замени с фалшификата за руските връзки. Той цели да скрие московските покровители на банкера беглец Цветан Василев. Бандата за 1 евро, начело с белгиеца с руски паспорт Пиер Луврие, се опита да превземе 6 златни актива, сред които и „Дунарит“, закупени с откраднатите пари на вложителите на КТБ за близо 1 млрд. евро. Неин гуру е православният кремълски олигарх Константин Малофеев. После на сцената се появи партньорът му Дмитрий Косарев. Компания им прави бившият служител на руското контраразузнаване (ФСБ) полковник Игор Гиркин-Стрелков. Последният е осъден от US съд на $400 млн. компенсация за близките на сваления малазийски „Боинг“ над Донбас, докато се подвизаваше като първи военен министър на сепаратистката Донецка народна република. Малофеев и Гиркин са в черните списъци на САЩ и ЕС. Последователната евроатлантическа ориентация на медиите ни лесно може да се проследи, като се разгледат теченията на вестниците „Телеграф“ и „Монитор“, а също така и архивът на Агенция Монитор. Сходна плоскост на фейкове срещу Пеевски е вторичното разграбване на КТБ, в което явни участници са БГ Мадоф Цветан Василев, оръжейният търговец Емилиян Гебрев и покровителят му Бойко Ноев, който върна лиценза на ЕМКО на Гебрев като военен министър при Костов след поредната афера. Само че ЕМКО продължава да е в черния списък на САЩ. Триото е много изнервено от факта, че парламентът гласува поправката в закона, предложена от Пеевски и колегите му от ДПС Йордан Цонев и Хамид Хамид, с която се спира вторичният грабеж на активи на КТБ. С други думи „Дунарит“ трябва да бъде върнат на държавата, защото тя се оказа, че е единственият му кредитор. И не последно място идва и медийният шум на Фабриката, разтръбен чрез наши и чужди грантови НПО-та, как Делян Пеевски имал медиен монопол и сложил ръка на разпространението. Само че във въпросната статия за медиите „Капитал“ посочва истината, че той е издател на „Монитор“ „Телеграф“, „Политика“ „Меридиан мач“ и „Борба“. Първите три са всекидневници, „Политика“ е седмичник, „Борба“ – регионален. При това на фона на 245 вестника, издавани у нас по данни на НСИ за 2017 г., от който са 13 национални всекидневника. А фейкът за монопол върху разпространението лесно се спуква след бърза проверка в Търговския регистър. Остават по-малко от 100 дни до датата 30 юни, на която всички медии ще трябва да изсветлят собствеността си и финансирането. Така поправката в закона на Пеевски и колегите му Велислава Кръстева, Йордан Цонев и Хамид Хамид ще сложи край на спекулациите и ще покаже на обществото кой плаща на по-малките сайтове за фалшиви новини, играещи ролята на ветрило във Фабриката. Всъщност самата Фабрика действа на принципа на синергията на хибридчиците. Коренът на думата „синергия“ идва от гръцки - работа в екип, а ефектът да е по-голям от сумата на индивидуалните ефекти. Така целта е фейковете, изградени на слухове, манипулация на фактите, неистини и конспирация, да се въртят непрестанно от центъра на Фабриката към малките й сайтове и обратно. Нещо като разпръскване на бавно действаща отрова, която да скрие олигархията и да й позволи да избяга от възмездието за грабежа на Прехода.", "date": "2019.02.25", "title": "Хибридчиците на Прокопиев атакуват Делян Пеевски"}
{"url": "https://www.monitor.bg:443/bg/a/view/in-memoriam-pochina-sobstvenikyt-na-fokus-158155", "text": "На 56-годишна възраст почина собственикът на най-голямата българска Радиоверига и Агенция „Фокус“ Красимир Узунов Автор е на публикации в български и чужди издания по проблемите на Македония, Западните Балкани, армията, националната сигурност.  Красимир Узунов е роден на 26 януари 1963 г. в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 г., специалност Политически профил. Произведен е в чин лейтенант на 31 август 1985 г. Випуск „Сливнишки“.  През 1990 г. създава първия клуб на Офицерската Легия \"Раковски“ в Шумен. Напуска армията през септември 1991 г.  .През 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов. На 7 юни 2000 г. създава първата българска частна информационна агенция „Фокус“.  През 2004 г. създава Радио „Фокус“ – Сливен, с което слага началото на най-голямата българска радиоверига „Фокус“, която в момента притежава 59 радиостанции, 15 регионални офиса и излъчва 12 самостоятелни програми. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Автор е на книгите „Проклятието на Суки“ – легенди (1992 г.), „Скок зад огледалото“ (1992 г.), „Приказки за армията“ (1993 г.), „Христос на Балканите“ (1993 г.), „Феноменът Дрангов“ (1997 г.), Пътеводител „Охрид“ (1998 г.), „Албанският фактор на Балканите“ (2001), „Българските бойни знамена – За честта и славата на България“ (2009), „История на 23-ти пехотен Шипченски полк във войните за национално освобождение и обединение“ (2011),„Възкресението на българското опълчение – Душата на Македония и Одринско“ (2012), „Забравената война 1912 – 1913 г.“ (2013), „Бойните маршове на честта и славата на България“ (2014) „Каймакъ – Чаланъ“, (2015), „Епопеята на Добруджа – Курт-Бунар, Кочмар, Карапелит, Тутракан, Сарсънлар, Добрич...“ – Том 1 (2016), „Азъ служихъ при Дранговъ“ (2017).  На 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. Удостоен е за „Следовник на народните будители“ за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож“ от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната“ от министъра на отбраната Ангел Найденов през 2014 г. и със знак „Достойнство и чест“ от министъра на отбраната Красимир Каракачанов през 2018 г. Удостоен е с титлата „Доктор хонорис кауза“ на Военна академия „Георги Раковски“ от 15 февруари 2017 г.", "date": "2019.02.25", "title": "In memoriam: Почина собственикът на \"Фокус\""}
{"url": "https://www.monitor.bg:443/bg/a/view/slynchevo-leko-se-zatoplja-158148", "text": "Днес ще бъде предимно слънчево. Вятърът в по-голямата част от страната ще се ориентира от запад-северозапад. Ще бъде слаб, а в Дунавската равнина до умерен. Дневните температури ще се повишат и максималните ще бъдат предимно между 2° и 7°, в София - около 2°. Над Черноморието ще бъде предимно слънчево. Максималните температури ще бъдат между 3° и 5°. Температурата на морската вода е 6-7°. В планините също ще е слънчево. Ще духа умерен източен вятър. Максималната температура на височина 1 200 метра ще бъде около -2°, а на 2 000 метра – около -6°.", "date": "2019.02.25", "title": "Слънчево, леко се затопля"}
{"url": "https://www.monitor.bg:443/bg/a/view/bolnite-ot-morbili-veche-sa-39-158154", "text": "Болните от морбили у нас вече са 39, съобщи БНТ. Последните два случая са на 2-годишно дете от Ихтиман и на момче на 16 години от столичния квартал \"Надежда\". Не може да се говори за епидемия в този момент, твърдят лекарите, но настояват за спешни ваксинации на всички лица, които по някаква причина не са били имунизирани срещу болестта. Това е особено важно за хората, които са били в контакт с болни.", "date": "2019.02.25", "title": "Болните от морбили вече са 39"}
{"url": "https://www.monitor.bg:443/bg/a/view/nikolina-angelkova-kulturnite-pametnici-sa-bydeshteto-na-turizma-ni-158142", "text": "- Рекламираме се на различни целеви пазари и полагаме много усилия, за да популяризираме още повече страната ни като целогодишна дестинация. Ръстът на туристическите визити на чужденци през миналата година спрямо 2015 г. е 36%. На фона на тези данни е изключително предизвикателство да поддържаме всяка година огромен ръст, предвид и конкуренцията в региона. Турция предлага изключително достъпен туристически продукт вследствие на това, че там се субсидират редица дейности в туризма. Други държави - Египет, Тунис, Сърбия, Македония, също имат политика за привличане на туристи чрез специални програми. Те освен че са наши преки конкуренти в региона са и наши партньори. Наистина ранните записвания от Русия бележат лек спад. Търсим възможности за повече чартъри от там. През 2018 г. руските туристи у нас бяха около 512 хил., но възможностите са много повече. Нашата цел е те да си върнат предишното място сред водещите пазари за морския ни туризъм. Също така предвиждаме да подпишем споразумение с губернатори на руски области за насърчаване на детския отдих в българските черноморски лагери. Големи са възможностите за практикуване също на медицински, поклоннически, фестивален туризъм. На руския пазар традиционно силни са записванията „в последната минута“, които на този етап не могат да се прогнозират, но залагаме и на този резерв. Морските ни летища Бургас и Варна засега не дават тревожни прогнози за лятото, което е пряко свързано с притока на туристи, но тази тенденция може да се промени. Летище Бургас съобщава за 7% ръст на планираните полети спрямо лято 2018. Повече полети на двата аеропорта се очакват от Полша, Великобритания, Чехия, Холандия, Франция, Украйна, Дания, Словакия и се надяваме това да компенсира други вероятни спадове в туристопотока. - Най-важната ни задача е да затвърдим летния ни туристически продукт, който привлече близо 5,5 млн. туристи миналата година. За нас е важно да задържим този интерес. Продължаваме да надграждаме културните маршрути, винения и гурме, спа и уелнес туризма. Сравнителна новост е конгресният туризъм. Тази година ще направим т.нар. пилотни инвестиционни турове, те ще бъдат десетина. На 30 и 31 май организираме голям инвестиционен форум в Слънчев бряг, на който сме поканили и представители на Световния съвет за пътувания и туризъм. Общият бюджет за реклама е малко над 6 млн. евро, т.е. запазва се същият, както за 2018 г. И тази година залагаме на медиамикс. Активно работим и за насърчаването на вътрешния туризъм. За стимулиране на българските пътувания в страната пък обмисляме инициативи с най-известните майстори готвачи у нас. Разбира се, продължаваме с активното участие на водещи международни туристически изложения, форуми и щандове, както и използването на различни маркетингови, комуникационни и рекламни средства. Надявам се, че всички тези действия ще доведат до по-доброто позициониране на страната ни като предпочитана туристическа дестинация.   - От създаването на министерството работим за популяризирането на България както на далечни, така и на близки пазари. А данните за 2018 г. показват, че вървим в правилната посока, тъй като за първи път чуждестранните туристически посещения у нас преминават 9,2 млн. и надграждат рекордните нива от предходните години. Приходите от тях са над 7,3 млрд. лв. За миналата година се наблюдава ръст от пазари като Канада (+8,2%), Филипините (+17,5%), Бразилия (+18%) и Индия (+22,9), което е обнадеждаващо като тенденция. Относно близките пазари - в ход на изпълнение е осъществяване на интегрирани комуникационни кампании на 16 целеви пазара (Германия, Великобритания, Русия, Украйна, Беларус, Молдова, Гърция, Сърбия, Македония, Румъния, Турция, Полша, Чехия, Словакия, Унгария и Франция), чиято цел е да доведе до повишаване на ефективността и ефикасността на маркетинга и предлаганата пазарна информация за българския туристически продукт на международно ниво.   - Работим по разработването на общи туристически продукти със страните от региона на базата на общото между културите ни, географската близост и възможността за съвместно промотиране. Освен това в момента се реализира една от инициативите, които лансирахме по време на българското председателство на Съвета на ЕС, а именно създаване на общ балкански туристически маршрут. Идеята възникна по време на срещата на министрите, отговорни за туризма, от ЕС, Западните Балкани и Турция. Той ще обедини обекти на ЮНЕСКО, след което постепенно ще бъде разширен с други значими за отделните страни обекти. Трябва да отбележа, че създаването на общ балкански туристически маршрут е не само силен маркетингов инструмент, основан на взаимносвързания характер на културното наследство на Балканите и целящ представянето на региона на далечни пазари, а несъмнено ще има и положително икономическо и социално въздействие.   - В кампаниите, които провеждаме, се опитваме да популяризираме всички туристически продукти, които се предлагат у нас. Но ако се фокусираме само върху съвместните ни програми, то отговорът е културно-историческият туризъм. Голям процент от туристите в световен мащаб избират културата или културното наследство като причина за своите пътувания, а в следващите години тази тенденция ще се усилва още повече. По брой на недвижимите си културни паметници и артефакти - над 40 хил., България е трета в Европа след Италия и Гърция. В списъка на материалното и нематериалното световно културно и природно наследство на ЮНЕСКО са включени 14 български обекта. Това нарежда България сред първите 20 страни в света по културни ресурси.   - Голям брой туристи можем да очакваме от традиционни за нашата страна пазари. Пазар номер едно за входящ туризъм през миналата година е Румъния. Посещенията от северната ни съседка са над 1,377 млн. и отчитат нарастване от 20,9 на сто в сравнение с 2017 г. Гърция и Германия са съответно на втора и трета позиция сред топпазарите. Визитите от Гърция надхвърлят 1,116 млн., а от Германия са повече от 850 хил. Така че се надяваме и през тази година темповете на растеж да останат същите и дори да ги наградим. - Ситуацията на британския пазар е с известни неясноти заради Брекзит. Има значение дали излизането ще е със споразумение с ЕС. В края на миналата година техни туроператори съобщаваха за двуцифрен ръст на записвания на туристи от Острова през лятото у нас. От май ще се осъществяват полети от още девет града на Великобритания до Бургас, което очакваме да повиши броя на туристите. През миналото лято посещенията на британски туристи у нас бяха над 250 хил., с ръст над 16% спрямо лято 2017. Вероятно тази година ръстът няма да е толкова висок, но се надяваме да е положителен.   - Към настоящия момент има 144 действащи договора и 82 неохраняеми плажа. През 2019 г. изтичат 13 договора. В момента се провеждат 7 тръжни процедури за наем. Подготвят се още 6 търга. Министерството на туризма работи последователно за непрекъснатото намаляване на броя на неохраняемите плажове. Отдаването за стопанисване е най-добрият начин за управление на ивиците. Така се гарантират водноспасителната дейност, медицинските услуги и почистването. С това се гарантира безопасността на туристите и води до повишаване на качеството на услугата. Предстои в края на март да бъде издадена заповед, в която се определят неохраняемите ивици, за които областните управители трябва да осигурят водно спасяване и почистване. - Проверяващите екипи се натъкват на различни видове нарушения по Черноморието, но като цяло намаляват през последната година. Сред най-често срещаните са липсата на достатъчен брой спасители и указателни табели за обозначаване на зоните на активната плажна площ за свободно разполагане на плажни принадлежности от страна на посетителите и зоните с разположени от концесионера или наемателя плажни принадлежности, които той предоставя срещу заплащане. Важно е да уточня обаче, че проверките по морето се правят през цялата година. И до момента мобилни екипи на Министерството на туризма вече са инспектирали всичките 237 морски плажа. Те ще продължат и до и след началото на активния летен сезон. Наказанията ще са безкомпромисни при установяване на нарушения на морските плажове. Работим в сътрудничество с всички оторизирани институции и призовавам своевременно да бъдем информирани при всякакви съмнения за извършване на неправомерни действия на територията на морските плажове. - В момента се готвят промени в ЗУЧК, които бяха приети от Министерския съвет и предстои да бъдат предложени за разглеждане и одобрение от Народното събрание. В документа се предвижда пълна защита на дюните върху плажовете. Всякакви дейности, които могат да ги увредят, са забранени и в момента, но със законопроекта се описват и санкциите, които ще бъдат налагани. И според сега действащите разпоредби са забранени спирането, паркирането и престоят на каравани и поставянето на палатки, всички добре познават тези правила. С проекта са детайлизирани санкциите за съответното нарушение.", "date": "2019.02.25", "title": "Николина Ангелкова: Културните паметници са бъдещето на туризма ни"}
{"url": "https://www.monitor.bg:443/bg/a/view/shest-chasa-tyrsiha-izgubil-se-turist-158149", "text": "Шест часа планинските спасители търсиха изгубил се турист в района на хижа Тръстеная в Западна Стара планина. Отряд Лакатник търсиха 29-годишен мъж при снеговалеж, вятър и температура минус 12 градуса. Младият мъж изостанал от група, с която тръгнал на свечеряване от хижата. Намерен е жив и здрав, като сам е установил контакт с негов познат, включил се в издирването на спасителите.", "date": "2019.02.25", "title": "Шест часа търсиха изгубил се турист"}
{"url": "https://www.monitor.bg:443/bg/a/view/i-huawei-sys-sgyvaem-telefon-158147", "text": "Тази година, сгъваемите телефони ще бъдат водещи при смартфоните, като вече се представят реални устройства. След като Samsung разкри своя сгъваем телефон Galaxy Fold, Huawei демонстрира своя отговор, Mate X на Mobile World Congress 2019. Батерията е 4 500 mAh, разделена на две части, с 55W бързо зареждане, което позволява зареждане до 85 процента от напълно изтощена батерия за 30 минути, както и 5G функционалност. За поддържане на стабилност при огъване на екрана, Mate X използва разработената от компанията панта Falcon Wing Mechanical Hinge. Явно е, че екрана не се разтяга, когато се сгъва, и не се издува, когато бъде разгънат, което го прави дори по-високо технологичен от сгъващия се на обратно екран, използван от Samsung. Huawei казва, че вграденият софтуер ще се адаптира, за работа в отворен и в затворен режими. Когато екранът на телефона е отворен, допълнителното пространство може да се използва за филми, снимки и други или може да се използва режим разделящ екрана, който ще позволява, например, влаченето на снимки от галерията в имейл. Все още, Huawei не е обявил официална дата за начало на продажбите. Докато, Samsung казва, че Galaxy Fold ще се продава от април, но е възможно да съществуват някои технически проблеми за оправяне.   LG G8 ThinQ е първият модел телефон от серията G, който използва OLED екран, предоставящ по-дълбоки и по-богати цветове от LCD. Също така, специална вибрационна технология позволява на екрана да се превърне в усилвател, премахвайки необходимостта от преден говорител. LG G8 ThinQ поддържа и използването на бързи „жестове във въздуха, като плъзгане с пръсти във въздуха за контрол при възпроизвеждане на медия, снимки на екрана, отваряне на приложения и други. Не се знае, дали това ще е по-удобно от само натискане и почукване, но при нужда потребителите ще имат тази възможност. Предлаганите спецификации са доста добри, без да представляват нищо впечатляващо. Процесорът е Qualcomm Snapdragon 855, с 6 GB оперативна памет и 128 GB вътрешно пространство за съхранение, което може да бъде увеличено посредством карта с памет. Екранът е 6.1 инчов, с формат 19.5: 9 и резолюция от 3120 х 1440 пиксела. С прореза отпред и сензора за пръстови отпечатъци отзад, дизайнът на телефона не е революционен, но покрива най-високия стандарт за водоустойчивост IP68 и поддържа бързо зареждане. Както и разполага с 3.5 мм жак за слушалки, така че потребителите ще може  да продължат да използва слушалките си. Новата V серия не изостава от сгъваемите телефони. LG представи аксесоар, наречен Dual Screen, който се прикрепя към LG V50 ThinQ и работи като вторият дисплей, който е и калъф. Тази допълнителен дисплей може да се превърне във виртуален котролер за игри или да се използва за гледане на видео и сърфиране в интернет, по едно и също време. LG не съобщава кога телефоните ще се предлагат за продажба, нито цените им, но се очаква да бъдат по-евтини от Samsung.", "date": "2019.02.25", "title": "И Huawei със сгъваем телефон"}
{"url": "https://www.monitor.bg:443/bg/a/view/trymp-iska-da-se-razbere-s-kim-158151", "text": "Американският президент Доналд Тръмп е убеден, че ще се разбере с лидера на КНДР Ким Чен Ун, съобщиха от Белия дом. Самият Тръмп коментира, че не знае какво точно ще стане, но се надява да постигнат съгласие.  Междувременно САЩ обявиха, че ще отложат увеличаването на митата върху китайския внос в размер на над 200 млрд. долара, след като бе постигнат значителен напредък в търговските преговори.Американският президент Доналд Тръмп заяви: \"Щастлив съм да обявя, че САЩ постигнаха значителен напредък по важни структурни проблеми, като защитата на интелектуалната собственост, трансфера на технологии, селското стопанство, услугите, обмена и много други теми\". \"Следователно ще отложа увеличаването на митата, което бе предвидено за 1 март\", допълни той. В туитовете си Тръмп припомни, че подготвя среща с китайския си колега Си Цзинпин, за да уредят най-трънливите търговски въпроси между двете страни. Срещата би могла да се проведе през март в частната резиденция на Тръмп в Мар а Лаго във Флорида. САЩ трябваше да наложат мита от 25% в размер на 200 млрд. долара на внос на китайски продукти, които вече се облагат с 10%. Но американският президент намекваше от няколко дни, че е отворен към идеята за удължаване на търговското примирие, сключено в края на ноември със Си Цзинпин в Буенос Айрес, ако има изгледи за истинско споразумение с Пекин, което би сложило край на търговската война между двете страни. Преговарящите от двете страни подновиха преговорите във вторник и ги удължиха до вчера. Това беше четвърти тур на преговорите от началото на годината. Главният китайски преговарящ, вицепремиерът Ли Хъ предаде на Тръмп писмо, в което Си Цзинпин възприема положителен тон. Си изразява надежда, че дискусиите се водят в атмосфера на взаимно уважение и сътрудничество и в дух на взаимната изгода, за да приключат с постигането на споразумение, което да е печелившо и за двете страни.", "date": "2019.02.25", "title": "Тръмп иска да се разбере с Ким "}
{"url": "https://www.monitor.bg:443/bg/a/view/majstora-iznikna-ot-ruinite-na-sledvoenna-varshava-158079", "text": "Напълно непознати фото кадри от пътуване на Владимир Димитров - Майстора преди повече от 70 години до разрушената по време на Втората световна война Варшава откри \"Монитор\" при работа с масив на Полския национален архив, посветен на световното движение за мир. Кадрите са останали неизвестни за публика и изследователи, тъй като Майстора е споменат в описанието на масива в графата \"и други\" като \"българския скулптор В. Димитров\". Фотографиите, които са снимани през лятото на 1948 година представят едно от най-известните имена в българската живопис да крачи в компанията на интелектуалци от цял свят по останките от Варшавското гето и някогашното Старе място на полската столица, да разглежда местен вестник и да се запознава с макет за възстановяване на унищожения град в историческия музей. През 1948 година освободена Полша се опитва да се изправи на крака от развалините на войната. Съветският съюз е прибрал в своя състав Лвов и земите на Изток, а в замяна Полша получава западни територии с Познан (Позен) и Вроцлав (Бреслау), познати като отвоюваните земи. Точно Вроцлав ще се превърне в плацдарм на противопоставянето между СССР и САЩ под претекст \"Борба за мир\" и ще събере на едно място ляво ориентирания интелектуален елит на цялото земно кълбо. По това време САЩ вече разполага с атомна бомба, а светът, особено СССР се страхува, че изостреното международно положение може да доведе до нова война с използване на ядрено оръжие и Кремъл се опитва да обедини на едно място всички народи в \"защита на мира\". Идеята за мирна среща идва от полския комунистически писател Йежи Борейша, подкрепена е от Москва и главния съветски идеолог от онова време Андрей Жданов, а сред организаторите е Фредерик Жолио-Кюри - дъщеря му Ирен пък ще открие срещата и ще ръководи пленарни заседания. Полша е идеалното място да се покаже какво означава ужасът на войната и унищожението, а също да завърти пропагандата за това как се изгражда наново мирният живот. Обявено е предстоящото провеждане на Световен конгрес на интелектуалците за защита на мира, поставил началото на Световния съвет на мира, Полша отделя бюджет от 100 милиона злоти за подготовката и в дните от 25 до 28 август в 1948 година в политехниката на Вроцлав и Залата на хилядолетието се събират над 4000 делегати от 46 държави. В града, чийто почетен гражданин е Адолф Хитлер, а заради мероприятието със същата почет ще бъде удостоен и Андрей Жданов (впоследствие местните власти разжалват и двамата) пристигат такива имена като Пабло Пикасо, Бертолд Брехт, Анна Зегерс, Салваторе Куазимодо, Пол Елюар, Роже Ваян и Жоржи Амаду. В сладкарницата на хотела, който е любимо място за отсядане на Хитлер при посещенията му на Бреслау, Пикасо ще надраска на салфетка ескизи за \"Гълъба на мира\". Алберт Айнщайн изпраща писмо, което обаче не е в духа на съветската пропаганда и на Изток текстът му ще се появи едва през 1980 година в полския седмичник \"Политика\". Сред най-силните гласове са тези на съветските представители Михаил Шолохов, Иля Еленбург и острието на Жданов и НКВД Александър Фадеев. Заради острия му тон по отношение на САЩ и Великобритания една малка част от гостите напуска Световния конгрес. В пленарните заседания и в работата на секциите участва и българска делегация, в която влиза и Владимир Димитров - Майстора. Пълния й състав намираме в броя на в-к \"Дженник Полски\" от 27 август 1948 година, а в състава и 80 процента са настоящи или бъдещи академици. Ръководител е агрономът и генетик проф. Дончо Костов, който през лятото на 1944 отказва на премиера Иван Багрянов поста на земеделски министър и така се разминава с разправата \"Народен съд\". За Вроцлав пътуват още ректорът на Софийския университет проф Георги Наджаков, бъдещият ректор на Селскостопанската академия акад. Ксенофонт Иванов, свещеникът Витан Кечев, Тодор Самодумов - Председател на Съюза на работниците от просветата, депутатът писател, поет и преводач Людмил Стоянов, председател на писателския съюз, Кръстьо Сарафов, актьор от Народния театър, Владимир Димитров - художник, баритонът Христо Бръмбаров от Софийската опера и композиторът Любомир Пипков. След заседанията във Вроцлав домакините организират двудневно пътуване на делегатите до разрушена Варшава, някои хвърлят саката и шапките и лично се включват ентусиазирано в разчистване на развалини и бутане на строителни колички за един ден. В един от тези моменти неизвестният фотограф е уловил и Майстора. След години вече задочно Владимир Димитров ще се връща многократно в полската столица. През 1983 година Варшава е домакин на негова изложба с картини от колекции различни български галерии. Последното гостуване на платна на Майстора е в сборна изложба през 2016 година.", "date": "2019.02.25", "title": "Майстора изникна от руините на следвоенна Варшава"}
{"url": "https://www.monitor.bg:443/bg/a/view/trymp-otsrochi-planiranoto-vdigane-na-mitata-za-kitajskija-vnos-v-sa-sht-158152", "text": "Американският президент Доналд Тръмп обяви отлагане на планираното вдигане от 1 март на вноса на китайски стоки в САЩ за 200 млрд. долара, като подчерта съществения напредък в преговорите с Пекин, написа той в профила си в Twitter. По думите му има прогрес в преговорите по защитата на интелектуалната собственост, прехвърлянето на технологии, селското стопанство, услугите и валутните курсове. „Китай е потресаващ. Ние искаме да сключим сделка, която да бъде забележителна и за двете страни и именно това се подготвяме да направи\", - е заявил той късно вчера на бала на губернаторите в Белия дом. „Ако всичко мине добре ще имаме важни новини в следващите една-две седмици”, добавил американският лидер, без да уточнява за какво става въпрос. В началото на декември миналата година на срещата на G-20 в Аржентина лидерите на Китай и САЩ договориха „примирие” в търговската война. Си Цзинпин обеща да се намери решение на търговския дисбаланс и най-голямата комунистическа страна да започне да купува от Щатите повече американска селскостопанска продукция. Тръмп от своя страна се съгласи да не вдига от 1 януари с от 10% до 25% вносните мита за китайски стоки на стойност 200 млрд. долара. Даден бе и срок от 90 дни двете страни да се договорят по определен кръг от въпроси.", "date": "2019.02.25", "title": "Тръмп отсрочи планираното вдигане на митата за китайския внос в САЩ"}
{"url": "https://www.monitor.bg:443/bg/a/view/samolet-kacna-avarijno-na-letishte-sofija-158150", "text": "Самолет на нискотарифна компания кацна аварийно на пистата на летище София, съобщи бТВ. Самолетът, пътуващ от Будапеща към София се е приземил на пистата около полунощ заради съмнения за спукана гума. На място веднага са извикани екипи на пожарна и спешна помощ. Няма пострадали. Не е нарушен и графикът за изпълняване на полетите на летището.", "date": "2019.02.25", "title": "Самолет кацна аварийно на летище София"}
{"url": "https://www.monitor.bg:443/bg/a/view/zapochna-91-ata-ceremonija-po-vrychvaneto-na-nagradite-oskar-158146", "text": "\"Не е важно дали ще вземем статуетката или не, важното е, че сме тук и аз представям цялата държава като първия български актьор. Късмет, гордейте се, защото сега всички сте тук заедно с мен.\" Това бяха думите на Димитър Маринов броени часове преди старта на церемонията за връчването на наградите \"Оскар\" в неделя вечер. Екранният руски виолончелист Олег погъделичка чувството ни за патриотизъм, като излезе на сцената, за да посрещне заветната си статуетка като част от екипа на \"Зелена книга\" с българското знаме в ръка. А любителите на седмото изкуство у нас имат и друг повод за наздравица - златният \"Оскар\" съвсем скоро ще кацне и на родна територия.  , чийто старт е в началото на март. Триумфът на \"Зелена книга\" определено е голямата изненада на церемонията, която се проведе за 91-и път. След като отмъкна голямата победа почти незабелязано на „Златен глобус“, режисираната от Питър Фарели лента направи същото и на отличията на Американската филмова академия. Въпреки че критици, букмейкъри и киномани залагаха на „Рома“ за приза в топ категорията, авторите на „Зелена книга“  се поздравиха с триумф в края на бляскавата церемония. Лентата взе и още две отличия - за най-добър оригинален сценарий (дело на Ник Валелонга, Брайън Къри и режисьорът Питър Фарели), което също бе изненада, предвид, че според прогнозите основен претендент тук бе „Фаворитката“. Без никакъв елемент на изненада пък премина награждаването в категорията за най-добър актьор в поддържаща роля. След като грабна същия приз през 2017 г. с участието си в „Лунна светлина“, Махершала Али триумфира и тази година в костюма на ексцентричния виртуозен пианист д-р Дон Шърли. откровен бе Али в благодарствената си реч, в която изрази уважението и обичта си още към колегата му Виго Мортенсен, режисьорът Питър Фарели, както и съпругата и дъщеря му. За първи път от 30 години насам 91-ата церемония за раздаването на наградите „Оскар“ се проведе без водещ. За фаворити на вечерта бяха спрягани „Рома“ на Алфонсо Куарон и „Фаворитката“ на Йоргос Лантимос, които си спечелиха най-много номинации - всяко заглавие се разписа с по 10. Въпреки, че беше спряган за топ филмът на годината според редица прогнози, „Рома“ не успя да се пребори за голямото отличие. Лентата обаче си тръгна също с три статуетки – за най-добра кинематография, най-добър чуждоезичен филм и разбира се – най-добър режисьор. От сцената Куарон не пропусна да благодари, както на актьорите и екипа си, така и на Netflix, които дадоха разпространение на филма му. Този жест бе важен, доколкото стрийминг гигантът среща доста врагове сред класиците в киноиндустрията заради нежеланието си да излъчва заглавията си първо на голям екран и след това на платформата си. Само с една награда пък си тръгна „Фаворитката“. Статуетката отиде „по сметката“ на Оливия Колман за блестящото превъплъщение й в кралица Ана Стюарт. Наградата обаче също бе донякъде изненадваща, доколкото за фаворит се смяташе Глен Клоуз („Съпругата“), която – по всичко личи – ще продължи да държи рекорда за най-много номинации за „Оскар“ без приз. С най-много отличия от Американската филмова академия пък си тръгна „Бохемска рапсодия“. Лентата, чийто режисьор бе отлъчен от средите покрай обвинения в сексуално насилие, спечели в общо четири категории – за звукови монтаж и смесване, филмов монтаж и за актьор в главна роля. почти през сълзи каза Малек обръщайки се към Брайън Мей и Роджър Тейлър, които присъстваха в залата със съпругите си. Именно двамата музиканти от Queen, подкрепени от Адам Ламберт дадоха ударен старт на церемонията – изключително успешен ход предвид липсата на водещ. Мей, Тейлър и Ламберт заложиха на медли с два от най-големите хитове на групата - We Will Rock You и We are the Champions. Изпълнението им продължи не повече от 4 минути, които обаче бяха достатъчни, за да вдигнат публиката на крака. „Добре дошли на оскарите!“, изкрещя Ламберт в края на изпълнението. Секунди по-късно на сцената се качиха Тина Фей, Мая Рудолф и Ейми Полър. С пиперливо чувство за хумор трите дами дадоха всъщност силна заявка за ролята на водещи догодина. „Съобщаваме накратко, тъй като вероятно сте объркани – днес няма да има водещ, няма да има награда в категория за популярен филм и Мексико няма да плаща за стената“, намигна Рудолф, на което Полър  отговори: Триото не пропусна да разсмее публиката и по повод сблъсъка между Netflix и традиционалистите в киноиндустрията. „Рома“ е на Netflix? Какво следва – и микровълновата ми печка да направи филм?“, пошегува се на свой ред Фей. Няколко закачки по-късно те представиха и първата награда за вечерта – за най-добра актриса в поддържаща роля. Това бе една от най-лесно предсказуемите категории за вечерта, предвид че изпълнението на Реджина Кинг в „Ако Бил Стрийт можеше да говори“ е най-награждаваното през отминалата година, според справка на Rotten Tomatoes. Напълно очаквано и заслужено, актрисата грабна и „Оскар“-а тази вечер, като първият човек, на когото благодари, бе майка й, гледаща я от първия ред в „Долби тиатър“. „Аз съм пример за човек, заобиколен от любов и подкрепа“, каза със сълзи на очи Кинг, като не пропусна да отдаде заслуженото и на останалите си колежки, номинирани в категорията – Ейми Адамс, Марина де Тавира, Ема Стоун и Рейчъл Вайс. Макар че не успя да се разпише като първият победител в категорията „популярен филм“, „Черната пантера“ все пак влезе в историята на наградите „Оскар“. Заглавието на Marvel си тръгна от церемонията с три статуетки под ръка – за най-добри оригинален саундтрак, продукционен дизайн и костюми. Последните два приза отидоха съответно при Хана Бийчлър и Джей Харт (продукционен дизайн) и Рут Е. Картър (костюми). Бийчлър и Картър станаха първите чернокожи творци, спечелили „Оскар“ в категориите си.  „Роди се звезда“ също имаше своя миг под светлините на прожекторите на бляскавата церемония тази вечер. Напълно очаквано, лентата триумфира в категорията за най-добра оригинална песен за Shallow, която донесе и „Грами“ на Лейди Гага преди броени седмици. „Брадли, няма друг човек, с когото бих могла да изпея тази песен“, каза през сълзи Гага. Въпреки че бе номиниран в седем други категории, „Роди се звезда“ не успя да се пребори за повече статуетки. Ето го и пълният списък с победителите: Hale County This Morning, This Evening Minding The Gap RBG Of Fathers And Sons Ейми Адамс („Вице“) Марина де Тавира („Рома“) Ема Стоун („Фаворитката“) Рейчъл Вайс („Фаворитката“) „Балада за Бъстър Скръгс“ „Фаворитката“ „Мери Попинз се завръща“ „Кралицата на Шотландия“ Border „Кралицата на Шотландия“ „Фаворитката“ „Първият човек“ „Мери Попинз се завръща“ „Рома“ „Студена война“ „Фаворитката“ „Никога не поглеждай встрани“ „Роди се звезда“ “Черната пантера“ „Първият човек“ „Нито звук“ „Рома“ „Черната пантера“ „Първият човек“ „Рома“ „Роди се звезда“ „Капернаум“ (Ливан) „Студена война“ (Полша) „Никога не поглеждай встрани“ (Германия) „Джебчии“ (Япония) „Черен в клана“ „Фаворитката“ „Зелена книга“ „Вице“ Адам Драйвър („Черен в клана“) Сам Елиът („Роди се звезда“) Ричард Грант (Can You Ever Forgive Me) Сам Рокуел („Вице“) „Феноменалните 2“ „Островът на кучетата“ Mirai “Ралф разбива интернета“ Animal Behavior Late Afternoon One Small Step Weekends Black Sheep End Game Lifeboat A Night At The Garden „Отмъстителите: Война без край“ „Историята на Кристофър Робин и Мечо Пух“ „Играч първи, приготви се!“ „Соло: История от Междузвездни войни“ Detainment Fauve Marguerite Mother „Фаворитката“ First Reformed „Рома“ „Вице“ „Балада за Бъстър Скръгс“ Can You Ever Forgive Me? “Ако Бил Стрийт можеше да говори“ „Роди се звезда“ „Черен в клана“ „Ако Бийл Стрийт можеше да говори“ „Островът на кучетата“ „Мери Попинз се завръща“ All The Stars („Черната пантера“) I'll Fight (RBG) The Place Where Lost Things Go („Мери Попинз се завръща“) When A Cowboy Trades His Spurs For Wings („Балада за Бъстър Скръгс“) Крисчън Бейл („Вице“) Брадли Купър („Роди се звезда“) Уилем Дефо (At Eternity's Gate) Виго Мортенсен („Зелена книга“) Ялица Апарисио („Рома“) Глен Клоуз („Съпругата“) Лейди Гага („Роди се звезда“) Мелиса Маккарти (Can You Ever Forgive Me?) Спайк Лий („Черен в клана“) Павел Павликовски („Студена война“ Йоргос Лантимос („Фаворитката“) Адам Маккей („Вице“) „Черната пантера“ „Черен в клана“ „Рома“ „Бохемска рапсодия“ „Фаворитката“ „Роди се звезда“ „Вице\"", "date": "2019.02.25", "title": "Димитър Маринов за \"Оскар\"-а: Всички българи сте тук заедно с мен (ОБНОВЕНА)"}
