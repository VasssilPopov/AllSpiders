{"url": "https://www.monitor.bg/bg/a/view/mercedes-s-bg-nomera-pomete-4-koli-v-makedonija-154408", "text": "Лек автомобил \"Мерцедес\" с български регистрационни номера, управлявана от 29-годишен жител на Пробищип, е излетяла от пътя, като при това се е ударила в четири паркирани коли - три \"Фолксваген Голф\" и \"Опел Корса\". Шофьорът е получил тежки наранявания и с кола на бърза помощ е откаран в болницата в Пробищип, а след това в болницата в Щип за оказване на лекарска помощ, съобщава сайтът Прес 24.мк., цитирано от БТА.", "date": "2019.01.12", "title": "„Мерцедес“ с БГ номера помете 4 коли в Македония"}
{"url": "https://www.monitor.bg/bg/a/view/uchenik-ot-stara-zagora-e-s-opasnost-za-jivota-sled-selfi-vyrhu-vagon-154410", "text": "14-годишно момче от Стара Загора пострада от волтова дъга при опит за селфи, съобщи bTV. Инцидентът е станал около 17:30 часа днес на жп гарата до село Калитиново. Пострадалото и още две деца вървели пеш два километра от Стара Загора до гарата специално, за да си направят селфи. Първи на един от вагоните се качил Божидар, но бил поразен от волтова дъга. Свидетели на случилото се станали другите деца, които започнали да викат за помощ, чули са ги хора от селото, които подали сигнал на тел.112. Това разказа Иван Енев, кмет на село Калитиново. Момчето е откарано в клиниката по изгаряния в Пловдив с тежки наранявания и опасност за живота. Пострадалият е ученик в механотехникума в Стара Загора. Това е пореден тежък инцидент при опит на младежи да си правят снимки в близост до контактната мрежа на влаковете. Всяка година деца загиват или получават много тежки наранявания - въпреки предупрежденията, че качването до проводниците е изключителен риск за живота.", "date": "2019.01.12", "title": "Ученик от Стара Загора е с опасност за живота след селфи върху вагон"}
{"url": "https://www.monitor.bg/bg/a/view/specsydyt-ostavi-v-aresta-petima-svideteli-po-deloto-ktb-154407", "text": "Специализираният съд задържа за постоянно в ареста петима души, обвинени за извършени престъпления против финансовата система. Това са Васил Шуманов, Венцислав Тодоров, Иван Стойков, Красимир Зарев и Никола Киров, свидетели по делото за КТБ. Обвинението им е свързано със средства от фалиралата банка. По време на заседанието съдът отказа да изслуша обвиняемите, адвокатите им поискаха отвод на съдебния състав, но искането беше отхвърлено. Определението на съда не е окончателно и подлежи на обжалване пред Апелативния специализиран наказателен съд. Милионите били присвоени от банката чрез фиктивни кредити и след това раздадени като бонуси от черната каса на Цветан Василев, твърди прокуратурата, цитирана от „24 часа“. \"На 18 декември 2013 г. всеки един от обвинените собственоръчно е удостоверил, че е получил пари като коледни бонуси, изнесени от офис в сградата на бул. \"Цар Борис III\" 159\", каза прокурор Сийка Милева, посочва Нова тв. Според нея петимата са знаели или поне са предполагали, че парите, които са получили, са били присвоени от КТБ. Преди това Никола Киров изпратил писмо до Василев, с което го молел да разпореди на дясната му ръка тогава Бисер Лазов да преведе парите, каза прокурор Милева. Освен това обвиняемите били свързани с търговски дружества, които са получавали необезпечени кредити от КТБ за десетки милиони левове. Прокурор Ангел Кънев посочи, че четирима от обвинените често са пътували до Сърбия от 2013 г. насам. Това се доказвало от справки от \"Гранична полиция\". Защитата на задържаните твърди, че това е репресия срещу петимата, тъй като те били и свидетели по делото на фалита на КТБ срещу Цветан Василев, което към момента е на етап четене на обвинителен акт в спецсъда.", "date": "2019.01.12", "title": "Спецсъдът остави в ареста петима свидетели по делото КТБ"}
{"url": "https://www.monitor.bg/bg/a/view/mladite-oskari-154369", "text": "Той трябва да е млад и да е забавен. Способен да изразява политическата си позиция, но да не политизира церемонията. Да не е втръснал на уважаемия зрител, но да има повече от две заглавия като статист във филмографията си. Страхотно би било, ако има и фен база, способна да събори миниван в опит да се докопа до селфи с него. Не на последно място трябва да е уважавана фигура в средите. Така биха изглеждали критериите на Американската филмова академия за водещ на наградите „Оскар“, ако някой представител на институцията можеше да излезе пред публика и да изговори честно защо, да му се не види, все още не се знае кой ще изнесе церемонията на гърба си. Кевин Харт беше странно решение. Без да навлизаме в подробности около мнението му за хомосексуалистите, което поне по негови думи вече не изповядва, актьорът тепърва набира популярност, и то със заглавия, които Академията така и не е признавала. Приятни комедии – така можем да определим голяма част от филмите в CV-то на Харт. Но в „приятни филми“ участват редица актьори. Та с какво Кевин Харт спечели Академията? И то до такава степен, че тя демонстрира изключително безсилие, след като в продължение на месец той игра на „иди ми, дойди ми“, докато (поне засега) окончателно се оттегли от поста на водещ. В това време Академията настоява на инат: „Много бихме се радвали да работим с него. Кевин Харт трябва да води наградите „Оскар“.“ Отговорът, съвсем логично, се крие в рейтинга. след рекордно ниския брой зрители, включили се да гледат пищната церемония миналата година. Изглежда, лампичката, светнала над главите на мислителите в института, е „родила“ идеята за привличане на младата аудитория. С този таргет Харт наистина е добър вариант за водещ, предвид, че по-голямата част от феновете му са от възрастовата категория до 25 години. Проблемът е, че на Академията й отне доста време, за да се спре именно на комика, без да очаква подобен негативен отзвук сред любителите на седмото изкуството. И сега трябва да действа бързо, за да поправи стореното дотук. В средите отдавна се шушука, че да си водещ на оскарите, е неблагодарна работа - получаваш скромните 15 000 долара хонорар, а отгоре на всичко имаш чувството, че все ще се намери някой, който да наеме частен детектив и да ти припомни, че през 1987 година си откраднал бонбон от магазина. Неслучайно Крис Рок наскоро категорично заяви, че не би се върнал като водещ. Джими Кимел, който изстрада инцидента La La Land - „Лунна светлина“, също уважително отклони подобни намеци (уважително, защото все пак работи за ABC, които излъчват церемонията). Елън Дедженеръс, която лобира Харт да се върне на позицията, също не изяви желание да се качи на сцената в „Долби тиътър“, въпреки че има двугодишен успешен опит. И така Но не това ще е най-големият проблем пред церемонията тази година. Всичко започна през 2016 г., когато Академията се врече във всичко свято, че ще преосмисли отношението си към „белите оскари“. Даде заявка, че ще прецизира начина, по който подбира имащите право на вот свои членове. Първоначалната идея беше техният брой да бъде сведен до минимум, като се затегнат критериите, на които те трябва да отговарят. Разбира се, имаше и клауза, според която трябваше да се увеличи броят на цветнокожите в редиците на Академията. Реалността обаче се оказа доста по-различна. Към днешна дата институцията организира 91-вата си церемония с рекордния брой от 7902-ма членове. За справка - в началото на 2016 г. те са около 5600. Повишаването на разнообразието по раса, пол, възраст, национална принадлежност е налице. Заформя се обаче друго разделение – този път не според цвета на кожата, а според датата на раждане. Така с последните попълнения в редиците на „журиращите“ наградите „Оскар“ членовете се разделят на два лагера, смятат и от The Hollywood Reporter. От едната страна имаме ценителите на „златния век“ на американското кино, които ясно съзнават, че филмовата индустрия е бизнес, но имат силен афинитет към мелодрамите. От другата вече се формира все по-силно крило от младежи, които предпочитат артистичния полет на мисълта пред сълзливите истории, не се интересуват значително от финансовата страна на индустрията и за разлика от колегите си не мразят Netflix. Освен това обичат супергероите и предвид ролята им в Академията – да отговарят за разнообразието във всякакъв смисъл, ще се придържат до последно към идеята, че начело трябва да бъде изведен филм с главен герой я чернокож, я жена, я азиатец - независимо от това каква е цялостната стойност на заглавието. Това е посоката, която Академията следва през последните месеци – след обявяването на рекордно ниския рейтинг от 2018 г. която по дефиниция смята наградите за „старомодни“, институцията се опита да внедри „популярната категория“, за чийто връх пък се спрягаше „Черната пантера“. Това щеше да е максимално изпълнение на сказката „с един удар два заека“ - така щяха да бъдат доволни хем по-възрастните членове и зрители, хем тийнейджърите за първи път щяха да се ентусиазират на тема „Оскар“. Уви. Предложението за нова категория беше разглеждано като натиск от страна на ABC, която е собственост на „Дисни“, Академията най-накрая да отличи продукция на мегакорпорацията с една от водещите статуетки. Имаше и притеснение относно снижаването на репутацията на оскарите, предвид, че колкото и положителен да е от гледна точка на разнообразие и боксофис, „Черната пантера“ е доста прозрачно и предвидимо заглавие. И така Академията бе принудена отново да демонстрира безсилие и отложи включването на „популярното“ отличие в списъка си с награди. Но не се е отказала, разбира се. “Въпреки че идеята беше пронизана с нож в сърцето, все още има интерес към нея”, каза преди време президентът на институцията Джон Бейли. Предвид рокадите „Роди се звезда“ изглеждаше като достойно заглавие, което да удовлетвори в достатъчно голяма степен и младия, и по-възрастния лагер в Академията. Мюзикъл, пресъздаващ холивудска класика, чиито главни актьори – Брадли Купър и Лейди Гага, гарантират джакпот в боксофиса. Днес, след раздаването на призовете „Златен глобус“, смятани за „генерална репетиция“ на оскарите, ситуацията не изглежда така сигурна. Вместо да се поддаде на натиска за политкоректност и баланс между поколенията, Асоциацията на чуждестранните журналисти гласува според разбиранията си за качество и ето че днес „Зелена книга“ се изкачва значително по стълбицата към заветната статуетка. Сред останалите основни претенденти, прогнозират букмейкърите, са „Първият човек“, „Рома“ и, разбира се, „Роди се звезда“. Подозираме обаче, че с бодра крачка към списъка с номинирани ще се отправят и ленти от ранга на „Черната пантера“ и „Безумно богати азиатци“, които както на расова, така и на възрастова основа. Сред фаворитите за най-добър режисьор пък срещаме истинско разнообразие – в топ 4 на спряганите имена са Спайк Лий, Брадли Купър, Деймиан Шазел и Алфонсо Куарон. Жените продължават да не фигурират сред основните претенденти, но за сметка на това имаме представители на различни националности и раси. Шазел има немалки шансове за триумф тук. Академията показа, че е вдъхновена от работата на режисьора още с La La Land през 2017 г., когато той стана най-младият кинодеец, окичил се с приза. Въпреки това очакваме победа по-скоро за Куарон, чиято лента „Рома“ несъмнено е сред отличниците през отминалата година. Самото заглавие вероятно ще падне жертва на битката на поколенията в най-важната категория – тази за най-добър филм, но очакваме, че заслугите на мексиканския режисьор все пак ще бъдат оценени по достойнство тук. Да разшири аудиторията си и на географско равнище, е друг приоритет за Академията. “Един от акцентите, върху които работим, е да направим чуждоезичната категория по-видима, да й придадем по-голямо значение. За мен тя е толкова важна, колкото и тази за най-добър филм, защото представя най-престижните заглавия от целия свят”, обясни Джон Бейли, без да навлиза в подробности за начините, по които ще търси въпросната промяна. А търсеният ефект е ясен – повече зрители извън територията на САЩ да включат телевизорите си на церемонията. И след като институцията в миналото бе критикувана, че номинира в чуждоезичната си категория предимно англоезични и/или европейски филми, то тази година тя включи в цели 4 предложения от Азия. Лейди Гага почти сигурно ще остане с празни ръце от актьорската категория и на оскарите. Изпълнението на Реджина Кинг в „Ако Бил Стрийт можеше да говори“ е най-награждаваното през отминалата година, сочи справка в Rotten Tomatoes. В този смисъл Академията надали би рискувала да е единствената голяма награждаваща институция в САЩ, непризнала играта на актрисата. Въпреки това певицата, която наистина впечатлява с актьорски потенциал в „Роди се звезда“, почти сигурно има резервирана номинация. При актьорите вероятно ще доминира Брадли Купър. Рами Малек бе отличен от Асоциацията на чуждестранните журналисти. Въпреки това „Бохемска рапсодия“ остана в историята на „Златен глобус“ като най-ниско оценения от критиците филм със статуетка. Освен това остава неясен въпросът защо Браян Сингър фигурира като режисьор и продуцент на заглавието дори след като бе уволнен от продукцията – нещо, на което по-възрастната част на гилдията надали ще гледа с добро око. Силна заявка дава и Крисчън Бейл (макар че Академията няма навика да отличава заглавия с комедийни белези). Сред позитивите за актьора е фактът, че през последните години почти всеки лауреат в тази категория е бил кадър на биографична лента. От тази гледна точка с немалък шанс се разписва и Райън Гослинг. Участието му в „Първият човек“ обаче бе подминато както от „Глобусите“, така и от БАФТА през последните дни. Предвид гореспоменатите симпатии на Академията към творчеството на Шазел обаче предполагаме, че Гослинг ще се сдобие поне с номинация. Да не забравяме и Виго Мортенсен. Той ще брани честта пред оскарите на „Зелена книга“. Официално номинациите за „Оскар“ ще бъдат обявени на 28 януари. Самата церемониа ще се проведе на 24 февруари. Американският филмов институт обяви списъка си за най-добри филми и сериали на годината. Той включва продукции, определени от жури от попечители, изследователи и кинокритици като значими от културна и художествена гледна точка. Музикалната драма „Роди се звезда“, в която главните роли са поверени на Лейди Гага и Брадли Купър, е сред най-добрите ленти. Топ 10 се допълва от хорърът \"Нито звук\", екшънът \"Черната пантера\" \"Мери Попинз се завръща\", \"Фаворитката\", \"Ако Бийл стрийт можеше да говори\", \"Осми клас\", \"Черен в клана\" (BlacKkKlansman), \"First Reformed\" (Първа реформаторска) и \"Зелената книга\". В списъка с най-добрите сериали пък влизат \"Атланта\", \"Американците\", \"Обадете се на Сол\", \"Това сме ние\", \"Прекрасната г-жа Мейзъл\", \"Наследници\", \"Поза\", \"Бари\", \"Убийството на Джани Версаче: Американска криминална история\" и \"Методът Комински\".", "date": "2019.01.12", "title": "„Младите“ оскари"}
{"url": "https://www.monitor.bg/bg/a/view/beroe-povali-levski-lukojl-v-drama-154409", "text": "„Берое“ нанесе втора загуба от началото на сезона на шампионите от „Левски Лукойл“, печелейки драматично с 85:84 (19:18, 19:20, 16:20, 31:26) у дома в Стара Загора. Двата тима изиграха изключително оспорван мач, превърнал се в истинско зрелище, което обаче приключи с грозни сцени. Феновете на старозагорци започнаха да хвърлят предмети по терна и по играчите на гостите, а Тодор Стойков за кратко извади “сините” от терена 8 секунди преди финалната сирена, изтъквайки, че са застрашени. Все пак баскетболистите се върнаха на игрището и срещата бе доиграна. Конър Франкамп наниза 24 точки и направи 4 асистенции за „Берое“. Александър Янев добави 15 точки, Тре Когинс остана с 14, а Николай Стоянов с 12. Трима играчи на домакините напуснаха за пет лични нарушения, а в самия край Любомир Минчев също бе дисквалифициран. Деян Иванов с 21 точки и 8 борби бе най-добър за „Левски Лукойл“, Патрик Рембърт добави 17, а Христо Захариев приключи с 15 точки и 10 борби. С този успех „Берое“ вече има 10 победи и 2 загуби, а „Левски Лукойл“ е с един успех повече и баланс 11-2.", "date": "2019.01.12", "title": "„Берое“ повали „Левски Лукойл“ в драма"}
{"url": "https://www.monitor.bg:443/bg/a/view/vlak-edva-ne-ubi-50-godishen-kustendilec-154400", "text": "Пътническият влак Перник – Кюстендил едва не размаза на релсите 50-годишен кюстендилец, който решил да сложи край на живота си. Драмата се разиграла в петък вечерта, около 20 часа, когато мъжът употребил голямо количество алкохол. Качил се на жп-линията в района на бившето опитно поле и легнал на релсите, чакайки идването на влака. Още в далечината машинистът видял мъжа и само благодарение на бързата му реакция успял да предотврати най-страшното. „Когато отидохме на място, краката на човека бяха заклещени под влака. Успяхме да го извадим, а той стенеше от болка. До него открихме и две празни бутилки от водка и бира. Каза, че не иска да живее повече и е решил да сложи край на живота си“, коментираха работещи по случая. Заради трудно достъпния терен се е наложило и намесата на огнеборци, които с платнища са успели да свалят пострадалия кюстендилец до линейката.    Мъжът веднага е закаран в Спешен център, където му е оказана медицинска помощ. След прегледа се установило, че той има пукнати ребра. Оставен е за лечение в здравното заведение, без опасност за живота е, обявиха медици. По случая е образувано досъдебно производство, уведомен е дежурен прокурор.", "date": "2019.01.12", "title": "Влак едва не уби 50-годишен кюстендилец"}
{"url": "https://www.monitor.bg:443/bg/a/view/29-aresta-vyv-francija-v-porednija-protest-na-jyltite-jiletki-154397", "text": "В Париж започна деветият протест на движението на \"жълтите жилетки\", съобщава телевизия Бе Еф Ем Те Ве. Шествието на протестиращите потегли от Берси. Още преди началото на протеста бяха задържани 24 души за носене на забранено оръжие и за участие в струпване на хора с цел прибягване до насилие. Петима души бяха арестувани на път за френския град Бурж, в който също е предвиден голям протест на \"жълтите жилетки\". Петимата са пътували с една и съща кола. Водачът на колата бил в нетрезво състояние, а в багажника били открити предмети, които можело да послужат като импровизирани оръжия в схватка със силите на реда.", "date": "2019.01.12", "title": "29 ареста във Франция в поредния протест на „жълтите жилетки”"}
{"url": "https://www.monitor.bg:443/bg/a/view/kamion-se-blysna-v-mikrobus-v-shvecija-shestima-sa-zaginali-154406", "text": "Камион на минна компания се блъсна в микробус в Северна Швеция. Според шведските медии в катастрофата са загинали шестима души, а един човек е ранен, предаде Асошиейтед прес. Шведската минна компания „Каунис айън“ (Kaunis Iron) съобщи, че един от камионите й се е блъснал челно с друго превозно средство в община Кируна близо до границата с Финландия в 2 часа местно време тази нощ, предаде БТА. Компанията уточни, че шофьорът на камиона не е пострадал. Шведското издание \"Афтонбладет\" пише, че шестима от седемте пътници в микробуса, превозващ чужденци, са загинали. Един човек е закаран в болница с хеликоптер. Шведската полиция потвърди катастрофата, но не даде повече подробности. Норвежката национална информационна агенция уточни, че жертвите не са от съседните на Швеция страни.", "date": "2019.01.12", "title": "Камион се блъсна в микробус в Швеция, шестима са загинали"}
{"url": "https://www.monitor.bg:443/bg/a/view/slynceto-shte-se-pokazva-i-v-nedelja-154402", "text": "През нощта облачността ще е разкъсана, над повечето райони - намаляваща до ясно. Сутринта ще е студено, с минимални температури от минус 9 до минус 4 градуса. На места в низините и котловините ще има мъгла или ниска слоеста облачност. Утре от северозапад облачността ще се увеличава, най-късно привечер - в югоизточните райони. Само на отделни места в Северозападна България след обяд ще превали слаб сняг. Ще духа слаб, в Дунавската равнина - до умерен, вятър от запад-северозапад, който привечер ще се ориентира от югозапад. Максималните температури ще са предимно между 0 и 5 градуса. Над Черноморието в сутрешните часове ще е предимно слънчево, но след обяд облачността ще се увеличава, най-късно привечер - над южното крайбрежие. Преди обяд ще духа слаб северозападен вятър, който по-късно през деня ще се ориентира от югозапад. Максималните температури ще са 1-4 градуса. Температурата на морската вода е около 6 градуса. Вълнението на морето ще бъде 1-2 бала. Над планините облачността ще е променлива, по-значителна след обяд, но само на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е около 0 градуса, на 2000 метра - около минус 7 градуса След временно разкъсване и намаление на облачността през нощта срещу понеделник, през деня тя отново бързо ще се увеличи, но само на отделни места, главно в Западна България, ще превали сняг. Вятърът все още ще е югозападен и температурите слабо ще се повишат. По-късно от северозапад с усилване на вятъра отново ще започне да нахлува студен въздух. Във вторник ще бъде доста ветровито, сравнително студено, с променлива облачност. На отделни места отново са възможни слаби превалявания от сняг. Минималните температури ще са предимно между минус 6 и минус 1 градус, дневните - между минус 4 и 1 градус.", "date": "2019.01.12", "title": "Слънцето ще се показва и в неделя"}
{"url": "https://www.monitor.bg:443/bg/a/view/ministerstvoto-na-turizma-proverjava-plaja-na-smokinja-154401", "text": "Министерството на туризма ще извърши спешна проверка на морски плаж „Къмпинг Смокиня”. Инспекцията се предприема след информация, че на ивицата се извършват нерегламентирани дейности, чрез които може да бъдат застрашени дюни на ивицата, съобщиха от пресцентъра на ведомството. Експерти на ведомството на място ще установят дали има незаконни дейности. В прерогативите на ведомството се включват териториите на морските ивици, по закон то не е оторизирано да прави проверки на имоти до плажа. Министерството на туризма следи състоянието на морските плажове и извън активния летен сезон и е безкомпромисно относно стриктното спазване на законосъобразното стопанисване на плажа, коментират от ведомството.  ", "date": "2019.01.12", "title": "Министерството на туризма проверява плажа на \"Смокиня\""}
{"url": "https://www.monitor.bg:443/bg/a/view/hiljadi-kukeri-goneha-zlite-sili-na-starchevata-v-razlog-154403", "text": "Няколко хиляди кукери гонеха злите сили в VIII Международен кукерски фестивал „Старчевата 2019“ днес в Разлог. 16 маскарадни групи от различни краища на страната и три от република Македония се събраха, за да покажат позабравени народни традиции. Те обиколиха града с шествие и се събраха на главния площад, където извиха дълго хоро. Участниците показаха на многобройните и любопитни зрители уникални маски и костюми. Заедно с това ги въведоха в тайните на древните езически обичаи и народни традиции. Карнавалът \"Старчевата 2019\" е с конкурсен характер. Представянето на участниците в различните категории се оценяваше от професионално жури. Първото място си разделят Карнавална група „Дълбошница“, гр. Петрич и Кукерска група с. Победа, община Тунджа. На второ място са Кукерска група с. Бачево, община Разлог и Кукерски състав, с. Осетеново, община Павел баня. Три са групите, класирани на трето място – с. Горна Василица, община Костенец, Кукерска група с. Дунавци, община Казанлък и Кукерски колектив и възрожденска група с черешово топче с. Гъбарево. Специални награди бяха присъдени за: Оригинални носии - Сурвакарска група „Долна Секирна“, община Брезник; Най-възрастен участник – Венетка Стойкова от с. Горна Василица, община Костенец; Най- млад участник – с. Бачево, община Разлог; Иновации – Кукерски клуб „Мирково“; Опазване на традицията – Кукерска група „Арапи“, град Шумен; Оригинално представяне – кв. Поляните, град Петрич. Фондация \"Старата България\" и журито на карнавала взеха извънредно решение да присъдят специалната награда на фондация за прецизна и точна интерпретация на традицията на представителната група на град Разлог.", "date": "2019.01.12", "title": "Хиляди кукери гонеха злите сили на Старчевата в Разлог"}
{"url": "https://www.monitor.bg:443/bg/a/view/30-kukerski-grupi-utypkvat-snega-na-stadiona-v-simitli-154398", "text": "30 кукерски групи от България и Македония здраво утъпкват снега на стадиона в Симитли от 10.30 часа днес като част от традиционния фестивал „Симитлия – древната земя на кукерите“. Представлението започна с дефилето на  групата от петричкото село Коларово. Веднага след тях дойде редът на Карнавална група при фолклорен ансамбъл „Вила Зора” от Велес, Северна Македония и от Звегор, Делчево, които показаха колорита си. Петричките дяволи и русалии от група \"Център\" (Петрич) винаги са едни от най-интересните на фестивала и се показаха веднага след македонците. Бурни овации съпроводиха колоритното дефилиране на многобройната благоевградска група от Плаж махала. Бабугерите бяха предвождани от 101 каба гайди. Краката на зрителите се подкосиха пред уникалното представяне и звука на най-българския народен инструмент. Завъртя се кръшно хоро около тях по време на представянето им и те бързо станаха любимци на всички. Групата се състои от над 300 участника,  като най-малкият е момиченце на 9 месеца. След тях дефилираха 50-ината кукери от кюстендилското село Жабокрът към читалище „Пробуда“. В снега се търкаляха мечки и мечкари.  Дервишката група от село Церово, пазарджишко ги последва. Те представиха обреди с дявол, момичета с народни носии, както и красиви дервиши, слагащи по специален начин звънците на костюмите си. Във фестивала, който се провежда за 16-а година и е със състезателен характер, участват 30 групи, 22 от които са гостуващи. Очаква се на стадиона „Септември“ през деня на дефилират около 4000 кукери от цялата страна.", "date": "2019.01.12", "title": "30 кукерски групи утъпкват снега на стадиона в Симитли"}
{"url": "https://www.monitor.bg:443/bg/a/view/hiljadi-veche-se-sybirat-za-otkrivashtata-ceremonija-na-plovdiv-2019-154405", "text": "С пищен светлинен спектакъл, гайдари и кукери стартира откриването на „Пловдив – Европейска столица на културата”. Началото на „Ние сме всички цветове” бе точно в 19 часа на затворения от дни централен булевард „Цар Борис Трети Обединител”, където бе вдигната 30-метрова кула с две странични 120-метрови сцени. Въпреки тиражираните информации, че кулата има 360-градусова видимост, по-отдалечените от нея хора трудно виждаха какво се случва на сцената. Предвидените 30 000 одеяла, шапки и шалчета с логото на \"Пловдив 2019\" се оказаха недостатъчни за публиката, въпреки че тя бе не повече от около 15 000 души. На някои места по пунктовете за раздаването им се заформиха и мини скандали. \"Можеха повече да се постараят, като за 3 милиона лева\", коментираха някои зрители. Според други обаче толкова усмихнати и позитивни лица Пловдив никога не е виждал.  В хилядолетната си история „Най-старият жив град в Европа“ винаги е бил културен център в сърцето на не една цивилизация, заяви кметът на Пловдив Иван Тотев.  Еврокомисарят Мария Габриел подчерта, че Пловдив винаги е бил в сърцето на културната история на България и на Европа. Тук се преплитат по невероятен начин миналото, съвремието и стремежът към по-добро бъдеще. Това пловдивчани са закодирали като послание в мотото на своя град – “Древен и вечен”.  Теодосий Спасов откри събитието със специално създадено за повода произведение. Общо в спектакъла участваха над 1500 от България и чужбина, сред които 200 кукери, ансамбъл „Тракия“, ученици от Гимназията за сценични и екранни изкуства, изпълнители от Академията за музикално, танцово и изобразително изкуство с изпълнение с лазерни арфи, 200 хористи от всички пловдивски хорове под диригентството на маестро Диан Чобанов, 20 гайдари.  Спектакъла закриха Валя Балканска и гайдарят Петър Янев, по време на чието изпълнение имаше 5-минутна заря. След шоуто започна няколкочасов сет на немския музикант и продуцент на електронна музика Шилер, който така започва европейското си турне в Пловдив. Мерките за сигурност бяха драконовски. Откриващата церемония бе пазена от снайперисти и стотици полицаи, жандармеристи, служители на специалните сили от Пловдив и от София. За публиката имаше 23 пропускателни пункта, а съседните на кулата улици и булеварди също бяха затворени за движение на превозни средства.", "date": "2019.01.12", "title": "Светлинни ефекти и красива заря за откриването на Европейската столица на културата (СНИМКИ, ВИДЕО)"}
{"url": "https://www.monitor.bg:443/bg/a/view/otpuskat-do-750-000-evro-na-obshtinite-po-evropejska-programa-154399", "text": "Нови, до 750 хил. евро на проект, могат да получат общините за градско развитие. Средствата ще се отпускат по линия на европейската програма за градско развитие УРБАКТ ІІІ 2014-2020 г., която в България се управлява от Министерството на регионалното развитие и благоустройството. От 7 януари стартира втората, последна за периода 2014 – 2020 г., покана за набиране на проектни предложения за Мрежи за планиране на действия. С наличния бюджет се очаква да бъдат финансирани около 23 проекта. Основната цел на Мрежите за планиране на действия е да се подобри капацитетът на градовете да управляват градски политики посредством интегрирани планове за действие, съобщават от МРРБ. Програмата финансирани проекти, свързани със засилване на научноизследователската дейност; технологичното развитие и иновации, подобряване достъпа до информационни и комуникационни технологии; повишаване конкурентоспособността на малки и средни предприятия; подпомагане преминаването към нисковъглеродна икономика във всички сектори; насърчаване адаптацията към изменението на климата, превенцията и управлението на риска; съхраняване и опазване на околната среда и насърчаване ресурсната ефективност; насърчаване устойчивия транспорт; насърчаване заетостта и подкрепа за мобилността на работната сила; насърчаване социалната интеграция, борба с бедността и всяка форма на дискриминация; инвестиции в образованието, обучението, включително професионално обучение за придобиване на умения и учене през целия живот. Кандидатите по втората покана се насърчават да включат в партньорските планове за действие и някоя от темите на Градския дневен ред на ЕС, в т.ч.: осигуряване на достъпни жилища, адаптиране към климатичните промени, интегриране на имигранти и бежанци, борба с бедността в градовете, дигитализацията, намиране на решения за устойчиво ползване на земята и природата, работни позиции и умения, подобряване качеството на въздуха, кръгова икономика (удължаване жизнения цикъл на продуктите), иновативни и отговорни обществени поръчки, градска мобилност, култура и културно наследство, енергиен преход и сигурност на обществените места. Проектите ще се одобряват и изпълняват в 2 фази с обща продължителност 30 месеца. Допустимият максимален бюджет за един проект за мрежа за планиране на действия е 750 000 евро общо за двете фази. Първоначалният бюджет, отпускан за първа фаза на проекта, не трябва да надвишава 150 000 евро. Партньорите в проекти от по-слабо развитите региони, включително регионите в България, се съфинансират с 85% от ЕФРР. Проектните предложения трябва включват минимум 7 и максимум 10 партньори от 28-те държави от Европейския съюз, Норвегия и Швейцария, бенефициенти на програмата. Поканата за набиране на проекти ще бъде отворена до 15.00 часа на 17 април 2019 г. Дирекция „Управление на териториалното сътрудничество“ при Министерството на регионалното развитие и благоустройството, която е определена за Национален орган по Програма УРБАКТ ІІІ 2014-2020, ще сключва договори за предоставяне на национално съфинасиране в размер на 15% от одобрения бюджет на българските партньори в проекти и ще определя контрольори за извършване на верификация на разходите на българските партньори. Допустими партньори по програмата са „градове“ (общини), административни райони и др. еквивалентни на тях, дефинирани като публични местни власти, сдружения и местни агенции, които притежават правомощия да планират и прилагат специфични урбанистични политики.", "date": "2019.01.12", "title": "Отпускат до 750 000 евро на общините по европейска програма"}
{"url": "https://www.monitor.bg:443/bg/a/view/mogerini-smjanata-na-imeto-na-makedonija-e-krachka-kym-pomirenieto-v-regiona-154390", "text": "Европейският съюз нарече гласуването на парламента на Македония в подкрепа на споразумението за смяна на името на страната на Северна Македония \"стъпка към помирение и разрешаване на стари спорове в региона\", се казва в разпространена в събота декларация на върховния представител на ЕС по въпросите на външните работи и сигурността Федерика Могерини, съобщи БТА. \"Изразяваме сърдечните си поздравления във връзка гласуването в парламента на конституционните промени. Политическите лидери и гражданите демонстрираха решимост да използват тази уникална историческа възможност за разрешаване на един от най-старите спорове в региона и за решително движение напред по пътя към Европейския съюз. ЕС твърдо подкрепя това споразумение, което дава пример за помирение в региона и цяла Европа\", заяви Могерини, отбелязвайки, че ЕС очаква бързи действия по въвеждането в действие на споразумението.", "date": "2019.01.12", "title": "Могерини: Смяната на името на Македония е крачка към помирението в региона"}
{"url": "https://www.monitor.bg:443/bg/a/view/vyzpitatelka-krade-darenija-za-deca-154396", "text": "Възпитателка от Центъра за настаняване от семеен тип „Приятели” в Плевен краде дрехи, дарени на децата, алармира председателят на Националното сдружение на сираците Слави Михайлов. „Детегледачка на име Вяра е взела от възпитаник дрехи, които е занесла на съпруга си у тях.  На мой въпрос към въпросната детегледачка защо е взела от момчето дрехите, тя сподели, че си ги била платила, като давала на децата от центъра цигари, когато нямат. Казах на директорката Албена Димитрова, че това не е нормално и моля да вземе незабавно мерки. Очевидно е обаче, че нямат желание да решат този въпрос и по всякакъв начин търсят как да ме спрат да говоря. Условията в центъра са покъртителни. Няма специалисти, които да се грижат за децата там. Ролята на възпитатели играят хора със средно образование, които по договор са детегледачи. Те нямат професионален опит за работа с деца, като някои от тях са работили в заводи, куриерски фирми и др. Стаите са в ужасен вид с изпочупени легла. В някои от стаите децата спят буквално с матрак на земята. Изморих се от наглостта на такива безочливи хора, които крадат от гърба на децата”, възмущава се Слави Михайлов. Той провел среща със зам. кмета на Плевен Стефан Милев, на когото предоставил и снимки, които доказват думите и твърденията му. В отговор служители от Центъра „Приятели” са подали в полицията жалба за отправени от Михайлов заплахи към тях. По повод на тази жалба деца от центъра са били разпитвани от служителите на МВР. „Аз съм шокиран от начина, по който се опитват да ме сплашат тези крадливи наглеци. Чудя се в кой век живеем? Нормално ли е да помагаме на децата да не ходят голи и боси, да организираме кампании и в същото време хората, които трябва да се грижат за тях, да вземат от гърбовете дрехите им и да си ги носят в къщите. Това не може да продължава повече така. Тези хора не могат и не трябва да работят в този център. Нямам думи да опиша наглостта им! Бесен съм и адски потресен от всичко това! Снимките показват в какви условия живеят децата в „Приятели” и персоналът, на който не му пука и оставя всичко да продължава да се руши. Моля ви, хора, покажете, че ние сме гражданско общество”, апелира председателят на Националното сдружение на сираците Слави Михайлов.", "date": "2019.01.12", "title": "Възпитателка крала дрехи, дарени за деца от дом в Плевен "}
{"url": "https://www.monitor.bg:443/bg/a/view/renault-megane-poluchi-novo-syrce-154302", "text": "Точно 3 години след пускането на пазара, четвъртото поколение на Renault Megane получи нов 1,3-литров 4-цилиндров бензинов турбодвигател с обозначение HR13. Новият мотор идва точно в момент, когато потребителите се ориентират от дизелови към бензинови двигатели. С новото бензиново „сърце” Renault Megane ще продължи успешно своя живот, като през тази година ще получи и по-модерен външен вид. От самото начало четвъртото поколение на Renault Megane се предлагаше със своите турбодизелови агрегати от 1.5 dCi и 1.6 dCi, които се славят като много икономични и убедителни за ежедневна употреба. При бензиновите двигатели ситуацията беше малко по-различна, тъй като базовият 1,6-литров атмосферен агрегат е твърде архаичен, а предлаганият турбомотор 1.2 TCe със 130 к.с. не впечатлява с пъргава динамика, като по този начин не е достатъчно конкурентен в сравнение с другите бензинови модели. Поради променящите се тенденции на пазара, който се ориентира към бензиновите двигатели, французите от Renault оборудваха Megane с изцяло нов бензинов мотор 1.3 TCe с турбокомпресор и с директно впръскване на горивото, разработен в сътрудничество с германците от Mercedes-Benz, които пък от своя страна го поставят в новата А-класа. Новият двигател под капака на Renault Megane е наличен в два варианта на мощност – със 115 и 140 к.с. Новият двигател отговаря на най-високите стандарти за надеждност и издръжливост. Той съчетава най-новите технологии, разработени от Алианса, като технология с плазмено покритие на цилиндрите, използвана за двигателя на Nissan GT-R с цел увеличаване на енергийната ефективност чрез намаляване на триенето и оптимизиране на топлопроводимостта. а горивната камера има специален дизайн за оптимизиране на въздушно-горивната смес с цел увеличаване на удоволствието от шофирането и намаляване на разхода на гориво и емисиите на CO2. Новият мотор е оборудван с технология за двойно променливо газоразпределение на клапаните. Тази система контролира всмукателния и изпускателния клапан като функция на начина на употреба на двигателя. Благодарение на новия двигател, водачът на Renault Megane се наслаждава на по-изразено удоволствие от шофирането с по-висок въртящ момент при ниски обороти, както и по-висок и по-постоянен въртящ момент при високите обороти на двигателя за значително по-пъргаво ускорение. Най-напред у нас дойде Renault Megane TCe 140, оборудвано с новия 1,3-литров турбомотор във версията със 140 к.с. Новият двигател е съчетан с 6-степенна механична скоростна кутия. Като опция се предлага 7-степенна автоматична трансмисия EDC с двоен съединител. След стартиране на агрегата с бутона трябва да погледнете таблото, за да се уверите, че двигателят работи. Новият мотор е толкова тих, че ако стоите на място, няма да разберете, че агрегатът работи. Веднага щом се включите в градския трафик, ще се изненадате приятно на неговата еластичност. Цифрите казват, че таке че можете да разчитате на достатъчно тяга секунди след потегляне. Голям принос за пъргавата динамика има 6-степенната механична скоростна кутия, която е прецизна и добре изчислена, така че да карате с лекота със скорост от 50-60 км/ч на четвърта предавка при 1300-1500 об/мин. Двигателят не заглъхва, което очевидно показва, че не се притеснява да работи на ниски обороти, нито пък има изразена турбодупка. С помощта на системата Stop & Start, разходът в града е около 8 л/100 км, което е много добра средна стойност за трафика на столицата. На междуселищен път новият двигател бързо се развихря до високи обороти, като звукът му е все още много дискретен. В режим Sport звукът става по-агресивен и определено по-приятен, макар че е изкуствено генериран и се чува само отвътре. Както и при другите модели на Renault, така и при Megane, системата Multi-Sens променя работата и характера на двигателя в четири режима, както и електрическото сервоуправление на волана. С леко подаване на газ и в екологичен режим, спазвайки ограничението на скоростта от 90 км/ч. На магистралата, ако не се движите с повече от 140 км/ч, Renault Megane се нуждае от 6,7 литра на 100 км. При тази скорост двигателят работи на около 2800 об/мин на шеста скорост. Освен при изпреварване, няма причина да преминавате към по-ниска предавка. Новият двигател се чувства еднакво добре във всички режими на работа, той е култивиран, без никакви вибрации. Ускорението от място до 100 км/ч отнема 9,5 секунди. По отношение на комфорта, Megane е добре позициониран, но само при условие, че не е обут в прекалено нископрофилните гуми с размер 225/40 R18. Със стандартните гуми с размер 205/50 R17 или с 205/55 R16 за по-базовите версии, окачването не е толкова чувствително към неравностите по пътищата и ги преминава стегнато.", "date": "2019.01.12", "title": "Renault Megane получи ново сърце"}
{"url": "https://www.monitor.bg:443/bg/a/view/tom-hardi-stana-bashta-za-treti-pyt-154389", "text": "Том Харди отново стана баща, съобщи вестник „Дейли мейл“. По време на празниците съпругата на британския актьор Шарлоте Райли е родила момченце, което са кръстили Форест по името на популярния герой на Том Ханкс от филма „Форест Гъмп“, който тя обожавала. Двамата вече имат едно дете. 41-годишната звезда посочва в изявление, че „той и съпругата му са изключително щастливи от новото попълнение в семейството си“. Приятели на актьора пък заявиха, че бебето е „одрало кожата на баща си“. Том и Шарлоте са щастливо женени от 2014 година. Двойката се запознава на снимачната площадка на филма „Брулени хълмове“ през 2009 година, в който играят ролите на Катрин и Хийтлиф. Актьорът има и син на 10 години от предишна връзка.", "date": "2019.01.12", "title": "Том Харди стана баща за трети път"}
{"url": "https://www.monitor.bg:443/bg/a/view/ludogorec-privleche-nacionalen-vratar-154391", "text": "Вратарят на националния отбор на България Пламен Илиев вече е футболист на „Лудогорец“. В петък ръководството на седемкратния шампион и „Астра“ (Гюргево) постигнаха договорка за трансфера, съобщават разградчани. Илиев ще се присъедини към „Лудогорец“ в неделя (13 януари) на лагера в турския курорт Белек. Вратарят ще дебютира за новия си тим в първите контроли на шампиона в Турция, които започват на 15 януари с мач срещу румънския „Ботошани“. Илиев е вторият нов футболист в „Лудогорец“ тази зима. През декември 2018 г. \"орлите\" привлякоха от „Рединг“ румънския национал Адриан Попа. „Лудогорец“ има договор и с халфа на „Ботев“ (Пд) Серкан Юсеин. Пламен Илиев е роден на 30 ноември 1991 г. в Ботевград. Започва кариерата си във „Видима-Раковски“, след което играе в „Левски“ и румънските „Ботошани“ и „Астра“ (Гюргево). Илиев е основен вратар на представителния тим на България, като има мачове за младежкия отбор и юношеските формации. Румънските медии твърдят, че „Лудогорец“ ще плати 150 000 евро на „Астра“, но информацията не е потвърдена от двата клуба.", "date": "2019.01.12", "title": "„Лудогорец“ привлече национален вратар"}
{"url": "https://www.monitor.bg:443/bg/a/view/naprejenie-vyv-francija-i-v-devetata-sybota-ot-protestite-obob-sht-enie-154404", "text": "Три дни преди големия национален дебат, предложен от френския президент Еманюел Макрон в опит да успокои гнева на \"жълтите жилетки\", сблъсъци и напрежение белязаха деветата им съботна демонстрация в Париж, в района на емблематичния булевард „Шан-з-Елизе“ и около Триумфалната арка, съобщава АФП. В опит да разпръсне демонстрантите, някои от които носеха каски и противогази, полицията използва сълзотворен газ. Потеглили от министерството на икономиката и финансите в източната част на Париж, няколко хиляди души се събраха по обед на площада на Бастилията, където френски знамена се развяваха над тълпата и се чуваха викове \"Макрон оставка!\" През последните няколко дни властите бяха заявили, че се опасяват от насилие и се опитаха да разубедят участниците в деветата поредна събота на протести, симптом за най-сериозната криза, преживявана от правителството на Макрон от идването му на власт през 2017 г., отбелязва агенцията. До момента органите на реда са задържали 59 души, които са носели предмети, които могат да се използват като оръжие. Сблъсъци са избухнали и в Бурж, където на протест се събраха близо 5000 „жълти жилетки“. Преди началото на демонстрацията в града бяха задържани няколко демонстранти. Подобни инциденти е имало и в град Ним, Южна Франция. Близо 2000 пък са протестиращите в южния град Перпинян. По данни на вътрешното министерство на протест в цялата страна са излезли около 32 000 души – 8000 от които са в Париж.", "date": "2019.01.12", "title": "Напрежение във Франция и в деветата събота от протестите (ОБОБЩЕНИЕ)"}
{"url": "https://www.monitor.bg:443/bg/a/view/ekzoskeleti-za-hodene-i-vdigane-na-tovari-ot-atoun-154388", "text": "Изложението за потребителската електроника (CES), не би било същото без множеството представени екзоскелети. Дъщерното дружество на Panasonic, Atoun представи два нови модела на CES 2019, като единият помага при вдигане, а другият помага при ходене. Устройството разполага с три режима на работи, които превключва автоматично. В режим за подпомагане (Assist), поддържа тялото на потребителя, докато се изправя от наведено напред положение, при вдигането на предмет. Режима за ходене (Walk), впоследствие изключва моторите, когато потребителят пренася предмета, намалявайки съпротивлението при ходене. Когато потребителят започне да се навежда, за да постави предмета, екзоскелетът преминава в режим спирачка (Brake), поддържайки кръста, докато потребителят се навежда напред с носения от него товар. С корпус от въглеродни влакна, Model Y тежи 4.5 килограма, включително батерията, която с едно зареждане издържа около четири часа употреба. Също така отговаря на стандарт за водоустойчивост IP55, което означава, че издържа на струя вода. За хората, които изминават големи разстояния пеша, е екзоскелета за долните крайници HIMICO. Малко е информацията, относно спецификациите, но Atoun заявява, че по-малък и по-лек, потребителски модел трябва да започне тестове, след няколко месеца.", "date": "2019.01.12", "title": "Екзоскелети за ходене и вдигане на товари от Atoun"}
{"url": "https://www.monitor.bg:443/bg/a/view/specsydyt-reshava-za-shestima-prali-pari-154395", "text": "Специализираната прокуратура внесе в съда по делото КТБ искане за задържане на Васил Шуманов, Венцислав Тодоров, Иван Стойков, Красимир Зарев и Никола Киров, с повдигнати обвинения за извършени престъпления против финансовата система, предаде Нова телевизия. Прокуратурата ги обвинява в пране на пари и сумата, за която са обвинени, според адвокатите, е два милиона и половина лева.", "date": "2019.01.12", "title": "Спецсъдът решава за шестима, прали пари"}
{"url": "https://www.monitor.bg:443/bg/a/view/polufinalite-za-kupata-po-volejbol-sa-dnes-v-pazardjik-154393", "text": "Полуфиналите за Купата на България по волейбол при мъжете предстоят днес в зала \"Васил Левски\" в Пазарджик. Там в петък се изиграха четирите четвъртфинала, а днес следобед ще се проведат двата полуфинала в турнира. Отборите на „Добруджа 07“ и „Нефтохимик“ излизат един срещу друг от 15.30 часа. Вторият полуфинал противопоставя домакините от „Хебър“ и „Левски“ от 18.15 часа. Снощи „Хебър“ се наложиха над „Марек Юнион Ивкони“ (Дупница) с 3:0 (30:28, 25:23, 25:13), а „Левски“ удари „Монтана“ също с 3:0 (25:18, 25:17, 25:23).", "date": "2019.01.12", "title": "Полуфиналите за Купата по волейбол са днес в Пазарджик"}
{"url": "https://www.monitor.bg:443/bg/a/view/stotici-v-pomosht-na-simona-da-vyrne-bebeto-si-154394", "text": "Стотици хора от цялата страна и чужбина искат да помогнат на 26-годишната Симона Алекова от смолянското село Арда да върне бебето си. За целта стартира и онлайн подписка, която набира популярност. Роденият на 11 декември Александър бил отведен директно от болницата в приемно семейство само седмица след раждането си. През тези няколко дни майката Симона не е имала никаква възможност да гушне бебето си и да го накърми преди да го отведат, твърди самата тя. Родила е със спешно секцио и лекарите са преценили, че бебето трябва да остане в кувьоз. В това време родилката се е възстановявала след операцията, но въпреки това е посещавала пеленачето си всеки ден в часовете за свиждания. Симона дори е останала в болницата и след изписването си, за да има контакт с Александър. По думите й от раждането до момента е пипнала само един път първородния си син, след като лекарка й позволила да го докосне. След това бебето й било отнето, като „спешна мярка за закрила на новороденото” и настанено в приемно семейство. „Ще помогна със силен адвокат. Искам бебето до майка си. Как може такива хора?”, пише до екипа ни Наско Лазаров. „Да ти отнемат детето, докато е на няколко дни. Това е просто смърт. Не мога да понасям гаври с невинни и беззащитни. Ако има нужда пред социалните от някакъв документ, с който да се гарантира месечен доход, бих го разписала и поела отговорност да им пращам финансова помощ поне за следващите 2 години, докато си стъпят на краката тези жени”, пише и Ева, която живее в Атланта, САЩ. Предложенията за финансова помощ и за адвокатска защита са многобройни. Малкият Александър бил настанен в приемно семейство, след като на 17 декември в отдел „Закрила на детето” в Смолян постъпил устен сигнал от неонатолозите от МБАЛ „Братан Шукеров” за дете в риск. Повод за подаване на сигнала е, че медицинският персонал в отделението е установил, че при майката на детето се наблюдава интелектуален дефицит – отговаря мудно и неточно на задаваните въпроси.„Въпросът тук е дали може да полага грижи за детето”, обяснява пред Нова телевизия д-р Хризантема Георгиева, началник отделение в смолянската болница. Другият довод на социалните бил, че в дома на Симона и бабата Ана Хаджийска в село Речани „липсват елементарни жилищни условия за отглеждане на детето”. Проверка на Монитор установи, че семейството на Симона разполага с три стаи в стара къща с вътрешно стълбище и тоалетен възел. За бебето е купено абсолютно всичко необходимо, включително кошче за спане, за повиване, столче за кола, дрехи, биберони и др. Хората разполагат с автоматична пералня и вече с чисто нов бойлер, който трябва да им бъде превозен от магазин в Смолян до тяхната къща. Социалните уточняват, че „спешната мярка за закрила” е временна. Жени, които отишли в дома на Симона, я пробвали дали знае мерните единици и я накарали да налива вода в бебешко шишенце. Младата и неопитна майка се справила, разказва с възмущение бабата Ана. „Отдалечеността на населеното място от най-близката болница и ненавреме потърсена медицинска помощ, поради липса на превоз, също крие риск за новороденото. От извършеното проучване се установява, че отглеждането на детето на този етап в биологичното му семейство, крие съществени рискове за неговия живот и здраве”, са категорични социалните. Според Симона и майка й Ана двете получили устна забрана да притесняват приемното семейство по Коледа и Нова година. Затова и те са изчаквали първите дни на януари, когато пък Симона се е разболяла от вирусна инфекция. „Ще отидем при социалните само с адвокат. Да, искаме да ни върнат Александър и обвиненията срещу нас, че не се интересуваме от бебето, не са верни”, казва бабата Ана. Тя моли всички съпричастни със съдбата на внучето й хора засега да не изпращат вещи и да изчакат решението на социалните дали и кога Александър ще бъде върнат в семейната среда. Поради многото запитвания от читатели как биха могли да й помогнат със средства, публикуваме банковата сметка на Симона: Симона Асенова Алекова Юробанк България АД, SWIFT:BPBIBGSF, IBAN: BG93 BPBI ‎7927 1042 3012 01", "date": "2019.01.12", "title": "Стотици в помощ на Симона да върне бебето си"}
{"url": "https://www.monitor.bg:443/bg/a/view/s-500-mln-opek-shte-lyska-imidja-si-v-sa-sht-154392", "text": "Организацията на страните износителки на петрол (ОПЕК) обсъжда започването на агресивна рекламна кампания в САЩ на картела сред обществеността там, за което ще планира да похарчи 500 млн. долара, пише Wall Street Journal. Подобряването на имиджа на организацията ще включва работа с американските законодатели, представителите на администрацията и най-големите мозъчни центрова в Щетите. Целта на кампанията е да убеди общественото мнение отвъд океана, че дейността на ОПЕК е в съзвучие с американските интереси, защото поддържа икономиката на страната. Против идеята за рекламната офанзива в САЩ открито са се обявили от Иран в картела. Част от представителите на другите страни са изразили опасения, че изхарчените огромни средства след време може да попречат на ОПЕК да се защити успешно в американския съд, ако се появи такава необходимост. Според публикацията в Wall Street Journal, причина за безпокойството в международния петролен картел са непрестанните опити на Конгреса на САЩ да промени антимонополното законодателство. Самият президент Доналд Тръмп неведнъж е обвинявал ОПЕК в манипулация на пазара. През ноември Bloomberg писа за започналите консултации в правосъдното министерство на Щатите относно детайлите на законопроекта, насочен към ограничаване на влиянието на ОПЕК върху световния петролен пазар. Още в средата на юни миналата година документът No Oil Producing and Exporting Cartels Act (NOPEC) бе утвърден от юридическия комитет на Палатата на представителите. В него се предлага страните от ОПЕК да могат да стават обект на съдебни производства в рамките на американското антимопонолно законодателство. Законопроектът, имащ подкрепата на демократите и републиканците е бил представен за разглеждане в Конгреса и Сената, но в нито една от двете палати на законодателната власт на Щатите предложените мерки не са били подложени на гласуване.", "date": "2019.01.12", "title": "С $500 млн. ОПЕК ще лъска имиджа си в САЩ"}
{"url": "https://www.monitor.bg:443/bg/a/view/2018-a-beshe-godinata-na-adrian-154354", "text": "Изминалата 2018 година спокойно може да се нарече годината на Адриан Андреев. Или поне в досегашната му, все още кратка тенис кариера, защото на 12 май той ще навърши едва 18 г. За 12-те предходни месеца обаче младият софиянец постигна толкова, колкото малцина успяват за години. Вълшебната 2018-а за Адриан започна с рекорд при мъжете, мина през първа титла от „Големия шлем“ при юношите, сребърен медал от европейско първенство и от младежка олимпиада, както и бронз от финалния „Мастърс“ при юношите до 18 г. През февруари Андреев като стана първият тенисист, роден през третото хилядолетие, който участва в основна схема на АТР турнир. И въпреки че загуби от два пъти по-възрастния от него Денис Истомин (Узб), младият талант спечели сърцата на зрителите в „Арена Армеец“ и пред тв екраните с детската си припряност и притеснителност. След по-малко от месец му предстои второ участие в надпреварата, което със сигурност ще е също толкова трудно като дебютното, заради наличието на много елитни състезатели. През април 2018 г., още 16-годишен, Андреев направи своя дебют в мъжкия ни отбор за купа „Дейвис“, като взе и двата си мача от сблъсъците срещу Албания и Македония в Пловдив. Най-големият успех на Адриан е купата на двойки от Откритото първенство на САЩ, която той спечели заедно със състезаващия се за Великобритания руснак Антон Матушевич. Макар двамата да се събират след покана на Антон към Адриан в Инстаграм, партньорството им се увенча с трофей и превърна Андреев в едва шестия българин с титла от „Големия шлем“. За последно 10 години по-рано такъв трофей ни бе донесъл Григор Димитров, също от юношеския US Open, но на сингъл. Адриан е и тъй като Мануела, Катерина и Магдалена Малееви, Сесил Каратанчева и Димитров са триумфирали на сингъл. „Благодаря на моя партньор Антон и на моя екип от IMG Tennis, Джон Морис и, разбира се, на моята майка, която прави толкова много. Това е първата ми титла при юношите от „Големия шлем“, догодина ще бъде на сингъл!\", написа в Туитър героят, който освен от мениджърската агенция IMG е подкрепян от Head и Nike, с чиято екипировка играе. Колкото до майка му Марияна Савова, тя е моторът на неговата кариера. \"Като беше малък, в продължение на един месец ежедневно ме умоляваше да го заведа на тенис. Беше толкова упорит в желанието си, че накрая се съгласих\", разказва тя за старта на заниманията му на корта. Савова е посветила живота си на кариерата на своя син и го съпътства на повечето му турнири, а като беше по-малък, живя и с него в Испания и Франция, докато учи в тамошни тенис академии. Марияна разказва, че Адриан още не може да си прости,че в края на юли 2018-а не успя за втора поредна година да стане европейски шампион. През 2017 г. той взе бронз, а през лятото в Клостерс (Швейц) завоюва сребърен медал. На финала до 18 г. той допусна обрат със 7:6(1), 6:7(6), 3:6 срещу Йонас Форейтек (Чех) и се размина с титлата. В Буенос Айрес, където беше Адриан стигна до сребро от турнира на двойки в партньорство с Ринки Хиджиката от Австралия, като преди това контузия в кръста го беше отказала в мача за бронза на сингъл. Силните резултати през годината изстреляха Андреев в световния елит и на Мастърса в Ченду (Китай), където играха 8-те най-добри юноши в света. В мача за третото място там Андреев поведе с 6:3, 4:2 на олимпийския младежки шампион от Буенос Айрес Юго Гастон (Фр), след което съперникът му се отказа заради травма и българинът триумфира след час игра. В самия край на сезона Адриан направи силни изяви в смятаните за световни първенства турнири „Еди Херн“ и „Ориндж боул“ в САЩ, за да завърши 2018-а под номер 4 в световната ранглиста до 18 г. и да започне новата като За неизбежните сравнения с Григор той казва скромно, но решително: „Има дълъг път да извървя, за да стигна до неговото ниво. Надявам се някой ден да го достигна.\" А относно конкуренцията Андреев твърди: \"Аз не притежавам нещо повече от другите. Те имат същите неща като мен. Най-добър е този, който работи най-здраво и е най-целеустремен\". \"Ако не обичаш тениса и спорта като цяло, няма как да се занимаваш с него. Един играч започва да тренира на 5-6 години и кариерата му продължава до 35-36 г. Целогодишно си по турнири, тренираш всеки ден, няма много разнообразие и не ти остава много свободно време. Няма много интересни неща. Така че трябва да обичаш това, което правиш, за да си амбициран през цялото време, да побеждаваш и да ставаш все по-добър\", сподели преди време при едно от малкото си интервюта за български медии Адриан Андреев. След като триумфира в различни турнири у нас като момче, на 13 г. Адриан се мести да тренира и учи в испанската тенис академия на Наум Гарсия Санчес в Мадрид. Там остава 2 години, след което преминава в All in Tennis Academy в Париж. Там треньори на българския талант са големите имена Тиери Асион и Никола Копен. Асион е бивш играч от топ 100 и по онова време е наставник на френските звезди при мъжете Жо-Вилфред Цонга и Никола Маю. Копен пък е работил с тенисисти като Маркос Багдатис, Камила Джорджи, Едоар Роже-Васлен и самия Асион. Академията се намира в клуб \"Пирамидите\" в квартал \"Сен Жермен\", на десетина минути от кортовете на \"Ролан Гарос\". Па това време софиянецът минава и под крилото на мениджърската агенция Top Five, която също е базирана в Париж. Сред нейните клиенти са Елина Свитолина и Дария Касаткина. От февруари 2018-а Адриан вече е част от тенис академията IMG в Брадънтън, щата Флорида, в САЩ, където е в момента за участия в два турнира. През миналия сезон след престоя си в Ню Йорк той се отправи към академията в Ница на Патрик Муратоглу, който работеше с Григор Димитров през 2012 г.", "date": "2019.01.12", "title": "2018-а беше годината на Адриан"}
{"url": "https://www.monitor.bg:443/bg/a/view/ivanka-trymp-poiska-da-oglavi-svetovnata-banka-154387", "text": "Президентската дъщеря Иванка Тръмп и бившата постоянна представителка на САЩ в ООН Ники Хейли са сред кандидатите за поста президент на Световната банка, пише „Файненшъл таймс”. Вестникът не уточнява източника на своята информация. На 1 февруари сегашният президент Джим Йон Ким сдава поста, а временен ръководител ще бъде изпълнителната директорка Кристалина Георгиева. Тя не може да оглави институцията, защото по правила президент на банката е гражданин на САЩ. Банката смята да приключи обсъждането на кандидатурите в средата на февруари, а избора на нов президент – в средата на април, съобщи БГНЕС.", "date": "2019.01.12", "title": "Иванка Тръмп поиска да оглави Световната банка"}
{"url": "https://www.monitor.bg:443/bg/a/view/borisov-blagodari-na-evropejski-premieri-za-podkrepata-po-mobilnost-i-154380", "text": "Министър-председателят Бойко Борисов е изпратил писма до премиерите на Румъния, Полша, Литва, Унгария и Испания, в които благодари за подкрепата и сътрудничеството по време на преговорния процес по пакета \"Мобилност I\", съобщава пресслужбата на Министерския съвет. Българският премиер отправя специални благодарности към колегите си Виорика Дънчила, Матеуш Моравецки, Саулюс Сквернелис, Виктор Орбан и Педро Санчес за постигнатите обнадеждаващи резултати от гласуването на 10 януари, по време на което два от трите доклада по пакета бяха отхвърлени в Комисията по транспорт и туризъм в Европейския парламент, се посочва в информацията. Своите искрени благодарности Борисов отправя и към работещите в автомобилния транспорт и шофьорите на товарни автомобили от Румъния, Полша и Литва, подкрепили българските превозвачи по време на протестите в Брюксел. В писмата си до петимата европейски лидери министър-председателят Борисов изразява своето съжаление, че първоначалните цели на Пакет \"Мобилност\" са потънали в хода на дискусиите и национални интереси са надделели над общия европейски подход, се посочва в текста. Според българския премиер подобни правила не отговарят на социалния дневен ред на Европейския съюз, имат негативно въздействие върху целите по отношение на околната среда и ще oщетят европейската икономика като цяло. Бойко Борисов изтъква още, че европейският превозвачески бизнес, синдикати и всички икономически сектори, които зависят от ефективността на услугите в автомобилния транспорт, наскоро са изразили сходни опасения, подчертавайки, че в края на европейския цикъл ще бъде трудно да се постигне балансирано решение по пакета. По думите на премиера, цитирани в съобщението на пресслужбата, в момента дебатите относно пакет \"Мобилност I\" са на кръстопът и все още има шанс да се избегне фрагментацията на единния европейски пазар и да се затвърди разбирането, че \"Европа на две скорости\" не е решение. \"Въпросите на автомобилния транспорт са прекалено важни за европейската икономика, за да бъдат решавани по спешност\", пише министър-председателят, като допълва, че следващият Европейски парламент и Комисия трябва да поемат тази отговорност. Премиерът изтъква, че разчита на своите колеги и на транспортните министри да изразяват високо и на всички нива опасенията си относно правилното функциониране на единния пазар за автомобилен транспорт. От своя страна, след като в петък проведе телефонен разговор с председателя на Европейския парламент Антонио Таяни, българският министър-председател изпраща министъра на транспорта Росен Желязков в Брюксел, където в понеделник той ще се срещне с Таяни и ще представи всички аргументи на страната ни по темата, се посочва в съобщението. Уверен съм, че съвместните ни усилия ще продължат в рамките на всички европейски институции, за да постигнем по-добри решения за сектора, пише в заключение министър-председателят Бойко Борисов. По думите му е важно да се предотврати приемането на протекционистки мерки по отношение на автомобилния транспорт в Европа, отбелязват от пресслужбата.", "date": "2019.01.12", "title": "Борисов благодари на европейски премиери за подкрепата по „Мобилност I”"}
{"url": "https://www.monitor.bg:443/bg/a/view/eksplozija-v-hlebarnica-v-parij-ima-raneni-154378", "text": "Четирима са мъртви, от които двама пожарникари, след експлозията в Париж, съобщи \"Le Monde\". 12 са тежко ранени, а тридесетина души по-леко. На място са мобилизирани около 200 огнеборци. Кметицата на Париж Ан Идалго и френският премиер Едуар Филип посетиха мястото, на което по-рано днес стана експлозия в пекарна в жилищна сграда, в която пожарникари са се отзовали преди това на сигнал за изтичане на газ, предаде Франс прес. На мястото дойде и вътрешният министър Кристоф Кастанер. Според говорител на пожарната на Париж ранените са 36, предаде Асошиейтед прес. От тях 12 души са в сериозно състояние. Петима от тях са с опасност за живота, допълва Франс прес. По-рано беше съобщено, че сред хората с опасност за живота има четирима пожарникари. Те именно са били в сградата, след като получили сигнал за силна миризма на газ. Трагедията, разиграла се на улица \"Тревизо\", недалеч от прочутия магазин \"Галерия Лафайет\", е мобилизирала 200 пожарникари и 100 полицаи. На околните сгради са нанесени големи материални щети, счупени са прозорци, избити са рамки на прозорци. По улиците има изплашени хора. Някои туристи от съседните хотели напускат с багажа си, а други са излезли на улицата боси и по халати. Извършва се спешна евакуация на съседните сгради. Обособен е периметър за сигурност. Над района прелита и хеликоптер на Бърза помощ.", "date": "2019.01.12", "title": "Експлозията в Париж отне живота на четирима, над 30 са ранени (ОБНОВЕНА)"}
{"url": "https://www.monitor.bg:443/bg/a/view/hiljadi-se-sybirat-dovechera-v-plovdiv-za-evropejska-stolica-na-kulturata-154383", "text": "Хиляди хора се очакват днес в центъра на Пловдив, където ще бъде кулминацията от откриването на града като Европейска столица на културата. Десетки събития са предвидени в откриващия уикенд, който започна от снощи. Разнообразието от културни събития започна в петъчния ден с няколко изложби и концерти, които събраха доста повече хора от обикновено. Днес по обед продължава културната програма в артистичния квартал \"Капана\" с изпълнения на етноформация Жарава и проект \"Българи\". На сцената пред общината в ранния следобед читалищата от цяла Южна България ще представят шарена плетеница от танци и музика, пресъздаваща богатството на българския фолклор. По повод 30-годишнината от падането на Берлинската стена в Пловдив гостува единствената пътуваща колекция от оригинални фрагменти от стената, станала поле за изява на много улични артисти от 80-те до днес. Довечера обаче ще е кулминацията на церемонията по откриването на Пловдив като Европейска столица на културата. От 19:00 ч. на 30-метровата кула, построена за голямото събитие, ще се качат над 1500 изпълнители от страната и чужбина, обединени в спектакъла \"Ние сме всички цветове. Сред звездите, които ще участват в шоуто са Валя Балканска, Теодосий Спасов и немският DJ SCHILLER. Внушителната кула ще осигури видимост от 360 градуса. Върху конструкцията са монтирани над 350 прожектора и 10 огромни лед екрана. Кметът на Пловдив е обнадежден, че въпреки многото критики, това ще е незабравимо събитие: \"Смятаме, че със спектакъла тук това ще бъде нашето ключово събитие, което ще остане в сърцата на хората като общо, голямо, мащабно събитие. През годината всеки ще намери своето си събитие - за един ще бъде рок фестивал, за друг - изложба. Но това ще остане в съзнанието на всички\". Заради мащаба на спектакъла и очакваните много хора, са взети сериозни мерки за сигурност. Забранено е използването на дронове около огромната кула-сцена, като ще има 23 пропускателни пункта. От МВР нямат данни за заплахи за терористични актове. На всички възлови кръстовища ще има мобилни екипи, които ще следят за безопасността, каза изпълнителният директор на фондация „Пловдив 2019” Кирил Вълчев. Няма да се допускат хора във видимо нетрезво състояние или носещи обемни багажи, допълни Велчев. На присъстващите ще бъдат раздавани одеяла и шалове с логото на Европейската столица на културата. Очаква се над 50 000 гости да посетят официалното откриване, като сред тях ще са еврокомисарят по цифровата икономика и дигитално общество Мария Габриел и председателят на Народното събрание Цвета Караянчева. Откриването на Пловдив – Европейска столица на културата ще се предава на живо в YouТube за всички, които нямат възможност да присъстват на мащабния спектакъл.", "date": "2019.01.12", "title": "Хиляди се събират довечера в Пловдив за Европейска столица на културата"}
{"url": "https://www.monitor.bg:443/bg/a/view/zasneha-igralen-film-po-kniga-na-biznesmen-pilot-154382", "text": "Игрален филм  „Опърничавите“ на режисьора Георги Костов, заснет по едноименната новела на старозагорския бизнесмен Младен Стоянов, който е сред малцината нашенци, рискуващи да летят с аеробатичен самолет – собствена конструкция, тръгва по големите екрани през февруари. Книгата е написана от Стоянов няколко години, след като катастрофира с британския си инструктор насред полето край старозагорското село Богомилово с  двуместен  “LZ POK Екстра 300 L” и само по чудо оцелява, след като самолетът къса жиците на два далекопровода. След катастрофата нещо в него се „отключило“ и го накарало да се завърне към опитите от ученическите му години, когато се пробвал на полето на белетристиката, но бързо решил че призванието му е в …точните науки. Десетилетия по-късно, след като създал изключително успешна компания, произвежда продукти за контрол и автоматизация на хранително-вкусовата промишленост, продаващи се в десетки страни по цял свя,т инж. Стоянов  седнал зад компютъра, за да опише историята на връстника си Андрей и любовта му с далеч по-младата Анелия. На финала подписал творбата с иронично-закачливия псевдоним Драско Закеф. Интелектуалната закачка се оказала интересна за доста широк кръг от приятели и познати, които настояли да я видят в корици, а книгата след време попаднала на бюрото на режисьора Георги Костов. Междувременно, Драско Закеф написал още една новела  със заглавие „Да убиеш гордостта“, която също стигнала до кинорежисьора и той дори подготвил сценария за бъдещ  филм с работно заглавие „Ново начало“. Нещата обаче предприели обрат и харесаните за снимките актьори Симеон Лютаков и Анастасия Левордашка, влезли в ролите на Андрей и Анелия от първата книга. Изборът на познатия от сериала „7 часа разлика“ актьор станал без  задължителния кастинг, Лютаков просто харесал образа и дал съгласието си за участие в снимките. Левордашка обаче се конкурирала с близо 30 мераклийки за ролята. Снимките били направени за няколко месеца миналото лято, лентата е с изцяло частно финансиране. Седмици преди официалната премиера Младен Стоянов /Драско Закеф/ представи в Стара Загора третата си книга, романът „Мечтател“, за който казва, че е провокиран от сина му, също инженер, възпитаник на престижен американски университет и работещ в компанията на таткото. „Продължавам да летя, не зная дали ще продължа с „писмовните“ си занимания, но смятам, че общото между двете ми хобита е …реенето. Сред облаците и във фантазията …“, с усмивка коментира авторът.", "date": "2019.01.12", "title": "Заснеха игрален филм по книга на бизнесмен-пилот"}
{"url": "https://www.monitor.bg:443/bg/a/view/softuer-proverjava-dali-si-spodeljame-parolata-v-netflix-154374", "text": "Софтуер, разработен от стартиращата компания Synamedia, ще ни следи дали споделяме паролите си за стрийминг платформите като Netflix, Amazon Prime и др. Проектът все още не е закупен от нито един от по-големите представители на бранша, но според изчисленията на прохождащата фирма, всички те губят милиарди долари от това, че част от потребителите влизат в чужди профили, без да заплатят за собствен абонамент.  Проучване, на което се позовава и Synamedia, показва, че над една четвърт от младежите използват паролите на свои познати, за да гледат любимите си филми и сериали в тези платформи. Подобна тенденция е особено негативна за Netflix, смятат експерти. Причината – компанията се издържа единствено от абонаментите, като продължава категорично да отказва да направи безплатна версия на сайта си, която да се издържа от реклама. Начините, по които новият софтуер би проверявал дали използваме чужд профил също обаче са все още неясни. Създателите обясниха пред технологичните ентусиасти на изложението Consumer Electronics Show в Лас Вегас тази седмица, че програмата им ще следи за “нетипично поведение” на даден потребител. Така, например, ако по едно и също време в един профил са влезли две устройства на различни адреси, чиито притежатели имат коренно различен вкус за филми, софтуерът ще изпраща сигнал, че вероятно става дума за споделена парола. Не е ясно с какъв метод, но се очаква програмата да е наясно в случай, че сме предоставили кода си за вход в платформата на близък роднина, който не живее с нас. Предполага се още, че тя ще ни разпознава и когато самите ние влизаме в собствените си акаунтите, но от друга, по-далечна територия заради екскурзия или командировка.", "date": "2019.01.12", "title": "Софтуер проверява дали си споделяме паролата в Netflix"}
{"url": "https://www.monitor.bg:443/bg/a/view/evrostat-bylgarite-harchat-poveche-pari-za-kultura-154384", "text": "Българите са похарчили значително повече средства за културен отдих, свободно време и развлечения през 2017 г., отчита анализ на Евростат за разходите на домакинствата в ЕС за отдих и култура през въпросния период. Според анализа българите са харчили около 8 на сто от общите си разходи за културни развлечения през 2017 г. при регистрирани 7,5 на сто през 2007 г. Средният разход на домакинствата в ЕС за култура през 2017 г. е бил 8,5 на сто от общите им разходи, отчита европейската статистика. Според данни на НСИ средният разход на домакинство през 2017 г. за отдих, култура и развлечения е бил 528 лева, при отчетени 282 лева през 2007 г. Увеличени са и разходите за култура на едно лице, регистрира данните родната статистика - 230 лева през 2017 г. при 114 лева през 2007 г. Пак според НСИ през 2017 г. близо 3,8 милиона българи са посетили различни културни събития като театри, концерти, опера, балет, кино и др. Почти 4 милиона от сънародниците ни са посетили в рамките на въпросната година културни забележителности в страната. Близо 2 милиона българи са посветили свободното си време в четене на книги, като половината от тях са прочели от 1 до 5 книги, около 30, на сто са прочели 10 книги за 12 месеца, а около 20 процента от сънародниците ни са прочели повече от 10 книги за 12-те месеца на 2017 г. Около 4 милиона са българите, които четат вестници, като от тях 42 процента или 1,7 милиона заявяват, че четат вестници почти всеки ден. През 2017 г. гражданите на страните в ЕС са похарчили средно 8,5 на сто от общите си доходи за развлечения и други културни дейности, което в реални цифри представлява около 710 млрд. евро и се равнява на 4,6 от БВП на ЕС. Най-много средства за отдих и култура в ЕС отделят от общите си разходи жителите на Дания - 11,5 на сто, Швеция - 11 на сто, Финландия, Холандия и Австрия - по 10 на сто и др. В противоположния край на скалата най-малко средства за култура отделят жителите на Гърция - едва 4,6 на сто, Румъния - 5,8 на сто, Кипър - 6 на сто и др.", "date": "2019.01.12", "title": "Евростат: Българите харчат повече пари за култура"}
{"url": "https://www.monitor.bg:443/bg/a/view/v-sliven-strojat-obshtejitie-za-mladi-hudojnici-154385", "text": "Първа копка за общежитие при националната художествена гимназия „Димитър Добрович“ в Сливен ще бъде направена на 15 януари, съобщи директорът на културния институт  Александър Дойчинов. Гимназията, в която са се дипломирали над 1200 художници, иконописци и дизайнери, е създадена преди близо 4 десетилетия. Преди 7 години тя бе настанена в сграда-паметник на културата, а м.г. отвори вратите си галерия, но до сега учениците й не са имали общежитие. От школото се надяват проектът на арх. Маргарита Козовска, който предвижда 12 стаи от по 18 кв.м с обособени кухня, баня и тоалетна към всяка за по двама обитатели да бъде завършен в груб вид до есента. По предварителни сметки първата част от проекта ще струва около 200 000 лв., а за цялостно завършване ще са необходими общо над 600 000 лв. Част от средствата са от собствените приходи на гимназията, за останалите ще се разчита на целево финансиране от Министерството на културата, за което имало уверения на министър Боил Банов. С построяването на общежитието комплексът на НХГ– Сливен , който включва и атрактивно дворно пространство, ще придобие степен на завършеност, достойна за талантливите деца на България, коментира директорът, който до заемането на административния пост е преподавал иконопис.", "date": "2019.01.12", "title": "В Сливен строят общежитие за млади художници"}
{"url": "https://www.monitor.bg:443/bg/a/view/pisateli-vyzroptali-sreshtu-ideja-za-muzej-v-rodnija-mu-chirpan-154386", "text": "Някогашният първи държавен и партиен ръководител на България Вълко Червенков (1900-1980 г.)  лично разпоредил да започне създаването на три музея, посветени на големия български поет, драматург  и национал-революционер Пейо Крачолов Яворов в родния му Чирпан, в Поморие и в София. Това се случило преди 65 години - по времето, когато ръководството на Съюза на българските писатели в лицето на тогавашния му председател, поета Христо Радевски смятало, че заслугите на П.К. Яворов към литературата и историята са… недостатъчно изяснени и направата на музеи е ненавременно. Историята разказва преживе  племенницата на гениалния лирик Ганка Найденова–Стоилова в спомените си под наслов „В часа на синята мъгла“. Историята, за която  в литературните среди се говори под сурдинка, се разиграла през 1954 г., в самото навечерие на 40-та годишнина от трагичната му гибел. Стоилова изпратила до ЦК на БКП предложение за превръщането на родния дом на поета в Чирпан в музей, а на брега край Поморие, където като телеграфист е написал първите си работи – да бъде издигнат паметник. На заседанието на ЦК срещу предложението й скочил Христо Радевски, който в прав текст обявил, че мястото на твореца в родната литература все още не е изяснено и обекти от национален характер в негова прослава не бива да се създават.  Въпреки обратната теза, изразена от академик Людмил Стоянов (по онова време директор на Литературния институт при БАН), предложението било пратено в… коша. Родственицата поискала среща с Червенков и в продължение на час му изложила схващанията си не само за Яворов, но и за целия кръг „Мисъл. „Червенков слушаше внимателно доводите ми без с нито една дума да прояви собственото си становище. В края му казах: „Може би напразно Ви занимавам. След мен ще влязат Вашите съветници от СБП, които ще Ви говорят противното и Вие, естествено, ще повярвате на тях!“. Неочаквано за мен той, като си подаде ръката за довиждане, каза: „Не… Вие сте права и аз ще Ви помогна. Хубаво е, че сте толкова смела. Но имате силни врагове!“. В края сметка на 31 ноември същата година излиза министерски указ за създаването на музеите, а пръв уредник в Чирпан става младият тогава литературен критик и историк Стоян Стаев. Историята припомня един от неговите наследници в скромната къща на Крачолови Тодор Иванов и показва мастилницата, в която едва 13-годишният Пейо наливал мастило, направено от счукани кестени, за да напише първите си поетични изповеди. Обстановката в стаичката със зазидани по изричното настояване на обичащия здрача Яворов прозорци е такава, каквато е била подредена в очакване на младото семейство на Пейо и Лора през далечната 1913 г. Посещението така и не се случило заради аборта на младата невеста. След голямото Чирпанско земетресение през 1928 г. градът е посетен от тогавашния владетел цар Борис Трети, който лично се интересува за състоянието на поетовия роден дом и разпорежда стените да бъдат възстановени, а покривът поправен. 4 години по-рано там гостува Гео Милев и в присъствието на  близките и тогавашния кмет на града заявява: „Яворов е гений. Един ден тази къща ще стане музей, нищо не променяйте по нея”. Сходни думи е казал и проф. Асен Златаров, който настоявал на тезата си, че Чирпан е Меката на българската поезия. На пръстите на едната ръка се броят онези, на които преди превръщането на дома в музей е било разрешено да преспят в кревата на Яворов: пръв през октомври 1924-а е бил Гео Милев; пет години по-късно го е използвала Елисавета Багряна, а през пролетта на 1943-а в него преспали художникът Васил Стоилов и съпругата му Ганка Найденова. На крайчеца му  някогашният уредник, поетът Димитър Данаилов–Моряка позволил да приседне големият руски бард Владимир Висоцки, който с театър „Таганка“ гостувал в града през 1975 година. Почти като легенда се разказва как цяла нощ Висоцки свирил на китарата, а Моряка рецитирал яворови стихове. При откриването на музея слово и  стихове четат  Дора Габе и Божидар Божилов. През десетилетията пред бюст-паметника (изработен от чирпанлийката Мара Георгиева), поставен в дворчето през 1934-а, коляно са подвивали в поклон чилийската светиня, лауреатът на Нобелова награда Пабло Неруда; легендарният турски драматург Назъм Хикмет; сръбкинята академик Десанка Максимович; великият американец от арменски произход Уйлям Сароян, неповторимият руски режисьор Юрий Любимов… През 2014 година музеят получава бронзов медал от международната асоциация „Френски Ренесанс“, той е донесен от проф. Оливие  Базан като признание за популяризиране творчеството на Яворов. Никой не е в състояние да каже колко са преминалите в мълчалива редичка през дворчето с персийската черница поклоници на поета през отминалите вече 65 години. Само през м.г. те са били над 10 000, като в бройката не влизат участвалите в четенията и други, посветени на твореца прояви, коментира Тодор Иванов. На вълнуващия вече няколко поколения българи въпрос: имал ли е Яворов потомци, изследователят на живота му тактично разказва чутото от Ганка Найденова–Стоилова малко преди кончината й: “Истината е, Тодоре, че не тази малка кокетка Дора Конова-Кремен е причината за разбиването на това звездно семейство. Истината е, че Лора е научила, че Яворов има извънбрачен син от една млада плевенчанка Весела Монева, по-късно омъжена за швейцарския художник Карл Олзомер. И след загубата на своя син в петия месец при спонтанен аборт, Лора психически е била много лабилна.” След което допълва, че настоял тя да допълни спомените й с този факт, ако разбира се има документи, но чул само: „Аз създадох мита за този ангел Мина Тодорова и за тази царица на нощта Лора Каравелова. Не искам да разбивам този литературен мит. Други да го разбиват след мене.” хххххххх На 13 януари в Чирпан ще започнат традиционните Яворови дни, два огъня ще лумнат пред бюст-паметника му в двора на родната къща и пред монумента, дело на скулптора Иван Блажен в градската градина. Този януари те са посветени на 120-та годишнина от създаването на прочувствената му елегия „Арменци“. По този повод ще бъде открита изложба графики и скулптура на арменски творци с участието на вокална формация „Сирун“, а  в експозиционната зала  ще бъде премиерата  на филма „Изкореняване“ на режисьора Костадин Бонев.", "date": "2019.01.12", "title": "Писатели възроптали срещу музея на Яворов в родния му Чирпан "}
{"url": "https://www.monitor.bg:443/bg/a/view/kevin-djejms-izobretatelja-svetovnoizvesten-iluzionist-magijata-e-izkustvoto-koeto-moje-da-ni-vyrne-detskoto-useshtane-za-chudesa-154328", "text": "- Това ще е първото ми идване в България, но много се надявам да мога да усетя културата ви и да се срещна с нови интересни хора. - Чувал съм за Астор, но никога не съм имал възможността да се срещна лично с него. Иска ми се обаче, като дойда, да науча повече за него и работата му. - Сам правя всичките си номера и много се надявам публиката да хареса моята част от голямото шоу. Винаги се опитвам да създам емоционална връзка със зрителите в залата. Понякога настроението става носталгично, друг път залагам на шока, може да направя своята част сладка и захаросана или дори невинна. Обичам да правя магия, която отразява настроенията на публиката. Това е най-хубавото на спектакъла. The Illusionists е като голям бюфет с различни магии. Седем от най-добрите илюзионисти в света изпълняват най-добрите си номера. Ако нещо не ви харесва, три минути по-късно на сцената ще се качи друг и ще ви покаже нещо, в което да се влюбите. Всеки от нас има различно чувство и отношение към това изкуство. Всеки е на върха в нашия бизнес. Едно наистина невероятно и много добре продуцирано шоу пристига у вас за 4 поредни дни. - Аз съм от оригиналния състав на спектакъла. Всичко започна преди 7 години в операта в Сидни. Наеха ни, за да направим представления в продължение на 3 седмици. Но имахме такъв голям успех, че го играем вече 7 години. Превърна се в световен бранд. - Зад сцената сме като голямо семейство. Именно защото всички сме много добри, ме кара да усъвършенствам себе си в опит да съм най-доброто свое аз. Това е като да имаш уникални умове, събрани на едно място. Ако имаш идея, върху която работиш за своята част от шоуто, сбирките зад кулисите дават добра възможност да чуеш чуждото мнение и предложения. Всеки от нас иска шоуто да е успешно. Това е добре и за магията като цяло – държи нивото много високо. - За пръв път гледах илюзионист, когато бях в началното училище. Инстинктивно усетих, че това ще е нещото, с което ще се занимавам до края на живота си. Бях много фокусиран върху това, докато растях. Дори завърших университетски курсове по актьорско майсторство с мисълта, че могат да ми помогнат в това начинание. Когато баща ми предложи да уча все пак нещо в университета, за да има с какво да се занимавам, ако това с магията, не се получи по начина, по който си представях, му отговорих, че няма как да не стана илюзионист. Ще постигна каквото искам без значение колко ще ми е трудно. И да, имаше много години, които бяха много трудни. Днес обаче нямам оплаквания – живея живота, за който мечтаех. - Спомням си ги с любов. Те бяха истинският университет. Всеки ден учех нещо ново – как истински да взаимодействам с хората по много близък и непосредствен начин. Веднага можеш да разбереш дали харесват нещо или не. Понякога имах редовни клиенти, които идваха в един и същ ресторант всяка седмица, така че всеки път трябваше да работя здраво върху нови неща, които да им покажа. - Да, ако публиката е твърде аналитична. Ако просто стоят там и единствено се опитват да разберат как става номерът. Представете си, че гледате филм и през цялото време се опитвате да видите всички визуални ефекти, които са използвани, за да направят филма. Няма да е много забавно, нали? По-забавно е, ако просто се отпуснете и се наслаждавате на случващото се. В нашите среди си има термин за това - „спиране на недоверието“. Той се базира на това да не се интересуваш как нещо се прави, а защо се прави. Да не се взимаме много на сериозно. Ние просто забавляваме, това е. - Когато сме деца, всичко е приказно и чудно. Изучаваме света наоколо с всички сетива. Всеки ден живеем с усещането за чудо. Когато пораснем, това чувство се губи. Трябва да ходим на училище, да си намерим работа, да плащаме сметки. Магията е една наистина невероятна форма на изкуство, която може да ни върне това усещане за чудеса, което сме имали като малки. Това е красив дар и не трябва да го приемаме лековато. - Семейството е моят свят. Имам прекрасна жена и 3 невероятни деца. Както и много приятели по цял свят. - Забавно е, защото собственикът на Crazy Horse държеше артистите и танцьорите отделени. Беше забранено дори да говорим с тях. Концепцията „Разделяй и владей“. Основателят Алън Бернардин беше го измислил така, че почти хипнотизираше публиката с тези красиви, артистични живи картини с момичетата. Те бяха съпровождани от най-добрата музика и светлинно шоу. А след тях специалните участия като моето се поставя на сцената под много силна бяла светлина, за да събуди зрителите с комедия или магия. - Те са като всяка една друга публика. Хора като всички нас и реагират на магията като нас. Много е забавно да знаеш, че си правил представление пред президенти и кралски особи. А Обама беше много мил с нас. - Това е един наистина забавен въпрос. Всъщност децата са най-трудни да бъдат измамени. Учените са може би най-лесните, защото те си мислят, че знаят всичко за това как светът функционира. Магьосникът може просто да внуши нещо и ученият веднага ще го приеме. Детските мозъци обаче са все още отворени широко и те много бързо откриват секрета на номера. - Работя с няколко помощници. Много са важни и без тях просто няма шоу. Ние сме отбор и всички трябва да работим в унисон, за да се поддържа илюзията на публиката. - Винаги съм бил заинтригуван от класиката „разрязване на човек на две“. Обикновено се играе в кутия. Но аз открих начин да направя номера без нея и без да покривам нито една част от тялото. По време на тази магия на сцената се случва ужасен инцидент с резачка и един човек е разрязан на две като дърво. Визуално е много шокиращо за публиката. Аз събирам двете му половини отново с такер. Всичко обаче е изпълнено с много хумор и мисля, че публиката помни този номер много след като го е видяла. За мен е много забавно да го играя и да гледам лицата им от сцената. -   Аз не правя трикове за други магьосници, правя магия, която мисля, че е интересна за гледане. Правя я за себе си. Понякога колеги, дочули или видели мои номера, ме питат дали ще им продам някоя идея, за да я изпълняват в техните програми. А понякога аз им отговарям с „Да“. - Жена ми Клаудия. Казвам й всичко. -Кевин Джеймс е американец, роден във Франция през 1962 г. -Започва да се занимава с магия още в началното училище, а днес е сред най-известните живи илюзионисти в света -Негови номера изпълняват почти всички добри магьосници, а номерът му „носещата се роза“ е акцент в шоуто на Дейвид Копърфилд  -Носител на почти всички най-престижни награди за илюзионисти, включително „Магьосник на година“ на Magic Castle (Академията за магично изкуство) и „Най-оригинален магьосник“ на Международното сдружение на магьосниците -Работил е в известното кабаре Crazy Horse, както и в най-популярните шоупрограми в Лас Вегас, от седем години е част от шоуто The Illusionist, което събира 7-те най-добри илюзионисти в света", "date": "2019.01.12", "title": "Кевин Джеймс – Изобретателя, световноизвестен илюзионист:  Магията е изкуството, което може да ни върне детското усещане за чудеса"}
{"url": "https://www.monitor.bg:443/bg/a/view/kupuvame-onlajn-zelenchuci-ot-jenskija-pazar-154348", "text": "Зеленчукова продукция и месни изделия, предлагани на Женския пазар в София, ще може да се закупуват и през интернет. Това съобщи пред „Монитор“ директорът на пазари „Възраждане“ Драгомир Димитров. Общинското дружество ще създаде електронен портал, на който всеки ден ще се пуска информация каква продукция може да се закупи онлайн. „Идеята ни е да популяризираме продуктите на производителите. Пазари „Възраждане“ ще бъдат гарант за качеството на стоката“, обясни Димитров и допълни, че онлайн продажбите ще започнат през пролетта. По думите му дружеството няма да печели пари от закупуването на стоките, а логистична фирма ще изготви проект за доставките. на едро, или разфасован. Димитров изтъкна, че онлайн пазаруването би довело и повече хора на пазара, за да видят откъде купуват продуктите си. „Опитваме се да развиваме пазара, като го направим едно модерно пространство. Това ще спаси пазарите от конкуренцията в лицето на други търговски обекти като веригите. \"Промяната на нагласата на жителите и гостите на София към Женския пазар е дълъг и сложен процес, който включва ясна концепция – запазвайки спецификата и самобитния му характер, той да се превърне в модерно социално градско пространство, където да се идва с удоволствие“, коментира Димитров. В момента пък се поставя и ново видеонаблюдение подменя се осветлението, щорите и навесите на търговските обекти. Шефът на пазари „Възраждане“ съобщи още, че в последните години е решен и въпросът със сигурността и с чистотата. Открихме офис на Трето РПУ на Женския пазар - нещо, което също много спомага за сигурността на гражданите“, посочи Димитров. Той отчете и изключително висок интерес към пазара. По думите му около 60 хиляди души дневно посещават и историческото място в центъра на столицата.", "date": "2019.01.12", "title": "Купуваме онлайн зеленчуци от Женския пазар "}
{"url": "https://www.monitor.bg:443/bg/a/view/dnes-cherpjat-tanja-i-tatjana-154381", "text": "На 12 януари честваме Света Татяна - великомъченица, почитана в християнския свят както от православни, така и от католици. Татяна е раннохристиянска мъченица, родена в семейството на богато, но боязливо и криещо вярата си в Християнството римско семейство. Тя поема пътя на целомъдрието още от дете. Изцяло проникната от тази вяра, Татяна била посветена за дякониса и всецяло се отдала на милосърдие и непрестанна молитва. По това време на римския трон се възкачва 16-годишният Александър Север (205-238 г.). Той имал еклектически убеждения и равнодушен към вярванията на другите, той не се придържал към един определен светоглед, поради което сред идолите на различните езически божества в дома си имал изображението и на Христос. В негова жертва пада Татяна. Без да гледат на знатното й положение и на нейния безукорен живот, я завели в храма на Аполон, за да бъде принесена в жертва. Девойката не само отказала да стори това, но по нейна молитва идолът се сгромолясал и се разбил на парчета. След напразните увещания на градоначалника да се отрече от Христа, младата Татяна била многократно подлагана на най-свирепи изтезания, като дори изболи очите й и рязали ивици от нейната снага. Писанията сочат, че след всяко мъчение Бог извършвал чудо със Своята изповедница - тя се явявала на другия ден излекувана. Когато веднъж, след целодневно мъчение, отвели девойката в тъмницата през цялата нощ огряна от нетленна светлина, тя велегласно славословела Бога, пригласяна от небесни ангели, които лекували нейните страшни рани. И това чудо не трогнало мъчителя. На другия ден той отново я подложил на жестоки изтезания. Уморен от нейната несломимост, безсилният управител наредил да я предадат на изгладнелите зверове, но пуснатият лъв се заумилквал около светата мъченица и ближел кротко нозете й. Изпълнен със страх да не би подобна гледка да обърне и други езичници към омразната вяра на \"галилеяните\", управителят наредил незабавно да я обезглавят. Същата участ достигнала и бащата на мъченицата. Заради големите мъчения, на които е подложена, църквата я канонизира като Света великомъченица Татяна. Днес имен ден празнуват жените с име Таня, Татяна!", "date": "2019.01.12", "title": "Днес черпят Таня и Татяна"}
{"url": "https://www.monitor.bg:443/bg/a/view/sedmichen-horoskop-za-12-19-januari-154351", "text": "Овен 21 март - 20 април 12-и ще започне с клюка, която ще се разраства и може да засегне много хора. Ако до 13-и запазите неутралитет и не вземете страна в една провокация ще спечелите предимства и ще си осигурите силен гръб в бъдеще. Съботната вечер е заредена с експлозивност, особено за родените около 1 април. До вторник не вадете зъб и не се зъбете на никого. В неделя не се занимавайте с рискови спортове и не участвайте в състезания. До понеделник на обед не приемайте да замествате колега и да вършите несвойствена работа. Каквото се развали трудно ще се оправи. На 14-и вечерта сте склонни на всякакви компромиси в любовта и на нестандартно поведение, за което ще съжалявате. 15-и ще започне с шансове за печалба, с възможност за сключване на нови договори и повишение на заплатата. Кандидатствайте за нова работна позиция. До обед на 16-и имате шанс да изкачите висок връх в кариерата. След това до 17-и на обед се пригответе да давате, да подкрепяте нечия инициатива, да финансирате нуждите на близките и децата. От 17 до 25 януари ще се раждат деца, които ще печелят лесно стипендии и конкурси, ще бъдат обект на благотворителност, ако сами се включат в такива прояви. От 17-и на обед до 18-и на обед се пригответе да предложите на тялото си повече полезни продукти. И умът ви лесно ще усвоява полезната информация. В петък следобед влизате в нова среда или компания. 12-и има своята тъмна и светла половина. До обед очаквайте неприятни разговори, които може да доведат до скарване. Следобед всяка грешка ще бъде простена и забравена. В неделя посетете тези, към които чувствате някакъв дълг и уточнете отношенията. От обед до понеделник на обед енергетиката е тежка. Не започвайте работи и дейности, на които смятате да разчитате в бъдеще. Родените във втората декада ще се възползват от тайните на другите, но своите трябва да пазят. 14-и започва с неприятна новина, която използвана добре може да ви донесе предимства. Проведените разговори късно вечерта може да ви донесат неочаквани печалби. На 15-16-и Луната е във вашия знак, където е в екзалтация, особено по отношение на парите и придобивките. Може да влезете в нова среда и да спечелите от участието си в престижни мероприятия. Лесно ще налагате своите виждания и разбирания на колектива, в който работите. Добре е на 15-и да подпишете нови договори, да работите по базови проекти и да търсите нови, а може би и тайни източници на сила, протекция и енергия. 16-и ще донесе вероятно първите ви награди за годината. От обед до 17-и на обед направете едно добро дело и обгрижете някого. Вечерта на 17-и полезните вещества и мисли лесно се усвояват. В петък правите крачка в нова посока, създавате или влизате в нов екип. Действайте активно. Тежък съботен предобед с неприятности и проблеми както със своите, така и с чуждите. Внимавайте в приказките, за да не развалите отношенията си. Важните и уточняващи разговори проведете от обед до неделя на обед. 13-и е денят на тайните организации, на тайните сбирки на още по-тайните общества. Не споделяйте много, ако не искате да си докарате неприятности. Вероятни са проблеми с говора и слуха, гледайте да не настинете. На 14-и на някой може и да му изстине мястото, но това ще донесе в бъдеще ползи за вас и близките ви и ще обедини интересите ви. Важното за понеделник да се предприеме следобед. 15-и е ден за първа крачка в нова бизнес посока. И ако вече сте завладели дадена територия сега е време да се възползвате от нейните ресурси. Вкарайте свежи пари в нови дейности и производства. Вечерта уредете среща с партньори. На 16-и до обед ще постигнете изгодни за вас споразумения и неочаквано ще ви подкрепят тези, които до момента са ви клатили стола. От обед до 17-и на обед правете услуги, обгрижете някой изпаднал в нужда и може да бъдете сигурни, че и за вашите проблеми някой ще се погрижи. На 17-18 Луната е в Близнаци. Организирайте пътувания и важни срещи. Намерете време на 17-и за промяна в стил, прическа и визия. Търсете консултации. На 18-и решете имотен спор. За следобед планирайте среща на екипа. Родените в третата декада ще водят нужни, но болезнени разговори в събота до обед. Внимавайте какво си пожелавате. Не лъжете, лъжите в този ден ще се превърнат в истина, от която ще ви заболи в следващите дни. Вечерта носи конфликти, а и в неделя сутринта няма мир и покой за вас от претенциите на околните. Родените във втората декада да бъдат особено внимателни към информациите, които знаят. Една изпусната дума може да предизвика тежки конфликти и раздели. В понеделник по-добре закъснейте за работа вместо да поемете неприятен ангажимент или да участвате в конфликтни събрания. 13-14-и може да ви донесат повече болка, отколкото очаквате поради грешни информации и споделяне с грешния човек. Не вадете зъб и стойте далече от конфликтите. Обличайте се добре. За вечерта на 14-и не планирайте първа среща. Склонни сте на нестандартни постъпки и поведение. На 15-и вече правите първата си крачка на нова територия. Това е ден за поставяне основите на нови дейности и начинания. Добре е на 15-16-и да подпишете нови договори. На 16-и следобед преди да поискате, дайте повече от себе си. На 17-и започнете с благотворителен жест и ще ви се върне. Вечерта е много важно как ще изглеждате, идете на фризьор. В петък до обед отдайте внимание на полезните продукти и срещи. Чакат ви печалби до вечерта.  В събота не ставайте рано, избягвайте семейните конфликти. Късметът ви идва към обед. Лесно може да привлечете някого и да се радвате на взаимност. 13-и е критичен ден за тези, които не умеят да пазят тайни. В желанието си да изпъкне някой ще ви снесе наготово информация, която ще ви донесе предимства. 13-14-и са дните на тайните общества и на преговорите, за които обществото и света така и няма да разберат. Поставете условията си, не приемайте чуждите. От неделя на обед до понеделник на обед са повече тъмните моменти и разговорите на тъмно, от които ще страдаме в бъдеще, но каквото се уговори следобед на 14-и ще донесе на вас и на другите повече ползи. На 15-16-и се пригответе да давате, да влагате пари и усилия в съвместни проекти. Много важно е да се уточняват условията, да се знае кой в каква посока и доколко отговаря за всичко, което се споразумеете. Всяко обвързване в тези дни трябва да е изпипано с взаимно изгодни договори иначе сделката ще се провали. От обед на 16-и до обед на 17-и се включете в спонсорски проекти. Дайте и ще получите каквото ви е нужно. До вечерта на 17-и колелото на съдбата ще се завърти и ще ви изкара на предни позиции. Помислете за вложения в недвижим имот и за разширяване на територията си на работа и влияние. На 18-и сключете изгодна сделка и привлечете силни хора в екипа си. Една доста неприятна събота сутрин за родените в третата декада. Може да се скарате по незначителни поводи. Поспете, не тръгвайте рано на път. Към обед облаците се разнасят, а неприятностите друг ги отнася и привлича към себе си. В неделя посетете роднини и приятели, опитайте да изгладите недоразуменията. В организма ни се включват фините енергии. Направете си сами лекарство. Родените във втората декада са на път да разкрият и използват тайна информация или рецепта. От наученото на 13-14-и може да произлезе нова работа и паралелен ангажимент, който след време ще се окаже и доста доходен. Прибирайте се навреме, не замръквайте с приятели на опасни места. На 14-и вечерта нищо важно да не се предприема. Почти в края на работното време ще получите наистина важните предложения. 15-16-и ще се окажат дни на вашата победа, на възможността да станете част от престижен проект или група. Вървите и към любовна авантюра, която по никакъв начин не бива да свързвате с работата си. Това са дни на постижения и награди, на покани за участия и повишение на жизнения ви стандарт. Сега е моментът да сключите нови договори. Късметът ще изгрее за родените преди залез-слънце. 17-и започнете с дарителска акция, а на 18-и търсете ново място за внедряване. Предстоят три дни, в които ще имате доста проблеми, ще усещате неприятно въздействие и влияние и ще се чудите откъде ви идват всички тези неприятности на главата, която в момента е слабото ви място. До вечерта на 12-и се натрупва напрежение, което ще се излее на главите на родените до 1 октомври. В неделя да намалят риска родените във втората декада, ако не искат да зациклят и пострадат. Не вадете зъб и до вторник не прибягвайте до лицева хирургия. Тъмни сили се опитват да се внедрят в живота ви. На 14-и поне до обед не правете никакъв избор, а за вечерта не си насрочвайте първа среща. Родените в третата декада са в по-тежка позиция. Вървите към нестандартна връзка, която може да стане повод за клюки и компроматна атака. От 15-и ще дишате по-леко и дано сте си извадили поуки. Опитайте да разберете дали не се оформя лагер против вас на работното място. Може да не ви поканят на важна сбирка. 15-и е благоприятен за влизане в нова среда и подписване на нови договори. Ден на фундамента, всичко да се прави здраво. На 16-и до обед шансовете за печалба са на ваша страна, след това до 17-и на обед помогнете на тези, които обичате и цените, да ви догонят и да станат част от проспериращ екип. На 18-и облечете новите дрехи и идете на фризьор, за вечерта предстоят отговорни срещи, които ще ви вдигнат нивото. Родените в третата декада ще имат повече късмет в съботния ден, ще се възползват от проблемите и препирните на другите. Вечерта на всяка цена се постарайте да избегнете скандали, които може да завършат с инцидент. 13-и е ден за стопляне на отношения и стопяване на дистанции. Това е и ден на тайните, на необявените срещи, на тайните сборища на още по-тайни и потайни места. Предстоят елиминации на тези, които не спазват договорките. На 14-и до обед властват тъмни сили. Контролирайте се, не правете нищо на всяка цена. До вечерта може да направите силен ход, да получите защита и одобрение на проектите си. Сключените договори ви дават предимства. На 15-16-и Луната ви гледа в опозиция от знака на златния Телец. Трудно ще вървят дела и дейности свързани със странично финансиране. Дано получите отсрочка и за дълговете си. Ще се наложи да действате в екип там, където ви се иска сами да работите и с никого да не делите печалбите. Това са и дни на нестандартни срещи, на които може да ви спретнат и компромат. Ограничете публичните изяви, ако не искате да работите за чуждия интерес. На 17-и до обед обгрижете някой нуждаещ се от грижи. Не пренебрегвайте нуждите на родителите си. Кандидатствайте по спонсорски програми. За вечерта се постарайте да изглеждате добре. Планирайте за 18-и важните си срещи и разговори. Рисков предобед за родените в последните дни на зодията. Не се включвайте в екстремни изяви и спортни инициативи. Не е ден за ски. Следобед постепенно взимате инициативата и успявате да стопите дистанциите с приятели и близки. До обед в неделя посетете тези, които искате да привлечете за важна работа и дейност. Пътувайте, може да намерите лечебно място и да си приготвите сами лекарство. Родените във втората декада ще изживеят магични моменти в този уикенд и бебето може да направят. И в неделната вечер останете само с най-любимите си хора. В понеделник до обед ентусиазмът ви може да бъде яхнат и употребен. Мързеливците ще разчитат на вашата работа и делова активност. Дано шефовете забележат кой в действителност движи нещата и да ви възнаградят. От обед на 14-и до обед на 15-и си осигурявате стабилност с нов договор или намирате нова база за развитие. Ще намерите и допълнително финансиране до 16-и на обед. След това до обед на 17-и направете едно добро дело, помогнете на някой да изплува от кризата и ще си спечелите доверен човек за бъдещето. Родените в първата декада ще имат проблеми на 17-и, ако поставят своите интереси над колективните и семейните. Вечерта ще е тежка и конфликтна. За да вървят нещата в петък, трябва да направите компромис. Конкуренцията готви ответен удар. Навлизате в тридневен рисков период. Родените в първата декада ще имат повече проблеми в събота, особено вечерта, когато може да се очакват емоционални изблици и на моменти с прояви на агресия. В неделя проблемите ще се повече за родените във втората декада, особено ако не направят компромис и не се опитат да стопят дистанциите. Съветът е в този уикенд да не правите тежки преходи в планината и да внимавате със ските. Неблагоприятно за интервенции в областта на главата. Не вадете зъб до вторник. Не участвайте в тайни сбирки и сборища, особено ако не можете да пазите тайни. В понеделник и на работното място може да се почувствате в изолация или да бъдете отстранени от екипа, с който искате да работите. На всички нива ви дебнат изкушения и изкусители, които доста може да ви объркат. Родените в третата декада ще имат и нестандартни любовни срещи. И като се събудите на 15-и знайте, че започвате победоносно изкачване към върха, от който някой ви е съборил или сами сте си позволили да паднете. Планирайте подписване на нови договори. 15-16-и ви дават шанс да спечелите повече, да намерите новата си пазарна ниша, в която да действате и да се развивате. На 17-и сутринта не подминавайте протегнатите ръце. Вечерта усвоявате нови уроци, които ще приложите още в петък. Шансът е на ваша страна. До обед на 12-и ограничете контактите и пътуванията, контролирайте се. Вечерта ви предстои емоционално изживяване. Ще има усмивки и сълзи. 13-14-и са много особени дни. Ще имат предимства тези, които бъдат допуснати в средата на избрани. Това са дни на тайни сбирки, на тайни преговори, които може да променят живота на мнозина. Дано сте в кръга на избраните, за да може да повлияете положително на бъдещите решения на групата. В понеделник до обед са вероятни измами и изкушения. Нищо важно да не се започва. Не подписвайте договори, преди да проверите условията и клаузите написани с дребен шрифт. Вечерта правите компромис в любовта, който ще ви коства много. Не опитвайте нищо нестандартно, вероятно е да ви спретнат компромат. 15-и е ден на допълнителни разходи. Ще ви представят неприятни сметки, строителни и ремонтни работи се оскъпяват. Проблемът е, че за вас това касае базови проекти, така че ще трябва да осигурите парите. На 16-и до обед давате и влизате в преразход. Ако следобед направите едно добро дело, някой друг ще ви върне жеста и ще ви покрие загубите още в следващите дни. На 17-и сутринта направете дарение, раздайте ненужни вещи. Следобед ще усвоите полезни уроци. Облечете новите дрехи. В петък ще постигнете максималното в работата и деловите връзки. Тежка събота за родените в първата декада. Контролирайте емоционалните изблици, денят възобновява стари страсти и конфликти. Поне до обед не лъжете, а си пожелайте нещо от сърце и ще го имате. В неделя уредете срещи с роднини и приятели, с които имате да уточнявате отношения или да искате прошка. До обед дистанциите се стопяват. От неделя на обед до понеделник на обед изживяваме моменти с негативна енергетика, влизаме в неприятни положения, рискуваме повече отколкото е добре за всички. Може да попаднете под негативни влияния. В понеделник вечерта някой ще опита от забранения плод и в любовта. 15-и е ден за презареждане, за постигане на крайни цели, за завладяване на високи позиции чрез договори и лични връзки. Каквото постигнете на 15-16-и ще ви донесе пари и предимства. Явете се на конкурси и търсете спонсори. Изкачвате висок връх в кариерата, може да станете доверен сътрудник и съюзник. В момента много неща се правят на тъмно, не се афишират взетите решения, дори и да засягат бъдещето на много хора. На 17-и се включете в дарителска акция. Не отказвайте услуга и подкрепа. 17-и е ден на милосърдието. Вечерта не нарушавайте закона и не изневерявайте. В петък ще изпиете чашата на горчивото разочарование, ако сте си позволили предателства и забежки. Важното отложете за уикенда.  ", "date": "2019.01.12", "title": "Седмичен хороскоп за 12-19 януари"}
{"url": "https://www.monitor.bg:443/bg/a/view/vtori-shvejcarec-arestuvan-za-teror-v-maroko-154377", "text": "Втори мъж с швейцарски паспорт е бил задържан в Мароко във връзка с убийствата на двете скандинавски туристки. Той има и британско гражданство. Изяснява се ролята му в покушенията срещу чужденките. Това са съобщили местни медии. Швейцарските власти са потвърдили за ареста, но са уточнили, че от тях не е искано да разследват задържания. Също така става ясно, че той отдавна не се е прибирал в страната. Припомняме, че двете млади жени бяха жестоко убити преди Коледа. Те са тръгнали без придружител към планински район, където били нападнати. В социалните медии се завъртя ужасяващо видео с обезглавяване на жена, за което бе потвърдено, че е автентично. За убийствата бяха задържани 19 души, сред които и мъж с двойно гражданство - швейцарско и испанско. За него се предполага се, че е ръководел групата и набирал терористи. Мъжът има криминално минало, но не е бил задържан за убийство. Той е 25-годишен и е признал пред полицията, че ислямът му е помогнал да се отърве от пороците си. Появиха се твърдения, че е бивш футболен хулиган. Потвърдено бе, че те са дали клетва за вярност към \"Ислямска държава\". Полицията работеше по версия, че изнасилване е водещият мотив, а терористите не са координирали нападението с ДАЕШ и са действали като \"самотни вълци\". По-късно обаче именно терорът стана основна версия. Преди дни стана ясно, че ислямистите са нападали и други чужденци в района. Възрастен британец се спасил след като заявил, че е мюсюлманин. Случаят потресе обществеността в Мароко, където бяха организирани бдения и протести срещу насилието. С плакати на няколко езика мароканци заявиха, че терорът няма религия. Мароко е сравнително спокойна страна за региона и подобни атаки са по-скоро редки. През миналата година там обаче са били разбити 20 терористични клетки.", "date": "2019.01.12", "title": "Втори швейцарец арестуван за терор в Мароко"}
{"url": "https://www.monitor.bg:443/bg/a/view/leopardi-myrkat-po-paltata-prez-2019-snimki-154258", "text": "С понижаването на градусите се вдига на бунт усетът ни за секси тоалети. Но кой казва, че зимата трябва да се асоциира само с грозни коледни пуловери и скучни черни якета? Снегът навън трябва само да ни мотивира да сме по-креативни в избора на облекло. Модната индустрия повелява през този сезон или т.нар. Teddy bear (б.а. - плюшено мече). Не всички представителки на нежния пол моментално прегръщат идеята за този тип връхни дрехи, но истината е, че освен много актуални те наистина топлят през студените дни. Въпреки че първоначално се асоциират с плюшено мече, те не идват само в кафяви нюанси, а са подходящи във всякакви гами. Сред най-предпочитаните цветове са мръсно бяло, тъмносиньо и бежово. Друго топло топ предложение от фешън диктаторите са Нека бъдем честни – те са най-предпочитани за зимата от повечето хора, което значи, че някои неволно ще влязат в крак с модата. Част от световноизвестните марки представиха по-нетрадиционни модели на капитонирани зимни якета, но семпло такова с пухена качулка също ще ви свърши работа. Добрата новина за всички любителки на леопардовите щампи е, че такива отново са сред най-актуалните за сезона. Те мъркат главно върху палтата, но Може да заложите на плюшено палто с такива шарки или вталено с колан. Тренчкотът също е сред основните предпочитания от представителите на висшата мода що се отнася до тенденциите за тази зима. Такъв тип дрехи обаче не са сред „най-топлите“ предложения, освен ако не са с добра подплата или не сложите няколко ката дрехи отдолу. Водещите цветове при тренчкота за този сезон са ярко червено, светлокафяво и вишнево.", "date": "2019.01.12", "title": "Леопарди мъркат по палтата през 2019 (СНИМКИ)"}
{"url": "https://www.monitor.bg:443/bg/a/view/direktoryt-na-pss-prez-uikenda-ne-karajte-ski-izvyn-pistite-154372", "text": "В следващите два дни ски и сноуборд не трябва да се карат извън предназначените за целта места в планините, а туристите не трябва да излизат извън маркираните трасета. Това призова пред „Дарик“ радио директорът на Планинската спасителна служба Емил Нешев, като уточни, че два дни е минималното време, необходимо, за да се стабилизира снежната покривка. Нешев посочи, че двете основни грешки, довели до трагични инциденти, като вчерашния, при който двама сноубордисти бяха затрупани от лавина, са подценяване на условията в планините и надценяване на собствените възможности. Планинската застраховка също е задължителна, добави Нешев. „Хората не се информират достатъчно. Освен това има липса на отговорност. Когато тръгваш да правиш такива неща, трябва да знаеш много добре какво точно правиш. Ето, в случая с инцидента от петък, момчетата нямали планинска застраховка“, каза той. Специалистът даде и няколко ценни съвета, ако през следващите дни сте решили да прекарате време в планината: „Тези, които планират преходи, трябва да знаят, че обстановката в планините в България в момента не е подходяща за излизане и практикуване на ски и сноуборд извън пистите. Планината крие рискове, тъй като последните снеговалежи бяха съчетани със силни ветрове във високата част на планината. Тези две неща са предпоставка за натрупване на т.нар. снежни дъски. Много трудни за откриване и много лесни за събаряне“, обясни директорът на Планинската спасителна служба. „Нека да се придържаме към това поне в следващите два дни, да се успокои обстановката, да улегнат снежните слоеве, да се стабилизира снежната покривка. Същото важи и за туристите. Да практикуват туризъм само по маркираните зимни трасета за туризъм. Препоръчвам на всички, които изпаднат в състояние на бедствие, нека ползват телефон 112. Препоръчвам на всички, които излизат в планината, да разполагат с мобилното приложение на Планинската спасителна служба, чрез което бързо и лесно могат да подадат координатите на своето местоположение, за да може да бъдем бързи и ефективни“, допълни още той.", "date": "2019.01.12", "title": "Директорът на ПСС: През уикенда не карайте ски извън пистите"}
{"url": "https://www.monitor.bg:443/bg/a/view/ulian-konstantinov-ricar-na-tri-muzi-154326", "text": "Миланската Ла Скала, Ковънт Гардън в Лондон, Метрополитън в Ню Йорк, Театро Колон в Буенос Айрес и почти всички останали престижни оперни сцени на 5 континента са в краката му, когато преди повече от десетина години световноизвестният български бас Юлиан Константинов решава да загърби бляскавата си международна кариера. Причините са много и сложни, но една от първите в списъка е: „Защото искам да виждам как растат синовете ми...“. Днес по-малкият – Никола, е на 11, а батко му Георги – вече на 19. „Надявам се да станат добри хора и да са щастливи. Невероятно е как две деца, които са живели на едно място, в едно семейство, с едни родители и близки, с не особено голяма възрастова разлика, са толкова различни. Единият харесва едни неща, другият – съвсем други. А това е изключително забавно“, споделя изненадата от наблюденията си известният им баща. Никола е състезателна натура и след няколко опита с други спортове – футбол, тенис на корт и т.н., влиза в синхрон със семейната традиция и сега тренира волейбол. Георги пък е студент първокурсник по графичен дизайн в НБУ – специалност извън фамилните пристрастия или поне далеч от тези на Константинов-старши, който е скаран с компютрите. Дали понякога не съжалява за доброволното си отдръпване от най-високите оперни подиуми – на този въпрос забележителният Борис Годунов на нашето време не е в състояние да отговори еднозначно. „Не съм съвсем сигурен кое е по-важно за децата: дали родителят да бъде близо до тях, или пък да не са непрекъснато заедно, но те да могат да го посочат с пръст и да кажат – ето, вижте, това е моят татко, който има такива и такива успехи... Родителството е трудна работа и за съжаление се учи в движение“, казва Юлиан. Тогава за повечето от близките му неговият ход за отстъпление от светлината на прожекторите изглежда доста шокиращ, в очите на колеги и познати също често чете неразбиране и изумление, само неколцина приятели, които не са толкова навътре в детайлите на професията му, се отнасят ведро и спокойно към неговия избор. „Пак казвам, не съм сигурен кое е било по-добре да направя в онзи момент с оглед точно на нещата, заради които го направих“, подчертава Константинов. А момчетата му и сега има за какво да се гордеят с него: освен с бутиковите му участия в избрани оперни спектакли, още и с телевизионните му изяви. Певецът се чувства много комфортно като светски коментатор в Нова тв и е във възторг от екипа на Гала, където са събрани все приятни и позитивни хора, без нито една „издънка“ между тях. Юли взема завоя към телевизията в кръстопътен момент в биографията си. „Нямах абсолютно а трябваше да се живее по някакъв начин. Мисля, че до голяма степен проблемът беше на психогенна основа. Обиколих много лекари, всички възможни специалисти в тази област у нас и 95% от тях не намираха абсолютно никаква причина за състоянието ми. Останалите 5% заявиха директно, че трябва да се оперирам. Естествено, не ги послушах и слава Богу, но наистина имаше период, в който беше изключително трудно от моето гърло да произведа глас. Колкото и да е странно, мъжете в моя род, а ние сме почти само мъже, имаме мощни гласове, но те невинаги са в добра кондиция“, обяснява бележитият бас. Баща му, волейболната легенда Георги Константинов-Гибона, гръмовит разказвач на всевъзможни интересни истории, 2 пъти е бил опериран от проблем с гласните връзки. На брат му Пламен Константинов – доскорошния селекционер на лъвовете, а понастоящем треньор на руския „Локомотив“ (Новосибирск), пък веднага му пада гласът, щом започне да води мач и се превъзбуди, като стане напечено. ...Та в онзи труден момент една от спасителните идеи, които хрумват на Юлиан, е свързана с телевизията. Участвал е наскоро в някакво предаване, така че отива да поговори с продуцентите и...лека-полека се започва. И досега мнозина свързват с патриотичното шоу „Аз обичам България“, макар че то вече реално не се произвежда, а се въртят само стари сезони. „Имам прекрасни спомени от това предаване и съм научил доста неща от него. Да речем, сещам се, че Тодор Каблешков е превеждал френска литература, „Клетниците“, струва ми се. На пръв поглед – куриозно, но когато навържеш повече факти, намираш логиката и виждаш за какво става въпрос. Младите апостоли на Априлското въстание са хора интелигентни, високообразовани, заможни. Тръгват да правят революция не защото едва свързват двата края и няма какво да губят, а напротив. Това е елитът в най-чистия му вид, който си слагат главата в торбата „за правда и свобода“. Подобни примери от историята могат да ни накарат да се почувстваме по-добре като българи“, убеден е Константинов. Все пак и сега Юлиян смята, че онова, което трябва да прави, защото го може най-добре, е да пее на оперната сцена. „Може би то е нещото, за което съм роден“, предполага той. На 2 февруари в Софийската опера му предстои спектакъл на „Симон Боканегра“ на Верди – една от любимите му творби, с една от най-любимите му роли – Фиеско. „Тръпна в очакване на тази среща“, доверява големият бас и връща лентата: „Като студент в Консерваторията слушах с истински трепет записа на „Симон Боканегра“ с Николай Гяуров, Мирела Френи, Хосе Карерас и Пиеро Капучили под палката на Клаудио Абадо. Превъртал съм безброй пъти касетката със записа и съм се възхищавал от тези велики музиканти. Мина време и съдбата ме срещна със същата опера и същия диригент в най-големите театри, което беше чудо“. Още едно предчувствие на Константинов почти свръхестествено се сбъдва: „Винаги съм имал някакво усещане, че ще дебютирам в Миланската Скала с ролята на падре Гуардиано от „Силата на съдбата“. И години по-късно това се случи – тази разкошна роля на Верди беше моят дебют там, въпреки че преди това ми бяха предлагали 2 други партии. Звучи малко странно, но е факт“. Тогава, в средата на 90-те, Константинов става „Познавайки нещо, ти дори индиректно вървиш към него и в един момент понякога успяваш да стигнеш“, казва той. На 14 февруари Юлиан Константинов ще има друга интригуваща оперна поява – в Града на липите. Прочутият бас ще пее партията на Тимур в „Турандот“, нестандартен спектакъл на Държавна опера – Стара Загора, в който артистите са на сцената редом с 3-4-5-метрови кукли. „Всичко е толкова добре конструирано, че когато представлението започне, ние почти не ги забелязваме, колкото и да са грамадни“, отбелязва той. Малцина може би знаят, че Юли си има още една муза – рокмузиката: свири от десетилетия в група „Кокаин“ и е автор на всички нейни композиции. „В тази сфера не сме професионалисти, макар че свирим по-добре от професионалните музиканти – шеговито намига той. – Имаме сред нас компютърен специалист, човек, който се занимава с езда и стрелба с лък, озвучител в Народния театър... Трудно се напасваме да сме свободни по едно и също време, но за мен това е прекрасно хоби, друг вид удоволствие в сравнение с класическата музика“. В „Кокаин“ снажният брюнет е само китарист, тъй като, пояснява, на неговата възраст вече не бива да се пее и опера, и рокендрол, вреди на техниката. Сред дейностите, които напоследък го правят щастлив, са и разходките с домашния любимец – добродушен черен лабрадор. Казва се Марко, както кръщават магаретата в България, но той не се сърди. Името е измислила Юлия – съпругата на певеца, и кучето не е имало особен избор. „Всичко, от което се нуждаем, е любов. Казал го е геният Джон Ленън, когато е бил на 27 години. Наистина е така“, напомня на финала Юлиан...", "date": "2019.01.12", "title": "Юлиан Константинов – рицар на три музи"}
{"url": "https://www.monitor.bg:443/bg/a/view/makedonija-stana-severna-s-reshenie-na-s-parlamenta-154375", "text": "Македонският парламент прие с необходимите две трети мнозинство всички конституционни промени предвидени в Преспанския договор. Така официално западната ни съседка става Република Северна Македония. „За\" промените гласуваха 81 народни представители. Депутати и министри веднага поздравиха премиерът на Македония Зоран Заев. Ръководителят на дипломацията на ЕС Федерика Могерини и еврокомисарят по разширяването Йоханес Хан са първите поздравили Македония след историческото гласуване на конституционните промени тази вечер. „Политическите лидери и гражданите показаха решимостта си да хванат тази уникална историческа възможност за разрешаването на един от най-старите спорове в региона и решително да продължат напред по пътя към ЕС”, заявиха Могерини и Хан. Генералният секретар на НАТО Йенс Столтенберг също изпрати писмо до премиера Зоран Заев, за да го поздрави за окончателното гласуване на парламента. „НАТО силно подкрепя пълното прилагане на Договора, което е важен принос за стабилния и проспериращ регион”, каза Столтенберг. ", "date": "2019.01.12", "title": "Македония стана Северна с решение на парламента"}
{"url": "https://www.monitor.bg:443/bg/a/view/batachanin-schupi-stykloto-na-snegorin-154371", "text": "Ядосан мъж от Батак ударил с лопата за сняг задното стъкло на верижен трактор и го счупил. Това информираха от полицията в Пазарджик. Случката се е разиграла на улица в родопското градче. 55-годишният батачанин Г.Д. се възмутил, че снегоринът не бил разчистил участък от пътя. В яда си грабнал лопата за почистване на сняг и нанесъл удари по задното стъкло на снегорина, собственост на частна фирма. Машината била използвана за почистване на общинската пътна мрежа. Извършителят на вандалската проява е задържан в ареста на Районното управление на полицията в Пещера. Спрямо него е образувана преписка, която ще бъде докладвана на прокуратурата.", "date": "2019.01.12", "title": "Батачанин счупи стъклото на снегорин"}
{"url": "https://www.monitor.bg:443/bg/a/view/lorina-kamburova-ni-podarjava-4u-den-predi-sveti-valentin-154376", "text": "Лорина Камбурова и Росен Пенчев ще ни подарят букет от песни броени часове, преди да настъпи Денят на влюбените. Изпълнителите ще изнесат концерт с 12-те парчета, поместени в дебютния им албум на 13- февруари. Мястото е клуб Mixtape 5, а началото ще бъде поставено в 20 ч. Дискът носи името 4U и е отдавна замислен от своите създатели. В края на месец ноември Ross'n Lorina представиха песента си Rusty Fall, вдъхновена от връзката на Пенчев със съпругата му Бояна Бъчварова, която на свой ред работи с Камбурова по авторския им спектакъл \"Портретът\". В последното си парче Росен и Лорина заложиха на любовта в различните й форми, представени и във видеото му. Явно стрелите на Купидон ще са основна тема на целия албум, за което може да се съди и по избраната дата на премиерата. За създаването на 4U Пенчев и Камбурова се обърнаха за помощ и към феновете си. За целта, те създадоха кампания в краудфъндинг платформата IndieGogo.", "date": "2019.01.12", "title": "Лорина Камбурова ни подарява 4U ден преди Свети Валентин"}
{"url": "https://www.monitor.bg:443/bg/a/view/dyshterja-dyrji-majka-si-zakluchena-na-20-gradusa-154357", "text": "Старица е била държана заключена от родната си дъщеря повече от година в една стая в родния си дом в златаришкото село Росно и е била хранена с храната на котките. За това разказа кметският наместник на селото Пенка Конакчиева. За покъртителната история станало ясно съвсем случайно, когато дъщерята на 86-годишната Марийка Станчева – Снежина, починала преди няколко дни от рак в областната болница във В. Търново. Тъй като никой от близките и не искал да дойде и да прибере трупа, от болницата се обадили на кмета на общината Пенчо Чанев. Той пък от своя страна подал сигнал до кметския наместник на Росно да отиде и да провери какво се случва с роднините на починалата Снежина. Когато кметицата Пенка Конакчиева, отишла в дома, тя заварила там сина на починалата, а в една от стаите била заключена и нейната майка, 86-годишната баба Марийка. Жената била принудена да стои в ледено студената стая и да топи сух хляб в паничка със студена вода. Пред дошлите старицата обяснила, че била държана под ключ повече от година от починалата си дъщеря Снежина, която не я пускала да излиза извън стаята и къщата. През цялото това време дъщерята вземала пенсията на майка си с пълномощно и я хранела като и правела попара с хляб, натопен в храната на котките. Освен това примрялата от студ бабичка се оплакала,че редовно ядела бой от дъщеря си. До 2017 г. баба Пенка живеела в Пловдив при сина си, който обаче починал. Тогава тя била взета от дъщеря си Снежина, която обещала да я гледа в село Росно. Дъщерята със заплахи принудила майка си да продаде всичките си ниви и жилището в Пловдив и да и даде парите, които изхарчила. След покъртителния разказ на баба Пенка, сега тя е настанена за лечение в болницата във Велико Търново, в отделението по хирургия. Има измръзвания от първа и втора степен по краката и вероятно ще се наложи хиругическа интервенция. След намесата на кмета на община Златарица, след изписването си от болницата баба Пенка Конакчиева ще бъде веднага настанена в старческия дом в града. Социалните служби в малкото планинско градче вече са се сезирали и започват проверка по случая. Тъй като дъщерята виновница вече е мъртва, няма кой да понесе наказателната отговорност, тъй като старицататвърди, че срещу внука си няма никакви претенции, той не я е тормозил и заключвал. Самият внук е криминално проявен и трайно безработен. Всъщност през тази една година майката и синът са се изхранвали с пенсията на баба Пенка, с която за благодарност са се отнасяла като с куче.", "date": "2019.01.12", "title": "Дъщеря държи майка си заключена на -20 градуса"}
