{"url": "https://www.monitor.bg/bg/a/view/glad-za-gidove-s-kitajski-i-japonski-ezik-160715", "text": "Недостиг на екскурзоводи с китайски и японски език има у нас, споделиха от Асоциацията на екскурзоводите в България (АЕБ) за „Монитор“. Всяка година организацията получава по близо 30 заявки за членство и въпреки това все още има езици, за които гидовете не стигат. От бранша се оплакаха и от липсата на работна ръка. Справка в туристическия регистър на министерството на туризма показва, че едва петима екскурзоводи са лицензирани за японски и по един има за корейски и за китайски език. Шведският, норвежкият и датският също не са толкова често срещани - там регистрираните са общо 8. Освен тях, чешкият и полският също са дефицитни. За арабски и финландски пък екскурзоводи няма. За сметка на това числата при западноевропейските езици са високи - с английски има регистрирани 693 от общо 1293 гидове, с френски са 168, с немски - 279, испански - 115. Рускоговорящите пък са 432, но най-много са тези с български - 1103. „Има доста групи напоследък, които търсят това, но членовете ни са по-малко от търсеното“, признаха от асоциацията. Въпреки това има 43% ръст на желаещите да се учат на професията, сочат данни на Министерството на туризма. За периода от 1 януари до 21 март тази година на изпит за придобиване на правоспособност за упражняване на професията „Екскурзовод“. Средно на година пък се получават по 106 подобни заявления. Те са вписани в Регистъра на правоспособните екскурзоводи, част от Националния туристически регистър като към момента на влизане в сила на Наредбата за образованието, практическата подготовка и професионалната квалификация, необходими за придобиване на правоспособност за упражняване на професията „Екскурзовод“, вписаните в Регистъра екскурзоводи са били 1196. 900 лева може да стигнат курсовете за екскурзовод у нас, сочи проверка на „Монитор“. Освен теоретична част, те предлагат и практика както в страната, така и в чужбина. Сертификатите пък важат за цял живот и втори път няма да се наложи да се прави такъв харч. За тази сума той След края на обучението учащите се изправят пред комисия и ако вземат изпита, получават свидетелство за завършена трета квалификационна степен на професионално образование „Екскурзовод”. Това важи единствено за тези, които нямат нито опит, нито квалификация. За тези с практика зад гърба си някои центрове предлагат 3-месечни курсове за 600 лв., като часовете могат да се водят и дистанционно или от компютъра. Подобен център предлага обучения в различни сфери на туризма във Варна, София и Бургас в 3 варианта - месечна, двумесечна и индивидуална форма на обучение. Според нея се определят и часовете. Груповото обучение за гид за 96 часа струва 708 лв., а ако вноската е една, то цената е 648 лв. „Оскъпяването при двете вноски идва от таксата ни от 60 лв.“, обясни служителка в центъра за „Монитор“. По нейните думи индивидуалното обучение, независимо от сферата или професията, винаги излиза по-скъпо. Самостоятелното обучение струва 828 лв. или 768 лв за една вноска. В случай, че нямаме наличен сертификат за ниво по език, то центърът предлага и изпит за ниво C1 за 144 лв., който обикновено би струвал около 300 лв. 1000 лева е глобата за тези, които упражняват професията, без да са вписани в Националния туристически регистър съгласно изискванията на Закона за туризма. Такъв е размерът и на санкцията за екскурзовод от държава в ЕС. При повторно нарушение пък санкцията скача с 2000 лв. За тези, които не носят идентификационна карта, пък глобата е 500 лв., а нарушението става двойно по-високо при повторение. Георги Георгиев от Асоциацията на екскурзоводите обясни за „Монитор“, че контролът за нелегални гидове е символичен. „Надявам се правоспособните екскурзоводи да стават повече и контролът да бъде реален“, добави той. „Много се спори дали контролът да се прави от общинската полиция или да има туристическа, както е в други страни. Всичко е въпрос на закон и да се вменят необходимите пълномощия на съответната институция. КЗП има ограничени пълномощия“, обясни екскурзоводът. Браншовикът припомни, че немалко чужденци незаконно водят групи по туристически обекти, не наемат българи да водят беседи и така се подбива пазарът. От КЗП уточниха, че през миналото лято са били направени 40 проверки, като са били съставени актове на двама души за липса на баджове. Въпросните инспекции са част от над 8000 на туристически дейности и обекти, добавиха от КЗП. Според Георгиев след влизането на наредбата от 5 януари 2016 г. за упражняване на професията е имало гратисен период от не повече от 6 месеца, през който работещи екскурзоводи са можели да бъдат регистрирани, без да се явяват на изпит. „Периодът беше много кратък. По онова време общо колегите бяхме около хиляда, но не всички успяха да се вместят в гратисния период“, добави той.", "date": "2019.03.25", "title": "Глад за гидове с китайски и японски език"}
{"url": "https://www.monitor.bg/bg/a/view/lednik-v-grenlandija-otnovo-narastva-160719", "text": "Голям ледник в Гренландия, който беше един от най-бързо топящите се в света, отново нараства. Процесът се развивал в последните две години и се наблюдава от НАСА. Ледникът Якобшоувън е \"вероятно най-важният в Гренландия, защото освобождава най-много лед в северното полукълбо\", пише Асошиейтед прес, цитирана от БТА. Причина за промяната вероятно е естественото циклично охлаждане на водите в Северния Атлантически океан, каза ръководителят на изследването Ала Казендар от НАСА. Това съвпада с естественото временно охлаждане и затопляне на части от океана. Водата в залива Диско, където Якобшоувън стига до океана, е с около 2 градуса по Целзий по-хладна, от преди няколко години.", "date": "2019.03.25", "title": "Ледник в Гренландия отново нараства"}
{"url": "https://www.monitor.bg/bg/a/view/avstraliec-izhvyrli-grisho-v-majami-160712", "text": "Австралиецът Джордан Томпсън елиминира Григор Димитров в третия кръг на „Мастърс“ турнира в Маями. Томпсън, който преди това взе скалпа и на Карен Хачанов (Рус), се справи с първата си ракета в два сета – 5:7, 5:7. Това бе едва втори мач за българина след 2-месечно прекъсване заради контузия в ръката и се личеше, че му липсва игрова практика. И през миналата година Димитров напусна Маями на същия етап от надпреварта. Световният номер 1 Новак Джокович преодоля трудно препятствие, но се класира за четвъртия кръг на „Мастърс“ турнира в Маями. Той постигна успех над аржентинеца Федерико Делбонис със 7:5, 4:6, 6:1. В спор за място на четвъртфиналите водачът в схемата ще срещне Роберто Баутиста Агут (Исп), който се наложи над Фабио Фонини (Ит) с 6:4, 6:4. Ник Кириос (Авл) спечели с лекота срещу сърбина Душан Лайович с 6:3, 6:1 и в следващия кръг ще срещне 11-ия в схемата Борна Чорич, който елиминира французина Жереми Шарди след 6:7(2), 6:2, 6:3. Кириос не пропусна да се заяде с фен на трибуните, който го „посъветва“ да смени прическата си. При жените германката Татяна Мария детронира действащата шампионка Слоун Стивънс след 6:3, 6:2 в третия кръг. Шестата в света Стивънс влезе в мача като абсолютен фаворит, но загуби от 62-рата в ранглистата след ключов неин пробив за 5:3 в първия и след три пробива на Мария във втория сет. В спор за място на четвъртфиналите германката ще срещне чехкинята Маркета Вондрусова, която надигра белгийката Елизе Мертенс с 6:4, 7:6(1).", "date": "2019.03.25", "title": "Австралиец изхвърли Гришо в Маями"}
{"url": "https://www.monitor.bg/bg/a/view/ekskurzovodite-v-gyrcija-se-gotvjat-po-30-meseca-v-rumynija-180-dni-160717", "text": "В съседна Гърция всеки екскурзовод има задължението да премине през специално обучение по специалността в държавното училище за гидове. Курсовете траят 2 години и 6 месеца, като всеки завършил има правото да упражнява професията в рамките на цялата страна, не само в определени градове, както е в повечето държави. Учението включва часове по история на изкуството, архитектурата, театъра, модерна гръцка история, византийска история, както и часове по оказване на първа помощ и по водене на групи в автобус. По данни на гръцката Асоциация на лицензираните гидове 1000 са екскурзоводите, които работят на територията на страната, и използват албански, арабски, български, китайски, японски, турски, испански език и други. Лицензираните екскурзоводи на български пък са само двама, сочат данни на институцията. В Румъния шестмесечен курс струва близо 264 евро - 3 месеца се прекарват в класна стая, а останалото време е за индивидуална подготовка. Намаление от 20% могат да получат тези на възраст до 25 години или над 55 години, както и групите с по повече от трима души. Цената може да стигне и 417 евро, ако курсът продължи 7 месеца. В края учащият получава сертификат, с който може да се явява и на други курсове.", "date": "2019.03.25", "title": "Екскурзоводите в Гърция се готвят по 30 месеца, в Румъния - 180 дни"}
{"url": "https://www.monitor.bg/bg/a/view/samo-7-ot-malkite-hoteli-i-krychmi-s-e-plashtanija-160718", "text": "Само 7% от малките хотели и заведения за обществено хранене в България използват системи за мобилни разплащания, предпочитани поради сигурността си от международните туристи, а едва 5% предпочитат да използват безконтактни. Това сочи проучване на Auka сред 1000 представители и мениджъри на барове, ресторанти, хотели, кафенета и фирми за бързо хранене в България. Според Българския статистически институт по-малко от половината от малкия и среден бизнес в хотелиерството и ресторантьорството от тях имат собствен сайт или някакво друго интернет присъствие. В допълнение, въпреки че повече от 3,91 млн. чужденци са имали поне една нощувка в България през 2018 г., компаниите от сектора в страната разчитат предимно на разплащанията в брой. Добрите новини от проучването сред българския бизнес от туристическия сектор показва, че 41% от участниците в проучването планират въвеждането на система за мобилни разплащания в следващите 12 месеца, а други 39% обмислят такава възможност в бъдеще като От фирмата, направила проучването, акцентират на факта, че мобилните технологии увеличават възможностите за създаване на видимост на марката сред туристите, изграждане на доверие сред международните потребители и използването на множество различни маркетинг инструменти за връзка с клиентите. Една от тези технологии позволява разплащания между търговци и потребители лесно чрез мобилния телефон без никакви допълнителни устройства. Технологията не изисква никакви инвестиции в хардуер, но пък работи с всички световни кредитни карти. Освен възможности за разплащане тя позволява много функционалности, които са критично важни за бизнеса - търговецът може да създава онлайн магазин, да следи всички видове транзакции и отчетност, да създава рекламни дигитални кампании и Българската туристическа и хотелиерска индустрия е изключително важна за страната, като тя допринася 6.8% от брутния вътрешен продукт, носи над 3,2 млрд. евро в годишни приходи и дава работа на над 168 000 души в 4000 фирми.", "date": "2019.03.25", "title": "Само 7% от малките хотели и кръчми с е-плащания"}
{"url": "https://www.monitor.bg/bg/a/view/nova-tejka-bitka-i-1-1-za-nacionalite-sreshtu-kosovo-160721", "text": "България изигра пореден тежък мач във втория си квалификационен двубой за Евро 2020 и завърши 1:1 с Косово. Васил Божиков беше точен в 39-ата минута с глава, но Зенели израви в 60-ата. Мачът започна добре за нашите и Ивелин Попов се откъсна още във втората минута на мача, но отправи слаб удар от дистанция, вместо да се надиграва с вратаря и защитата на Косово.  В осмата минута бърза контраатака на българите донесе напрежение пред вратата на домакините, но завърши само с опит за центриране на Неделев, а в ответната атака Рашица беше изведен отляво, преодоля Николай Михайлов и пусна топката към опразнената врата, но Антон Недялков изчисти топката от голлинията. След четвърт час игра напрежението взе връх и Рахмани избута Малинов без топка пред наказателното поле на Косово за бавене на играта, но реферът предпочете да не показва картон на бранителя на домакините. Минути по-късно Антон Недялков скочи на бой на Войвода за грубо влизане в краката на Спас Делев, но получи жълт картон заедно с косоваря. Косово стигна до още една сериозна опасност през първата част, като в 24-ата минута Мурики пропусна остро центриране зад гърба си, но Недялков внимаваше и изчисти топката около точката за изпълнение на дузпа. Около 30-ата минута България опита две бързи атаки, завършили с центрирания на Страхил Попов, но твърде неточни. Малко след това грешка на Симеон Славчев при изнасянето на топката доведе до удар на Целина от границата на наказателното поле, но Михайлов плонжира и отби. Противно на показаното на терена България поведе в 39-ата минута, след като Божиков се пласира най-добре в наказателното поле след корнер и с глава насочи топката в мрежата за 1:0. След попадението \"лъвовете\" демонстративно показаха фланелката на контузения Ивайло Чочев в знак на подкрепа към халфа, който се контузия в евроквалификацията с Черна гора (1:1) в петък. Минути преди края на първата част Николай Михайлов отново трябваше да спасява вратата си след мощен удар на Рашица, но за пореден път успя да опази мрежата си суха. Втората част започна с очакван натиск на домакините, като само за пет минути създадоха три добри положения, от които обаче не последва удар към Михайлов. Нашите отвърнаха с контраатака, при която след комбинация Славчев, Делев и Попов се стигна до удар на Малинов, но отбраната на Косово се справи и изби в корнер. Домакините пропуснаха най-добрата си възможност до момента в мача в 55-ата минута, когато грешка в отбраната на нашите остави Муричи непокрит, той стреля в далечния ъгъл на Михайлов, но топката срещна гредата. Косово все пак стигна до гол в 61-ата минута, когато Зенели отправи удар от дистанция, като Михайлов не видя топката от купа от тела пред себе си (1:1). Натискът на домакините се усили и след 68-ата минута Петър Хубчев започна да прави смени, като вкара Петър Занев на мястото на Спас Делев. С влизането му тимът ни заигра на контраатака с дълги топки към Ивелин Попов, който в последния четвърт час беше подпомаган от 17-годишния Мартин Минчев, заменил Малинов. Минути по-късно Хубчев извърши третата си смяна и извади Георги Костадинов, заменяйки го с дебютанта Валентин Антов за последните десет минути на мача. Пет минути преди края на мача именно Антов извърши фаул пред наказателното поле на Михайлов, Зенели стреля, вратарят на нашите не мръдна, но топката не попадна в рамката на вратата му. Домакините не спряха да нападат, а в 90-ата минута Рашица накара нашите да изтръпнат, ноМихайлов за пореден път го разочарова и спаси, което беше последната опасност пред нашата врата в мача. В класирането води Англия с 6 точки от два мача, следва България с две точки от два двубоя, Косово и Черна гора са с по една, но косоварите с мач по-малко, а Чехия е на дъното без точков актив, също само с една среща в актива си.", "date": "2019.03.25", "title": "Нова тежка битка и 1:1 за България срещу Косово"}
{"url": "https://www.monitor.bg/bg/a/view/bylgarka-s-animacionna-poredica-v-san-francisko-160711", "text": "На 28 март в Delancey Street Theatre в Сан Франциско ще се прожектират поредицата от късометражни филми Masters of Survival, продуцирани от българката Боряна Иванова за световноизвестното германско дигитално студио UFA. В красивата, рисувана на ръка анимация сюжетът следва драматичната, трагична, окуражаваща и на моменти дори комична съдба на 10 бежанци. Филмите са показани на редица международни филмови фестивали в Европа и в САЩ и са с прожекции в престижния Дом на световните култури в Берлин. Боряна Иванова e режисьор, артист и продуцент, който създава завладяващи разкази за широката публика. Работи с медийни компании и общности по целия свят. Като съчетава различни медии, тя се стреми да създава иновативни истории и в същото време да разглежда критични въпроси със социална значимост. Родена и израснала у нас, Боряна учи в България и Холандия, след което живее в Испания, ЮАР, Германия и САЩ.  ", "date": "2019.03.25", "title": "Българка с анимационна поредица в Сан Франциско"}
{"url": "https://www.monitor.bg/bg/a/view/apple-startira-novi-cifrovi-uslugi-160720", "text": "След спада в продажбите на iPhone, Apple ще се опита да спечели повече от цифрови услуги, като стартира пакети цифров абонамент за телевизионно съдържание, игри и новини, както и своя кредитна карта Apple Pay. Демонстрация на приложението показа съдържание от Rolling Stone, Popular Science, National Geographic, The New Yorker, Sports Illustrated и Wall Street Journal. Освен достъпа до тези публикации, приложението News Plus предлага и „живи” корици, използвайки къси видеоклипове, вместо неподвижни изображения. Услугата News Plus също позволява на потребителите да проверяват истории по определена тема в няколко списания едновременно, както и да събират любимите си публикации. Вероятно, някои истории са със специално адаптирани оформление и анимация за мобилни устройства. Подобно на други финансови приложения, които излязоха през последните няколко години, Apple Pay ще категоризира личните разходите и ще позволява на потребителя да се запознае подробно с транзакциите, включително физическото местоположение на магазина, в който е бил, Apple също така въвежда схема Daily Cash, която връща на потребителя процент от плащанията му. Apple Card се предлага в партньорство с Goldman Sachs и Mastercard и няма никакви свързани такси, като предлага „нисък лихвен процент”. Ще има и възможност за физическа карта изработена от титан, която ще бъде с гравирано име на потребителя, но услугата ще бъде достъпна по-късно през годината, казва Apple. При стартирането на услугата ще бъдат включени повече от 100 игри, единствено за Apple Arcade, като ще има специален раздел в приложението App Store на iOS. Срещу месечен абонамент потребителите ще могат да изпробват всички предлагани игри, като ще може да се играят на различни устройства на Apple. Apple не споменава колко ще струва Apple Arcade, който ще стартира през есента на 2019 г., в повече от 150 страни и области по света, изпреварвайки Google Stadia. Отново не е известно колко ще струва, но ще включва месечна такса и ще работи с всички устройства на Apple. Услугата ще стартира в повече от 100 страни, по-късно тази година, и ще използва файлове за изтегляне, а не за стрийминг. Явно, Apple се опитва да бъде нещо, като HBO. Идеята е, потребителите да плащат само за каналите, които желаят и да имат достъп до тях през едно телевизионно приложение на своите Apple устройства. На разположение ще бъдат HBO, Showtime и Starz, като спортните предавания на живо и филмите също ще бъдат включени, ако потребителят сте е абонирали за необходимите канали. Днешното представяне в Apple Park е едно от най-натоварените за Apple, от известно време, което не включва никакви хардуерни устройства. Това показва голяма промяна както в компанията, така и в цялата технологична индустрия.", "date": "2019.03.25", "title": "Apple стартира нови цифрови услуги"}
{"url": "https://www.monitor.bg:443/bg/a/view/turski-iztrebiteli-tormozjat-helikoptera-na-cipras-160699", "text": "Гръцкият премиер заяви, че турските изтребители са тормозили хеликоптера, в който пътувал, по време на посещение на отдалечен гръцки остров, за да отпразнуват Деня на независимостта, предаде сайтът Български новини. Алексис Ципрас каза, че е бил „посрещнат“ от турски изтребители, нарушаващи гръцкото въздушно пространство по време на неговото пристигане в понеделник на малкия източен Егейски остров Агатониси. Този ход принуди пилота на хеликоптера да извърши опасни маневри, докато пристигнаха гръцки изтребители, за да отклонят турските самолети, каза Ципрас. Гърция и Турция отдавна имат напрегнати отношения и са разделени по няколко въпроса, включително териториални спорове в Егейско море. Атина често се оплаква, че турските изтребители нарушават нейното въздушно пространство. Ципрас подчерта, че Гърция е решена да води диалог и сътрудничество с Турция, но ако е необходимо, „ще направим това, което нашите предци са ни научили, за да защитаваме страната си“. Премиерът пристигна на острова, за да наблюдава парада за националния празник на 25 март, посветен на революцията в Гърция през 1821 г., за да се отърси от османското владичество. „В този ден чувстваме гордост за смелостта и неугасимата жажда на нашите предци да отхвърлят ярема на завоевателя. На този ден през 1821 г. се полагат основите на нашето национално прераждане. Ние се чувстваме горди от големите идеали на Революцията от 1821 г. ”, каза Ципрас.", "date": "2019.03.25", "title": "Турски изтребители тормозят хеликоптера на Ципрас"}
{"url": "https://www.monitor.bg:443/bg/a/view/katerina-hapsali-promi-sys-slivovic-ranite-na-dushata-160704", "text": "Проза, която опиянява. Така водещият Драго Симеонов определи „Сливовиц“ - втория роман на писателката Катерина Хапсали, която освен още една суперуспешна белетристична творба, „Гръцко кафе“, има зад гърба си и почти 25 години журналистическа практика. Новата книга, която бе изчерпана на няколко ключови за литературните фенове места в столицата часове след излизането си, бе представена премиерно в Клуб 1 на НДК. Откъси от нея четоха двама любими актьори – Койна Русева и Руси Чанев, а събитието бе уважено от почитатели от цялата страна. Както в „Гръцко кафе“, и в „Сливовиц“ има балканска нишка – сръбска, която отвежда чак отвъд Океана. В новия американец Боб Спанич, потомък на голям род от бивша Югославия, главната героиня – българката Александра, намира своя „дом на сърцето“ – едно истинско приятелство, в което й е уютно. След раните от нещастни любови, домашно насилие, проблеми с алкохола, самота, страхове и плахи надежди... За разлика от първия роман, който е до голяма степен автобиографичен, този е много по-“писателски“, а образът на Боб (Бобан) е вдъхновен от приятел журналист, който би бил горд, че някой в далечна България му е посветил книга, разкри Катерина Хапсали. „В „Сливовиц“ съм отворила не една, а много кутии на Пандора, давам си сметка. Има сюжетни линии за няколко романа“, каза тя и увери, че символично е промила и превързала с утеха раните, които е разчовъркала с произведението. „Всички сме неочаквани ангели за някого. И ние самите също имаме ангели в тези студени постмодерни времена“, отбеляза авторката и добави, че за нея и Койна Русева е ангел. „Докато пишех „Сливовиц“, момичето Александра ми говореше с нейния глас. А Руси Чанев е легенда и дори не съм си представяла, че един ден ще чете откъси от романа“, довери Хапсали по време на премиерата. И призна още, че това, което читателите държат в ръце, е втората версия на романа: „Убих първата, защото макар и сръчна, нямаше душа“, изповяда се Катерина Хапсали. След много душевни перипетии, нейната героиня в крайна сметка избира да върви от светлата страна на живота. След официалното представяне на книгата, което бе посетено от не по-малко от 200 ценители на доброто четиво – преобладаващо дами, пред писателката се изви дълга опашка за автографи. А чакането на ред бе подгрято с чашки автентична сливовица.  ", "date": "2019.03.25", "title": "Катерина Хапсали проми със „Сливовиц“ раните на душата"}
{"url": "https://www.monitor.bg:443/bg/a/view/alpinist-obeshta-da-razvee-varnenski-flag-na-tretija-po-visochina-vryh-na-zemjata-160702", "text": "Българският алпинист Атанас Скатов обеща да развее малко знаме с логото „Варна европейски град на спорта 2019“ на третия по височина връх на Земята, Кангчендзьонга. Това е неговата следваща цел, стана ясно по време на пресконференция във Варна, на която алпинистът обяви, че на 3 април потегля за да покори третият връх в света, висок 8 586 метра. В групата той ще е единственият българин. С него до базовия лагер ще има и двама негови приятели от България. Експедицията на Скатов е продължение на амбициозната му програма по изкачването на всичките 14 най-високи върхове в света. До миналата година той имаше в актива си 6 от тях - Еверест, Манаслу, Анапурна, Макалу, Лхотце и Чо Ою в Хималаите. „Здрав съм. Много добре съм подготвен и се надявам и времето да е добро, за да атакуваме върха по план. Много е интересно, че името на планината, преведено от санскрит, означава „Петте съкровищници на великия сняг“. Представлява 5 огромни върха, съединени с общо било. Върхът Канчендзьонга се намира в най-дивия район на Хималаите, като пътят до базовия лагер, който е на височина около 5 500 метра, е много пуст и не преминава през никакво населено място. Експедицията ще продължи два месеца, а самият преход до базовия лагер е 2 седмици“, сподели Скатов. Той подчерта, че същият този връх е бил изкачван през 2014 г. само от един наш алпинист - Боян Петров, а по пътя към върха е загинала друга наша алпинистка. „В планината колкото и да си подготвен, колкото и да си добър, само тя решава дали да те допусне до върха и да си ходиш живи здрав“, сподели още алпинистът. През цялото време Скатов ще разполага със сателитен телефон и ще прави снимки и видео, осигурени от варненска фирма. До края на годината той планира и други експедиции, част от проекта му за изкачване на 14-те осемхилядника. Досега това е направено от едва 39 души в света. Любопитното е, че до 2010 година Скатов никога не е бил в планината, а до 2012 година не е бил спортист. От 2 години е представител на туристическо дружество „Владислав Варненчик“, а тази година е лице на инициативата „Варна - Европейски град на спорта‘ 2019”.    ", "date": "2019.03.25", "title": "Алпинист обеща да развее варненски флаг на третия по височина връх на Земята "}
{"url": "https://www.monitor.bg:443/bg/a/view/kola-blysna-dete-v-sofija-160703", "text": "Шофьор блъсна 12-годишно дете в София. Инцидентът е станал малко след 16:00 ч. този следобед на пешеходна пътека на бул. „Александър Малинов“ в столичния квартал „Младост“. Детето е откарано в противошокова зала в „Пирогов“ в тежко състояние, със съчетана травма и съмнения за комоцио. Шофьорът е останал на място след инцидента. Все още не е ясно, дали алкохолната му проба е отрицателна.", "date": "2019.03.25", "title": "Кола блъсна дете в София"}
{"url": "https://www.monitor.bg:443/bg/a/view/samo-s-2-glasa-poveche-za-vkaraha-paket-mobilnost-v-dnevnija-red-na-ep-160713", "text": "Само с 2 гласа „за“ депутатите - 156 на 154 в Европарламента днес гласуваха в зала промените в Пакет „Мобилност“ да влязат в дневния ред за обсъждане. 14 от депутатите са гласували „въздържал се“ на заседанието, проведено в Страсбург. Преди това, представители на повечето групи в Европейския парламент заявиха, че няма да подкрепят предложението евродепутатите тази седмица да обсъдят и гласуват промени в правилата за пакет „Мобилност“. Мненията бяха изразени на дневния ред в пленарна зала вчера съобщи БТА. Сред изразилите намерение да не допуснат точката да влезе в дневния ред на ЕП бяха и депутатите от Литва, но при гласуването се оказа, че те не присъстват в залата. Групата на Европейската народна партия (EНП) съобщи преди дебатите, че е разделена по предложението за отпадането на точката от дневния ред, ако се стигне до гласуване на предлаганите законови промени, евродепутатите от тази група ще гласуват по съвест. Социалистите и демократите също признаха преди заседанието, за големи разделения в своите редици, но още не са определили окончателното си решение. Европейските консерватори и реформатори отбелязаха, че няма съгласие по предложените промени и определиха това като необичайно. Явно предложенията са много противоречиви, не може да се постигнат отстъпки, въпросът трябва да се остави за следващия ЕП, коментираха те. Групата АЛДЕ декларира, че ще се противопостави на отлагането на предложените промени, но Зелените изразиха желание законодателните предложения да не бъдат приемани, защото не постигат целта за по-добри правила за международните пътни превози. Групата \"Европа на свободата и пряката демокрация\" заяви, че споделя виждането на Европейската федерация на превозвачите за необходимост от отлагане на решенията. Групата \"Европа на народите и свободата\" също обявиха предварително, че са против гласуването на променените. Дневният ред на сесията на ЕП предвижда промените да бъдат разисквани в сряда. Представители на ръководството на ЕП съобщиха, че внесени от парламентарната комисия по транспорт и обхванати в три отделни доклада. При това положение се очаква българските превозвачи в сряда да протестират пред Европарламента по време на гласуването на пакет „Мобилност“. “Това „пакетче“ няма да стане. Ще кажа „forget about it. Ние не искаме най-добрия вариант за България, защото сме европейци, искаме най-добрия вариант за Европа. А той е да не се фрагментира пазарът, да не се решават въпроси на конкурентоспособността със законодателни решения, да не бъде сегментиран, да не бъдат протекционистки законите”, коментира Желязков. Той е категоричен, че Пакет „Мобилност“ е дискриминационен и ако влезе в сила ще се атакува по всички правила на ЕС. Още в неделя той загатна, че се обсъжда и вариант България да заведе дело в Съда на ЕС, ако поправките бъдат приети във вариант, който застрашава интересите ни. По-късно стана ясно, че трима български депутати не са участвали в гласуването. Светослав Малинов, Николай Бареков и Нежми Али са отсъствали от залата днес по време на гласуването, съобщи Желязков.", "date": "2019.03.25", "title": "Само с 2 гласа повече „за“ вкараха Пакет „Мобилност“ в дневния ред на ЕП (ОБНОВЕНА)"}
{"url": "https://www.monitor.bg:443/bg/a/view/bg-uchenici-sladkari-s-priz-v-italija-160701", "text": "Отборът на България спечели първо място в категорията за десерти на международното състезание за приготвяне на здравословна храна, което се проведе в град Казарго, Италия. В отличното представяне на България с професионални и езикови умения участваха дванадесетокласниците Богдан Петров, Кристиян Тодоров, Мартин Йорданов и Мартин Чистовски. Техен ръководител бе инж. Юлия Панджерова, преподавател в Софийска професионална гимназия по туризъм. В състезанието участваха 32 отбора от 17 страни, сред които бяха Италия, Русия, Полша, Унгария, Естония, Португалия, Германия, Чехия, Словакия, Словения, Франция, Украйна, Литва, Латвия, Румъния, Молдова, България и др", "date": "2019.03.25", "title": "Бг ученици сладкари с приз в Италия"}
{"url": "https://www.monitor.bg:443/bg/a/view/trygna-tyrgyt-za-nadzora-na-am-hemus-ot-boaza-do-vryzkata-s-pytja-ruse-veliko-tyrnovo-160706", "text": "Агенция „Пътна инфраструктура“ стартира обществената поръчка за избор на строителен надзор при изграждането на автомагистрала „Хемус“ в участъка от пътен възел „Боаза“ до пресичането с път I-5 Русе - Велико Търново. Тръжната процедура е в две обособени позиции, а срокът за подаване на офертите е до 17,30 ч. на 16 май. В обособена позиция 1 са първите три участъка, от общо шест, от трасето, което ще се изгражда: Участък 1 от км 87+800 до км 94+980 км и от км 96+600 до км 103+060, включително пътен възел „Дерманци“, Участък 2 от края на пътен възел „Дерманци“ (пресичане с път ІІІ-307) до пресичането с път ІІІ-3005, включително пътен възел „Каленик“, от км 103+060 до км 122+260” и Участък 3 от края на пътен възел „Каленик“ (пресичане с път ІІІ-3005) до пресичането с път ІІ-35, включително пътен възел „Плевен“ от км 122+260 до км 126+780 и от км 127+100 до км 139+340“. Индикативната стойност на поръчката е 9 281 089 лв. без ДДС. В обособена позиция № 2 са: Участък 4 от края на пътен възел „Плевен“ (пресичане с път II-35) до път III-301 включително пътен възел „Летница“, от км 139+340 до км 166+144.09; Участък 5 от края на пътен възел „Летница“ (пресичане с път III-301) до път III-303 включително пътен възел, от км 166+144,09 до км 189+344; Участък 6 от края на пътен възел на път III-303 до път I-5 включително пътен възел, от км 189+344 до км 222+000”. Индикативната стойност на поръчката е 13 146 511 лв. без ДДС. Общата индикативната стойност на поръчката 22 427 600 лв. без ДДС. На 6 март АПИ обяви обществена поръчка по чл.20, ал.2 от ЗОП за определяне на изпълнител на консултантска услуга за участъка от км 94+980 до км 96+600 на АМ „Хемус“. На 19 март бяха отворени постъпилите три оферти и в момента тръжната комисия разглежда предложенията.", "date": "2019.03.25", "title": "Тръгна търгът за надзора на АМ „Хемус“ - от Боаза до връзката с пътя Русе - Велико Търново"}
{"url": "https://www.monitor.bg:443/bg/a/view/sobstvenik-na-mebelna-veriga-se-kandidatira-za-kmet-na-pazardjik-160707", "text": "Собственикът на мебелна верига и общински съветник в Пазарджик Благо Солов оповести, че ще се кандидатира за кмет в предстоящите през октомври местни избори. Бизнесменът всъщност ще се бори за втори път на кметските избори, след като преди 4 години успя да събере 14,58 % от доверието на гласоподавателите в общината. Тогава Солов не успя да седне на кметския стол, но осигури 4-ма общински съветници в местния парламент. „ Много неща не ми харесват и вярвам, че можем да ги променим, можем да привлечем инвеститори и да разкрием нови работни места, разумно управление на общинските финанси, имаме нови възможности да променим града ни към по-добро“, обясни бизнесменът пред медиите. Той няма да разчита на политическа подкрепа на една конкретна партия, ще разчита на широка местна коалиция и желанието за промяна. „Подавам ръка на всеки човек, обикновения човек, който обича Пазарджик. Не съм против никой, желая на сегашния кмет здраве, вярвам, че той е направил много неща, но не всичко ми харесва. Срещу корупцията ще бъда безкомпромисен. Според него, за последните дванадесет години е могло да бъдат разкрити 12 000 работни места, но това не се е случило. Благо Солов обяви и, че ще има листа с общински съветници, както и кандидати за кметове на населените места в общината.", "date": "2019.03.25", "title": "Собственик на мебелна верига се кандидатира за кмет на Пазарджик"}
{"url": "https://www.monitor.bg:443/bg/a/view/ezdachite-se-pribraha-s-10-medala-ot-special-olympics-v-abu-dabi-160698", "text": "Отборът по езда, участник на Special Olympics в Абу Даби, донесе 10 от общо 19-те медала, спечелени от нашите на олимпиадата за хора с ментални увреждания. 18-те атлети, които представяха страната ни, заедно със 7500 спортисти от цял свят в дните между 14-ти и 21-ви март, се състезаваха в седем спорта от общо 24 и спечелиха 4 златни, 7 сребърни и 8 бронзови медала. Най-младият ни участник, носител на златен медал, е 14-годишният Харис Хаджиев от Смолян, който триумфира в плуването. Близначките Таня и Ваня Иванови от Варна са сред най-атрактивните участници, защото други близнаци сред състезателите нямаше. Ваня се върна с два медала – злато на скок дължина и бронз на 100 метра гладко бягане. С близо глава над всички се открояваше Иван Везюв от Банско, който също донесе сребро от скока на дължина. Българо-сирийката Нина Ал Рифаи, която се състезава в плуване, бе център на внимание за световните медии. След дългогодишна състезателна кариера в Сирия, семейството й идва в България, прогонено от войната. Така Нина вече е състезател за България, а нейната история и щастието да е в българския тим разказват CNN, Al Jazira, Eurosport и други регионални и световни телевизии. Тя е трета в свободния стил на плуването. Най-голям е успехът на отбора по конен спорт, въпреки огромното предизвикателство ездачите да се сработят с конете – в арабската държава почти не се обучават коне за езда в манеж и се налага ездачите да се сработват с животни, които са много по-неопитни от тях. Цветелина Георгиева се окичи с пълен комплект медали – злато, сребро и бронз, Илиана Цветанова спечели злато и два сребърни медала, Виктор Христов донесе сребърни и бронзов медал, а Велико Великов от Варна заслужи сребро. Ездачите благодариха горещо на постоянния си треньор Марио, който ги е тренирал на различни коне, за да свикват да се справят във всяка ситуация. Ген. секретар на БФКС Теодор Шейтанов подчерта, че отборът на Special Olympics по конен спорт е приет за равен, редом с всички български ездачи и затова в Абу Даби ездачите ни са били с униформите на националния отбор на България. Той допълни, че след като именно България осигури 55 коня за олимпиадата в Атина, на предстоящата в Берлин, отговорността за подбор на коне за специалните ездачи отново ще бъде българска. В бадминтона Иван Иванов завоюва сребро, в боче Валери Маринов грабна бронза. Христо Христозов, национален директор на Special Olympics, разказа, че за първи път организаторите решават да настанят участниците не в един общ олимпийски лагер, а в най-елитните хотели на Абу Даби и да се слеят с посетителите на града. „Предизвикателството е огромно, защото е свързано с умението на персонала да спазва стандартите спрямо редовните гости и да проявят необходимата грижа и внимание към специалните атлети. Изпитание е дори как участниците биха се справили с огромните блок маси за закуска, но съвсем неусетно те получаваха помощ и бяха много доволни от избора, който правят. За организаторите нищо не беше по-важно от това да се получи сливане между участниците и всички хора, които по същото време бяха в града.“ Христозов подчерта, че думата „болни“, „увредени“ или „ограничени“ не се използва никъде в ОАЕ. Състезателите са наречени „решителни“ и така е изграден образът им. Ръководството на Special Olympics България подчерта благодарността си към Министерство на спорта, което подпомогна нашите състезатели с общо 10 хил.лв. В последния ден на Special Olympics Абу Даби, министърът на образованието на ОАЕ Ахмад Бин Ал Фаласи обявява, че е даден старт на изцяло нова спортна програма за съвместни тренировки във всички спортове на здрави състезатели и такива с интелектуални затруднения във всички училища и спортни клубове в страната.", "date": "2019.03.25", "title": "Ездачите се прибраха с 10 медала от Special Olympics в Абу Даби"}
{"url": "https://www.monitor.bg:443/bg/a/view/direktnite-pregovori-za-f-16-startirat-prez-maj-160705", "text": "Очаква се през май да започнат директните преговори за закупуването на американски изтребители F-16 за българските ВВС. Това заяви пред БНР зам.-министърът на отбраната Атанас Запрянов, който участва в конференция, посветена на 15-годишнината от приемането на страната ни в НАТО. Той поясни, че САЩ са проучили изискванията от наша страна и тази заявка трябва да бъде анализирана и остойностена. След това трябвало \"да се срещат\" финансовите възможности, които имаме с това, което ни се предлага. По думите на Запрянов ценовото предложение трябва да мине през Американския конгрес. „Твърдо до 2024 година ще ги има всички самолети за България, осемте“, прогнозира зам.-министърът. И добави: \"Това не само ще освободи България от зависимостта от руско и съветско оборудване, но изборът е стратегически за сътрудничеството със САЩ, което ще продължи десетилетия. Така както предните години САЩ са инвестирали над 300 милиона долара в обучение и отбранителни проекти.\". Американският посланик у нас Ерик Рубин посочи от своя страна, че с придобиването на изтребителите, България ще покаже желанието си да играе активна роля като член на НАТО. Рубин се спря и на факта, че страната ни модернизира армията си на фона на много предизвикателства, включително външни фактори като дестабилизиращи действия на други държави, бюджетни ограничения и сложна вътрешнополитическа ситуация. „Европредседателството на България през миналата година е най-големият успех за държавата, който превърна страната в регионален лидер“, констатира посланикът на САЩ, който е уверен, изтребителите F-16 от последното поколение Block 70 са правилният избор на България, който ще допринесе за революционно модернизиране на въоръжените й сили, опазване на въздушното пространство и изоставяне на руското наследство. „САЩ стоят до България в трудни времена за региона и колективната сигурност“, декларира в заключение той.", "date": "2019.03.25", "title": "Директните преговори за F-16 стартират през май"}
{"url": "https://www.monitor.bg:443/bg/a/view/master-of-art-pokazva-70-dokumentalni-filma-za-tvorci-160710", "text": "Четвъртото издание на фестивала за документално кино Master of Art, който представя филми за изкуството и за неговите творци, ще се състои от 4 до 25 април. Домакин и партньор на най-големия документален фест в Югоизточна Европа е НДК. В 9 салона в София, Пловдив и Варна ще бъдат представени над 70 документални заглавия. Техни герои са творци от ранга на Франко Дзефирели, Ингмар Бергман, Харуки Мураками, Питър Грийнауей, Орсън Уелс, Ренцо Пиано, Банкси, Огюст Роден, Климт, Шиле, Рафаело и др. Слоганът на тазгодишното издание на Master of Art е \"Изкуството отива на кино\". Целта на форума е да покаже най-добрите документални образци в областта на изкуството и културaта, създадени по света през последните години. Всички заглавия от програмата са премиерни за страната ни.  ", "date": "2019.03.25", "title": "Master of Art показва 70 документални филма за творци"}
{"url": "https://www.monitor.bg:443/bg/a/view/delfinariumyt-otesnja-razshirjavat-go-s-otkrit-basejn-za-letni-atrakcii-160691", "text": "Разширяване и модернизиране на Делфинариума, което включва изграждане на открит басейн със сцена за представления на открито през лятото, планират собтвениците на атракциона. Единственото по рода си в България атракционно съоръжение ще се сдобие и с отделение за майки-родилки и карантинен сектор, разкри управителят му Ивелин Симеонов. Проектът предвижда създаване на комфортни условия и за младата двойка тюлени Лео и Бианка, които също също се опитват да създадат потомство и ще получат разширение. Проектът ще бъде реализиран върху парцел, непосредствено до настоящата сграда. „Проектът предстои да бъде внесен за одобрение в Общинския съвет. Амбициите ни са и срещаме подкрепата на Общината в края на тази година да започнат строителните работи”, уточни Симеонов. В събота в две безплатни представления в Делфинариума бе представен най-новият му обитател, новороденото бебе-делфин. С него родителите Доли и Кимбо вече имат 3 деца, като разликата от последното раждане е 14 години. Йоана и Бимбо са родените също тук преди това. Йоана, както е прието в делфинските семейства, освен при раждането, участва и при отглеждането на бебето, но и като щура тийнейджърка го учи на закачливи лудории, казват от Делфинариума. Експертите във варненския атракцион прилагат методика, която е предписана и стриктно наблюдавана от единствените двама специалисти в тази област, които са ангажирани за контрол и съвети по отглеждането и здравето на делфините. Откакто на 19 ноември е родено малкото, то е неотлъчно до майка си, 35-годишната Доли. А заради раждането му в края на миналата година, атракционът спря представления за месец. Най-новият обитател на Делфинариума се е родил за около час, като месец преди това майката не е участвала в представления. Бебето е родено с опашката напред, защото в противен случай би се удавило. За раждането му са помогнали и другите женски от семейството, като са го избутали бързо към повърхността, за да вдиша първите си глътки въздух. Малкият е много игрив и дори вече се включва в спектаклите, разкрива старши треньорът Илиян Василев, цитиран от chernomore.bg. Той обяснява, че малкото започва да подражава на по-възрастните делфини след втората си година, а след третата го поемат треньорите и започва неговото обучение. В световен мащаб винаги се е считало, че ражданията на делфини в изкуствена среда са рядкост. Практиката доказва, че бебета са много уязвими и смъртността при тях е много висока – 65 на сто, разяснява още и специалистът по морски бозайници, Цветан Станев, който помага на треньорите при работата с делфините от създаването на Делфинариума през 1984 г. Новороденото делфинче сучe на всеки 10-20 минути, като за едно денонощие поема около 12 литра високомаслено мляко. При раждането си малкото делфинче е било дълго около 80 см, а сега е над 120 см. Родило се около 8 кг., като в момента не се знае колко тежи, тъй като достъпът до него е забранен. Причината е, че до 6-месечната си възраст делфините са много уязвими. Освен това, страдат от всички човешки болести. Бебето делфин все още няма име и предстои да бъде кръстено, като преди това с конкурс ще бъде избрано как ще се каза новият любимец на децата.", "date": "2019.03.25", "title": "Разширяват варненския делфинариум с открит басейн за летни атракции "}
{"url": "https://www.monitor.bg:443/bg/a/view/varna-s-tri-kampanii-za-sybirane-na-opasni-otpadyci-160695", "text": "Три кампании за събиране на опасни отпадъци от домакинства са планирани във Варна от 3 април до 28 септември т.г., съобщиха от общинската дирекция „Инженерна инфраструктура и благоустройство“. Мобилният пункт, който ще ги приема безвъзмездно, ще бъде в различни точки на града, като местата предварително ще бъдат оповестявани. Видовете отпадъци, които варненци ще могат да предават са лекарства с изтекъл срок на годност, живачни термометри и живак, почистващи препарати, дезинфектанти, белина, препарати за растителна защита и борба с вредители, киселини, основи и реактиви, замърсени опаковки, съдържащи остатъци от опасни вещества или замърсени с опасни вещества, бои, политури и лакове, праймери и разредители за боя, терпентин и лепила. Първата акция е насрочена за 3 до 6 април, а мобилният пункт ще бъде достъпен по график на 3 април от 9 до 12,45 часа на пазар „Чаталджа“, до паркинга на ул. „Цар Асен“ и от 13,45  до 17,30 часа на ул. „Васил Петлешков“ и ул. „Проф. Цани Калянджиев“ в жилищен район „Приморски“. На 4 април от 9 до 12,45 часа на пазара на ул. „Моряшка“ в район „Аспарухово“, от 13,45 до 17,30 ч. на площад „Лаврентий“ и ул. „Коста Тюлев“ в централния район „Одесос“. На 5 април от 9 до 12,45 часа на паркинга до газостанцията на ул. „Вяра“, срещу бл. 138 в район „Младост“, от 13,45 до 17,30 часа на паркинга до „Супермаркет 5“, срещу бл. 302 в район „Владислав Варненчик“. На 6 април от 9 до 14 часа на до бариерата на паркинга на Община Варна, близо до бул. „Осми Приморски полк“. Следващата кампания ще се проведе от 26 до 29 юни, уточниха още от дирекция „Инженерна инфраструктура и благоустройство“ в Община Варна.", "date": "2019.03.25", "title": "Варна с три кампании за събиране на опасни отпадъци  "}
{"url": "https://www.monitor.bg:443/bg/a/view/v-stara-zagora-spasiha-prostreljan-rozov-pelikan-160688", "text": "Прострелян в лявото крило с  две сачми розов пеликан спасиха специалистите от ветеринарно-медицинския факултет при Тракийския университет – Стара Загора, защитената от закона птица е била докарана в местния спасителен център за диви животни от района на Нови Пазар. Екземплярът е на около 9 години, намерен е в близост до изкуствен водоем, състоянието му е тежко и предстои да бъде направена допълнителна интервенция от хирурзите от екипа на доц. Галина Симеонова. Това е втори случай на прострелян розов пеликан,след като през януари в  центъра бе докарана птица, открита с простреляни криле от района на Бургаското езеро, припомня д-р Христина Клисурова.Надупчения от сачми екземпляр по чудо оздравя и преди десетина дни бе пуснат на свобода във водите на езерото Вая.", "date": "2019.03.25", "title": "Спасиха прострелян розов пеликан в Стара Загора"}
{"url": "https://www.monitor.bg:443/bg/a/view/desislava-ahladova-poeme-vremenno-posta-na-cacheva-160689", "text": "Заместничката на Цецка Цачева Десислава Ахладова става временно изпълняващ длъжността министър на правосъдието, съобщиха от ведомството за „Монитор“. Тя ще поема правосъдното министерство до гласуване на оставката на Цачева в Народното събрание. В събота титулярят подаде оставка заради скандала с евтините жилища, купени от представители на властта от строителна фирма „Артекс“ и обяви, че излиза в платен годишен отпуск, докато оттеглянето й бъде одобрено от депутатите. След завръщането на Цветан Цветанов от САЩ, който също е замесен в скандала с апартаментите, се очаква Борисов да свика Изпълнителната комисия на ГЕРБ, която да обсъди казуса. Ръководството на управляващата партия трябва да обсъди и постоянен наследник на Цачева. От ГЕРБ обясниха пред „Монитор“, че едва ли партията щяла да прибегне към съгласуване с коалиционните си партньори от „Обединени патриоти“ на бъдещия кандидат за поста правосъден министър, който е от квотата на ГЕРБ. В понеделник във Фейсбук се появиха и две страница под надслов „Цветан Цветанов е невинен“ и „Цветанов е виновен“. Първата, която подкрепя шефът на ПГ на ГЕРБ до късния следобед вчера събра над 800 лайка, докато другата едва 75.", "date": "2019.03.25", "title": "Десислава Ахладова поема временно поста на Цачева"}
{"url": "https://www.monitor.bg:443/bg/a/view/feldsherite-s-ravni-prava-kato-medsestrite-160697", "text": "Лекарските асистенти, както е ноивото наименование на фелшерите у нас и в Европа, ще бъдат с равни права като медицинските сестри и лектарите. Като тях, те ще могат да договарят пряко условията си на труд. Това съобщи за „Монитор“ Александър Александров, председател на Сдружението на лекарските асистенти в България след среща със здравния министър Кирил Ананиев. Министър Ананиев прие предложението ни и увери, че ще направи всичко, което е необходимо, за да бъде променен Законае за съсловните организации така, че да бъде удовлетворено искането ни. Договорихме се зв рамките на две седмици да бъде изготвен работен проект за промяната, конкретизира Александров. До тогава фелдшерите няма да преприемат ефективни стачни действия, каквито намерения имаха първоначално. Въпреки това обаче, те остават в стачна готовност. Вчера те разпънаха палатка на протеста до тази на медицинските сестри пред Министерството на здравеопазването. Сега те имат представително в управителния съвет на Асоциацията на професионалистите по здравни грижи, която осново защитава правата на медицинските сестри и акушерките. Това не ни е помага. Напротив, изключително много ни е пречило в години. Там са всички професионалисти по здравни грижи - 12 професии. Не може да сме в тази каша от професии, защото губим идентичност, обясни Александър Александров и допълни, че ще настояват и за въвеждане на специализации за лекарските асистенти. Той обяви, че основната фелдшерска заплата варира между 600 и 700 лева. ата на Асоциацията на професионалистите по здравни грижи. Лекарските асистенти са около 3000 човека. Намаеляваме с всяка изминала година, каза още той.", "date": "2019.03.25", "title": "Фелдшерите с равни права като медсестрите"}
{"url": "https://www.monitor.bg:443/bg/a/view/ben-aflek-se-zavryshta-kato-rejisior-do-kraja-na-2019-g-160690", "text": "Холивудският ас Бен Афлек налива основите на три паралелни заглавия, на които да застане начело от позицията на режисьор. Това разкри самият актьор, като призна, че се надява да започне работата на терен по поне една от продукциите до края на годината. обясни звездата от „Арго“ пред Collider. Сред проектите, с които името му вече беше свързвано, са филмова адаптация на \"Свидетелят по обвинението\" на Агата Кристи, както и друг криминален трилър, в който с участие се очаква да се разпише един от най-добрите му приятели в индустрията - Мат Деймън. Припомняме, че за последно той се настани на режисьорското столче за мафиотския трилър „Те живеят в нощта“, в който се разписа и в главната роля през 2016 г. Последната година се оказа турбулентна за Афлек, като на два пъти се лекува от алкохолизъм в рехабилитационен център. Въпреки това актьорската му кариера изглежда не страда от това. Към момента той промотира следващото си заглавие Triple Frontier, продуцирано от Netflix. Задават се и още два филма с участието на екранния Батман – Torrance на Гавин О'Конър и The Last Thing He Wanted на Дий Рийс.", "date": "2019.03.25", "title": "Бен Афлек се завръща като режисьор до края на 2019г."}
{"url": "https://www.monitor.bg:443/bg/a/view/slagat-v-sofija-3d-pejki-ot-izhvyrlena-plastmasa-160693", "text": "Пейки изработени от изхвърлена пластмаса ще бъдат поставени в столичния парк Заимов. Това ще стане със съвместна инициатива на Кока-Кола в България, ЕКОПАК и Столичната община за събиране на пластмасовите отпадъци. В рамките на месец на 10 спирки на градския транспорт ще бъдат поставени специални контейнери за разделно събиране на пластмаса и ще приканват: „Дай шанс на пластмасовата си бутилка да заживее отново“. „Целта на инициативата е да покаже, че заедно, с малко усилия на всеки от нас можем да направим града ни по-зелен и чист“, обясняват инициаторите. С количествения еквивалент на събраната пластмаса ще бъдат произведени първите в страната 3D принтирани пейки от рециклирана пластмаса, които ще бъдат поставени в парка Заимов в София. Преди месец от „Московска“ 33 стартираха и инициатива за разделно събиране на хранителни отпадъци, която ще продължи година. Пилотно в нея се включат 300 домакинства от район „Надежда“. В рамките на инициативата общината ще тества система за разделно събиране и извозване на хранителни отпадъци от домакинствата до Инсталацията за био отпадъци на София, където от хранителните отпадъци ще бъдат произведени електричество и компост. Участниците в проекта са получили безплатен комплект домашни контейнери за разделно събиране на отпадъците. В близост до домовете пък са изградени споделени ограждения с ограничен достъп до контейнерите за опаковки и био отпадъци, които да бъдат използвани от домакинствата. Столичният общински съвет гласува и поставяне на контейнери за текстил, които ще бъдат първите подобни у нас. Те са част от системата за събиране и третиране на текстилни отпадъци, която общината започна да разработва в началото на 2019 г. По план кофите за стари дрехи ще бъдат разположени из целия град. Годните текстилни отпадъците се отделят отделно за повторна употреба, а негодните се сортират по цвят, изрязват се техните ципове и копчета и се предават, както на инсталации за производство на изолационна вата, така за производство на памучни парцали за индустрията.", "date": "2019.03.25", "title": "Слагат в София 3D пейки от изхвърлена пластмаса"}
{"url": "https://www.monitor.bg:443/bg/a/view/stoltenberg-gruzija-shte-vleze-v-nato-160692", "text": "Генералният секретар на НАТО Йенс Столтенберг заяви, че Грузия ще се присъедини към Алианса и Русия нищо не може да направи, информира радио Свободна Европа. Столтенберг направи коментара по време на посещение в Тбилиси, където превежда разговори с грузинските власти и ще присъства на военни учения НАТО-Грузия. Той се срещна с премиера Мамука Бахтадзе. 29-те страни членки на НАТО \"ясно заявиха, че Грузия ще стане член на НАТО\", обяви шефът на Алианса. \"Ще продължим да работим заедно, за да подготвим членството на Грузия в НАТО\", поясни той и добави, че нито една държава няма право да влияе върху политиката на отворени врати на НАТО. Не можем да приемем Русия или друга сила да решава кои членове могат да се присъединят към НАТО, подчерта Столтенберг. По думите му \"членството в НАТО е изборът на грузинския народ\". На срещата на върха в Букурещ през 2008 г. НАТО се съгласи един ден Грузия да стане член на организацията. В Тбилиси Столтенберг също проведе разговори с грузинския президент Саломе Зурабишвили. Шефът на НАТО повтори подкрепата на Алианса за териториалната цялост и суверенитета на Грузия. До 29 март НАТО и Грузия провеждат 12-дневни учения, в които участват 350 военнослужещи от 24 натовски и партньорски държави.", "date": "2019.03.25", "title": "Столтенберг: Грузия ще влезе в НАТО"}
{"url": "https://www.monitor.bg:443/bg/a/view/anev-shte-se-celi-v-svetovnoto-dogodina-160679", "text": "Цел №1 за следващия сезон пред биатлониста Красимир Анев ще е добро представяне на световното първенство в Антхолц (Ит). Това обявиха той и наставникът му Георги Фъртунов, които бяха избрани за най-добри съответно спортист и треньор за февруари в допитването на Пресклуб „България“. „Самият аз не знам дали ще остана до следващата олимпиада (бел.ред. – в Пекин през 2022 г.). Гледам сезон за сезон, но ако съм здрав и получим по-добри условия за тренировки в България, защо пък не?“, каза Анев. Той определи като „изключително добър“ изминаващия сезон, в който стана европейски шампион и помогна за 6-ото място на смесената ни щафета. Освен това Владимир Илиев спечели първи медал – сребърен, от световно, с което федерацията ще си осигури по-добро финансиране за догодина. „Надявам се с министерството да изготвим поне 3-годишна стратегия, защото спорт за 1 г. не се прави. Дано с кандидатурата за зимни младежки игри да се оправи базата в Боровец. Имаме нужда и от роубан в Троян, където и сега тренират 100 деца от двата местни клуба“, заяви председателят на федерацията Екатерина Дафовска.", "date": "2019.03.25", "title": "Анев ще се цели в световното догодина"}
{"url": "https://www.monitor.bg:443/bg/a/view/cska-registrira-firma-za-novija-stadion-160696", "text": "ЦСКА вече направи реални стъпки в подготовката за построяването на нов стадион. Както е ясно, „червените“ са се договорили с държавата да бутнат настоящия си дом „Българска армия“ и на негово място да бъде построен нов модерен стадион, който ще е част от балканската кандидатура за домакинство на Мондиал 2030. „Армейците“ регистрираха фирмата, която ще се заеме със строежа. Дружеството се казва „АРЕНА ЦСКА“ ЕООД, а предметът му на дейност е „управление на строителни и инвестиционни проекти, строителство, цялостни инвестиции и реконструиране на спортни и обществени съоръжения и сгради, организиране и осъществяване на монтажно-строителна дейност в България и чужбина, строителна индустрия, дизайн на спортни съоръжения и недвижими имоти, проучване, проектиране и инженеринг в областта на строителството, управление и ескплоатация на спортни съоръжения, хотели, ресторанти и други туристически и обществени заведения, както и всякаква друга стопанска дейност, незабранена със закон”. Капиталът на дружеството е 2 лева и е внесен чрез парична вноска, информира “Спортал“. Любопитен факт е, че доскоро едноличен собственик на капитала на “АРЕНА ЦСКА” ЕООД бе Юлиян Инджов, а управител - Роксана Шахънска. Сега бизнесменът е прехвърлил дружеството на ЦСКА, а негов нов управител е приближената до ръководството на ЦСКА Искра Григорова. Иначе в момента ЦСКА продължава с тренировките в паузата за националните отбори, готвейки се за старта на плейофите. В първия мач играчите на Любослав Пенев приемат „Черно море“ в събота от 17:30 ч. След мача отборът заминава на едноседмичен лагер край Разград за двата поредни двубоя с „Лудогорец“. Първо е сблъсъкът от полуфиналите за Купата на България, а 3 дни след това е гостуването за първенството.", "date": "2019.03.25", "title": "ЦСКА регистрира фирма за новия стадион"}
{"url": "https://www.monitor.bg:443/bg/a/view/kosovski-zamestnik-ministyr-kritikuva-nato-i-ostana-bez-rabota-160687", "text": "Косовският премиер Рамуш Харадинай уволни заместник-министъра на правосъдието Весна Микич, след като тя нарече операцията на НАТО срещу Югославия през 1999 г. \"планиран геноцид\", предаде Ройтерс.  Микич е от сръбското малцинство в Косово, което съставлява около 5 процента от 1,8-милионното население на страната. \"НАТО извърши съзнателно планиран геноцид срещу суверенна държава, която се бореше с албанския тероризъм в собствените си граници\", написа Микич във Фейсбук в неделя по повод 20 години от началото на натовските бомбардировки. НАТО предприе въздушни удари през 1999 г. срещу тогавашна Съюзна република Югославия, съставена от Сърбия и Черна гора, за да прекрати конфликта между сръбските сили за сигурност и косовските албанци, борещи се за независимост. След 78 дни бомбардировки според условията на примирието тогавашният югославски президент Слободан Милошевич нареди на сръбските части да се изтеглят от Косово, а Косово бе поставено под контрола на НАТО. Изявлението на Микич бе критикувано в населеното главно с албанци Косово, където повечето хора одобряват операцията на НАТО, сложила край на двегодишния конфликт и разчистила пътя за обявяване на независимост на Косово през 2008 г. В страната все още има около 4000 войници от НАТО. \"В правителството на Косово няма място за хора, независимо от етническата им принадлежност, които очернят нашите общи евроатлантически ценности\", заяви Харадинай. Микич не е коментирала уволнението. Над 13 000 души, главно етнически албанци, бяха убити през войната от 1998-1999 г. Косово е признато за суверенна държава от САЩ и повечето страни от Европейския съюз, но Сърбия и главните й съюзници Русия и Китай отказват да признаят независимостта му.", "date": "2019.03.25", "title": "Косовски заместник-министър критикува НАТО и остана без работа"}
{"url": "https://www.monitor.bg:443/bg/a/view/gringo-komandva-sofka-sled-svatbata-160681", "text": ", която бе по-чакана у нас и от тази на Меган Маркъл и принц Хари, вече се състоя. От традиционните ритуали стана ясно едно – младоженецът ще командва в семейството. Той успя да отчупи доста по-голяма част от питката. В списъка с гости на най-щурия купон на годината фигурираха добре познати имена от поп-фолка, сред които Глория, Тони Дачева, Тони Стораро, Константин и Бони. Те не пропуснаха да отправят музикален поздрав към присъстващите, а Народната певица Славка Калчева, яката дупара на БГ попа Гери-Никол и диджей Теди Джорджо също вдигаха наздравици за новото семейство. На терен присъстваха още тв продуцентът Маги Халваджиян, водещите на „Като две капки вода“ Димитър Рачков и Васил Василев-Зуека, както и режисьорът Люси Иларионов. Изпълнителката на „Стари рани“ заложи на пищна бяла рокля със сини детайли, дело на дизйнерката София Борисова, която беше и шаферка на сватбата. Смокингът на Гринго също беше със сини ревери. В подобен нюанс бяха и роклите на шаферките на ромската перла. Лоренцо пък се появи с чисто бял костюм, докато кумовете бяха в черно. Към края на вечерта булката облече втори тоалет - отново бяла рокля, но по-семпла от първата. Младоженците изпълниха всички ритуали, които традицията повелява. Според поверието, менчето, което Софи ритна, показа, че първата им рожба ще е момче. Минути преди това майката на булката – Мария, обаче публично си пожела следващата година да гледа внучка. Първото „Горчиво“, Софи и Гринго чуха от кумата си Преслава под звуците на Травиата, след като отпиха от червеното вино на бащата на певицата – Марин. Феновете на Софка станаха част от събитието, благодарение на Преслава. Звездата на „Пайнер“ заля социалните мрежи със снимки от сватбеното тържество, като дори качи клипове от взимането на булката, извеждането на кумовете и т. н. Младоженците и кумовете като символ на тяхната вечна любов. Маринова обаче е неуморна. Вместо да се отдаде на булчински трепети, ден преди сватбата си тя бе на работното място и весели до зори посетителите на голям столичен клуб. На участието й в неделя вечер се присъедини и Лоренцо, които вече направи първите си успешни крачки в поп-фолка. Освен че двамата изпълниха дует, тийнейджърът поздрави присъстващите със самостоятелните си парчета „Инстаграм“ и „Бебе“. Управителят на заведението изненада младоженците с торта-подарък с две сърца, ангел-пазител и надпис: „Бъдете вечно влюбени, Софи и Гринго“. Припомняме, че Маринова стана Давидова още на 5 февруари. Тогава в тесен семеен кръг влюбените подписаха брачното си свидетелство.", "date": "2019.03.25", "title": "Гринго командва Софка след сватбата"}
{"url": "https://www.monitor.bg:443/bg/a/view/hamas-otreche-da-e-puskalo-raketi-sreshtu-izrael-160680", "text": "Палестинското движение Хамас отрече да е извършило през изминалата нощ ракетния обстрел от ивицата Газа срещу Израел, при който бяха ранени седем души, предаде Франс прес. \"Никой от движенията на съпротивата, включително Хамас, няма интерес да изстрелва ракети от Газа срещу врага\", каза пред агенцията пожелал анонимност високопоставен представител на ислямисткото движение, което контролира анклава. Той допусна, че ракетата може да е била изстреляна по погрешка заради \"лошото време\". Радикалната палестинска групировка \"Ислямски джихад\", съюзник на Хамас, също е отрекла да е замесена в ракетния обстрел, уточни цитираният източник. Той допълни, че Египет поддържа \"интензивни и постоянни контакти\", за да предотврати ответни израелски удари. Израелската армия обвини палестинската групировка Хамас за ракетното нападение от територията на ивицата Газа и израелски медии съобщиха, че към границите на палестинския анклав са изпратени военни подкрепления, предаде Ройтерс. Обвиненията срещу Хамас бяха отправени в изявление на военен говорител в Туитър. Според два телевизионни канала още две пехотни бригади и танкови части са били мобилизирани и изпратени към Газа.", "date": "2019.03.25", "title": "Хамас отрече да е пускало ракети срещу Израел"}
{"url": "https://www.monitor.bg:443/bg/a/view/belgija-izleze-nachelo-v-grupata-si-ungarija-tresna-hyrvatite-160677", "text": "Белгия спечели с 2:0 при визитата си на Кипър и оглави временното класиране на Група I от квалификациите за Евро 2020. „Червените дяволи“ ликуваха след голове на Еден Азар (10), който записа мач №100 с националния екип, и Миши Батшуай (18) още в началото. По-рано през деня в другите срещи от групата Русия разби като гост Казахстан с 4:0, а Шотландия спечели само с 2:0 при визитата си на аутсайдера Сан Марино. След два кръга лидер в Белгия с пълен актив от 6 точки, а с по 3 са Кипър, Русия, Казахстан и Шотландия. Сан Марино е на дъното без спечелена точка. В Група G пък фаворитът Полша победи трудно у дома Латвия с 2:0, а головете паднаха в края, когато Роберт Левандовски (76) и Камил Глик (84) се разписаха. Това беше първи гол в последните 9 мача с националния отбор за Левандовски. Така поляците са лидери в групата с пълен актив от 6 точки, а латвийците все още нямат спечелена точка. В другия мач от групата Словения завърши 1:1 с Македония в Любляна. След хикса словенците са четвърти с 2 точки, а македонците са трети с 4 точки. В Група Е голямата изненада е загубата на Хърватия с 1:2 като гост на Унгария. В другия мач от групата Уелс излъга у дома Словакия с 1:0, като в класирането четири тима имат по 3 точки.", "date": "2019.03.25", "title": "Белгия излезе начело в групата си, Унгария тресна хърватите"}
{"url": "https://www.monitor.bg:443/bg/a/view/marija-gabriel-vrychi-simvolichen-vaucher-na-kmeta-d-r-kambitov-za-bezplaten-internet-wifi4eu-160686", "text": "Символичен ваучер за изграждане на система за безплатен интернет на ключови места в Благоевград връчи на кмета д-р Атанас Камбитов еврокомисар Мария Габриел. Той е на стойност 15 000 евро и  ще даде възможност за безжична връзка с високоскоростен WIFI  на площадите  „Георги Измирлиев“, „Македония“, както и в Градската градина.   Община Благоевград е една от 113-те одобрени български общини, в рамкте на кампанията.  Най-голямото предимство на инициативата WIFI4EU е това, че всички точки в Европа са свързани в мрежа.  В една от залите на Югоазападния университет еврокомисарят беше водеща и на Граждански диалог „Цифровото образоване: Двигател на цифровата икономика“. В него взеха участие кметът на д-р Атанас Камбитов , народният представител Даниела Савеклиева, областният управител Бисер Михайлов, декани на факултети към ЮЗУ „Неофит Рилски“ , преподаватели и студенти. Участниците в диалога акцентираха върху възможностите, които дава цифровизацията за развитието на Благоевград. Беше обсъдена и необходимостта от непрекъснато повишаване на киберсигурността, тема, по която българският еврокомисар Мария Габриел работи непрекъснато от няколко години.", "date": "2019.03.25", "title": "Мария Габриел връчи символичен  ваучер на кмета д-р Камбитов  за безплатен интернет WIFI4EU"}
{"url": "https://www.monitor.bg:443/bg/a/view/ostaviha-v-aresta-napadateli-na-lichen-lekar-160684", "text": "Постоянна мярка за неотклонение „задържане под стража“ постанови състав на районния съд в Елхово спрямо извършителите на нападение и грабеж от личен лекар. Според магистратите в хода на досъдебното производство са събрани достатъчно доказателства, че 25-годишният Георги Христов и 34-годишният Румен Драганов са организирали и осъществили привечер на 23 януари нападението на д-р Владимир Гинев. След удар с метална тръба по темето на 55-годишният медик и множество ритници по тялото му от него са били отнети 7 090 лв, златна монета и златен медальон, златна гривна, два мобилни телефона и лични документи. Част от откраднатите вещи са намерени изхвърлени в дупката на тоалетна на територията на село Златиница, откъдето е Драганов. Двамата извършители бяха арестувани от криминалистите през миналата седмица, оказа се  че нападението над д-р Гинев е организирано от 25-годишния Христов, който е негов пациент и знаел, че на 23 януари лекарят е изтеглил от банката пари за покупка на нов автомобил. Дни след нанесения му жесток побой лекарят е прекарал мозъчен инфаркт и в момента е с изключително влошено здравословно състояние, което не му позволява да работи по специалността си. Това е първо по рода си подобно нападение, което едва не е приключило с фатален край на жертвата в региона, припомня районният прокурор на Елхово Стойко Иванов.По-възрастният Драганов е семеен, лежал е в затвора за изнасилване.Веднага след нападението и грабежа той е напуснал Бояново и се е укрил в родното си село Златиница.Наказанието за престъплението по повдигнатото обвинение е затвор от 3 до 10 години.", "date": "2019.03.25", "title": "Оставиха в ареста нападатели на личен лекар"}
{"url": "https://www.monitor.bg:443/bg/a/view/izzeha-nezakonen-kalashnikov-pri-aresta-na-himik-160685", "text": "Незаконно притежаван ловен автомат „Калашников“ е бил иззет от тайник в жилище, където криминалистите от Сливен са задържали  криминално проявен  местен жител в момент докато „готвел“  синтетична дрога. В една от стаите участниците в специализираната акция на ОД на МВР открили плик с около 2 г метаамфетамин и 4 плика с 8 грама метаамфетамини. Намерени са били прекурсори, предмети и вещи за цялостното оборудване на нелегалната лаборатория. Задържаният 33-годишен Николай Харизанов  е изтърпявал вече две присъди за грабежи и шофиране в пияно състояние не е ловец и не представил документи за откритото оръжие, което е снабдено с оптически мерник. Това е третата лаборатория за приготвяне на синтетика разкрита през последния месец на територията на Сливенско, само преди дни в село Селиминово бяха задържани криминално проявените Павел Павлов /41/  и приятелката му Виолета Вичева /31/  с 50 грама метаамфети , а в началото  на март беше арестуван в квартал „Република“ 34 – годишният Петко Чечев, един от добрите „специалисти“ за приготвяне на Пико в региона.", "date": "2019.03.25", "title": "Иззеха незаконен Калашников при ареста на „химик“"}
{"url": "https://www.monitor.bg:443/bg/a/view/treniorska-smjana-shokira-nacionalite-160683", "text": "Спекулация за треньорска рокада по оста „Левски“ и националния отбор на България внесе напрежение в състава на нашите часове преди важния сблъсък с Косово днес. Според информацията селекционерът Петър Хубчев ще се раздели с „трикольорите” след евроквалификацията и ще поеме \"сините\", независимо от постигнатия резултат. За заместник на Хубчев пък бе посочен Красимир Балъков. Само няколко часа след появата на информацията засегнатите страни излязоха с реакции по темата, като Балъков дори определи текста като „фалшива новина“. Именно треньорът на „Етър“ бе и „Никой от БФС не е водил разговори с мен за каквито и да е промени или назначения. Такива фалшиви новини, могат да доведат до сериозно напрежение и нагнетяване на обстановката. А точно сега на футболистите е необходимо спокойствие и концентрация. В момента се подготвям за последната фаза на шампионата и предстоящия двубой за Купата на България с моя клубен отбор „Етър” и по никакъв начин не желая моите футболисти да отвличат вниманието си от поставените цели. Аз не служа и не защитавам ничии интереси. Имам договор, следвам стриктно своята програма и подобни спекулации не могат да ме отклонят от задачите и работата ми“, посочи Балъков в съобщение до футболната общественост. Президентът на БФС Борислав Михайлов също отрече появилите се информации. „Няма такова нещо. Нали знаете, че тези неща трябва аз да ги знам“, сподели Михайлов. Коментарите не закъсняха и от страна на „Левски“, като треньорът Георги Дерменджиев не скри, че е шокиран от информацията, че Петър Хубчев го заменя на „Герена“. „Това е много Не би трябвало по такъв начин да се действа. Ако има нещо, хората ще дойдат и ще ми кажат. Говорим за сериозни ръководители, които са интелигентни хора. Това са бизнесмени от голяма класа, които са афиширали как ще се управлява „Левски“, заяви Дерменджиев, след което коментар направи и изпълнителният директор Павел Колев. „Това е абсолютна спекулация. Георги Дерменджиев е треньор на „Левски“. Ние не сме преговаряли с друг за неговата позиция“, лаконичен бе директорът.", "date": "2019.03.25", "title": "Треньорска „смяна“ шокира националите"}
{"url": "https://www.monitor.bg:443/bg/a/view/doshlo-e-vreme-za-obedinjavane-na-syrbite-v-edna-dyrjava-160682", "text": "Председателят на председателството на Босна и Херцеговина Милорад Додик смята, че бъдещото десетилетие ще бъде време за обединяване в една държава на сърбите, живеещи разделени в Сърбия и Република Сръбска, която влиза в състава на Босна и Херцеговина. Когато говорят за това, че Босна и Херцеговина ще тръгне по пътя на присъединяване към НАТО, аз казвам, че Република Сръбска не може да бъде в НАТО и няма да бъде, подчерта той в Ниш на церемония в памет на жертвите на бомбардировките на НАТО в Югославия през 1999 г.  Той увери, че никога няма да позволи да се създаде граница на НАТО по река Дрина, която разделя Сърбия и Република Сръбска. Настъпват години, десетилетия на държавно обединяване на сърбите. Надявам се, че и на други това ще стане докрай ясно, тъй като друг път просто няма. Защо другите могат да имат своя държава, а сърбите не могат да имат своя единна държава, попита той. По думите на Додик той не вярва в проекта Босна и Хереговина. Босна и Херцеговина е резултат на идеология и политика, която бомбардираше сърбите в Сърбия и в Босна и Херцеговина, каза той. В момента сърбите са разделени в две страни.  По-голямата част от сърбите живеят в Сърбия - около 7 милиона, а още 1,1 милиона сърби живеят в Република Сръбска, една от съставните части на Босна и Херцеговина, отбелязва Танюг.", "date": "2019.03.25", "title": " Дошло е време за обединяване  на сърбите в една държава"}
{"url": "https://www.monitor.bg:443/bg/a/view/beroe-s-infarktna-pobeda-i-kupa-za-istorijata-160671", "text": "Баскетболистките на „Берое“ победиха драматично защитаващия титлата си „Будучност“ (Черна гора) с 65:64 (17:17, 21:11, 12:18, 15:18) и спечелиха Адриатическата лига за първи път в историята на клуба. Тимът от Стара Загора контролираше събитията на терена почти през целия финален мач, игран в словенския град Целе, и въпреки че допусна обрат в края, показа характер в заключителните секунди и измъкна успеха. „Берое“ стана вторият отбор от България с трофея след ЦСКА през 2007 г. Последните секунди на двубоя бяха инфарктни за момичетата на Таня Гатева. При 65:62 за нашите Теодора Динева извърши нарушение със сирената при опита за тройка на Николина Бабич. Капитанката на „Будучност“ вкара първите два фаула, но пропусна третия, с което донесе успеха за старозагорки. Бриана Люис беше най-добра за българския тим с 14 т. и 7 борби, Ана Почек добави 12 т., Снежана Алексич завърши с 11 т., а Саная Чонг се отличи с 9 т. и 9 асистенции. Николина Бабич беше най-резултатна за „Будучност“ с 23 т., а съименичката й Джебо завърши с 15 т. и 6 борби. В мача за бронза домакините от „Цинкарна“ победиха „Цървена звезда“ с 83:70 Баскетболистката от Черна гора на „Берое“ Снежана Алексич бе избрана за MVP на финалната четворка. Нейната сънародничка и съотборничка Ана Почек пък грабна същия приз за редовния сезон. Старши треньорът на „Берое“ Таня Гатева бе изключително щастлива след спечеления трофей. „Велика и много трудна победа. Два дни изиграхме страшно тежки мачове. Много се радвам, че завършваме този сезон с победа и сме първи в Адриатическата лига. Не мога да не кажа също, че шансът и късметът бяха на наша страна. Старахме се много, дадохме всичко от себе си и нещата се получиха“, заяви тя пред официалния сайт на турнира. Довечера баскетболистките ще покажат спечеления трофей пред старозагорската публика преди мача на мъжкия тим срещу „Рилски спортист“, който започва в 19 ч. От мъжкия тим пък написаха специален поздравителен адрес до отбора на Гатева. „Честита купа от Адриатическата лига на „Берое“! Историческо постижение - първи международен трофей за женското направление! Надяваме се на 7 април в Тирана ние да дублираме успеха в Балканската лига! Светът е „Берое“!“, пише в него. На 6 април баскетболистите на Любомир Минчев се изправят срещу „Теута Дуръс“ в полуфинал на надпреварата, а мачът за купата е ден по-късно.", "date": "2019.03.25", "title": " „Берое“ с инфарктна победа и купа за историята"}
{"url": "https://www.monitor.bg:443/bg/a/view/preobrazena-germanija-izlyga-laletata-v-amsterdam-160676", "text": "Германия спечели с 3:2 като гост на Холандия в мача на гиганти от евроквалификационна Група С, игран на \"Йохан Кройф Арена\" в Амстердам. Германският състав, променен почти радикално след кошмарната 2018 година, стартира ударно и поведе с два гола преди почивката след изпълнения на Лерой Сане (15) и Серж Гнабри (34). Тимът на Роналд Куман излезе като преобразен за второто полувреме и отвърна с попадения на Матейс де Лихт (48) и Мемфис Депай (63). В 90-ата минута Нико Шулц обаче се възползва от грешка и донесе победата на Бундестима. След двубоя треньорът на Германия Йоаким Льов призна, че тимът му е имал късмет, за да спечели. Все пак спецът заяви, че не очаква Германия да има проблем с класирането на Евро 2020. „След почивката имахме някои проблеми, допуснахме изравняване, но не загубихме вярата, че можем да стигнем до победата. С добра атака в края решихме нещата в наша полза. Може би в този мач имахме и нужния късмет, който ни липсваше напоследък. Победа в Холандия за старт на квалификациите е отличен резултат, който ще ни помогне в борбата за класиране на Европейското първенство. От друга страна се видя, че имаме още доста работа пред нас. Като цяло отборът се бори грандиозно до последната минута, за което момчетата заслужават комплименти\", коментира Льов. Колегата му Роналд Куман пък също похвали играчите си и заяви, че „лалетата“ са заслужавали поне равенство. „Горд съм от начина, по който отборът реагира през второто полувреме. Момчетата не сведоха глави и бяха брилянтни, заслужавахме поне точката. В края на мача рискувах с по-офанзивна игра, защото бях убеден, че може да спечелим, но вместо това загубихме. Грешката е моя“, заяви треньорът на Холандия. След мачовете в групата Холандия и Германия имат по 3 точки, но Бундестимът е с мач по-малко. Лидер с 6 точки е Северна Ирландия, която удари с 2:1 Беларус.", "date": "2019.03.25", "title": "Преобразена Германия излъга „лалетата“ в Амстердам"}
{"url": "https://www.monitor.bg:443/bg/a/view/lubo-kirov-i-svilen-noev-na-edna-scena-s-nina-nikolina-160669", "text": "Любо Киров и Свилен Ноев са специални гости във втория концерт „Нина Николина Live” на 29 март в Sofia Live Club. Нина Николина и Свилен Ноев ще представят акустично изпълнение на хит сингъла на група „Остава“ - “Мъничко човече “ преплетено с \"Руфинка болна легнала\". С емблематичното име на българската поп и рок сцена Любо Киров в дует с Нина Николина ще прозвучи „Море пиле, славей пиле“ в аранжимент на етноджаз формацията. Проектът „Нина Николина Live” включва български народни песни, които са погледнати по различен от традиционния начин, събиращ фолклор, етноджаз, фламенко и вокални и инструментални импровизации. “Поставям за цел да покажа как една самобитна, национална музика може да бъде направена разбираема и близка за хора от различни страни и култури. Желанието ми на артист е да покажа, че в музиката премахването на границите, всъщност само сближава хората и ги кара да откриват общото в своите култури, да се разбират и приемат по-добре едни с други.“ , споделя изпълнителката. На сцената с Нина Николина ще се качат виртуозните музиканти - Калин Вельов (барабани и перкусии), Мартин Ташев (тромпет и вокал), Ясен Велчев (клавишни) и Таня Първанова (вокал). Билетите за събитието на 29 март са вече в продажба.", "date": "2019.03.25", "title": "Любо Киров и Свилен Ноев на една сцена с Нина Николина"}
{"url": "https://www.monitor.bg:443/bg/a/view/es-gotov-za-tvyrd-brekzit-160674", "text": "Европейската комисия е приключила с подготовката си за евентуален Брекзит без сделка, предаде АФП. В изявление на ЕК се посочва, че възможността за напускане на Великобритания без споразумение на 12 април става все по-вероятна. Комисията направи това си изявление в началото на една решаваща седмица за британския премиер Тереза Мей, която успя миналата седмица да се договори с ЕС за краткосрочно отлагане на Брекзит за 12 април, отбелязва АФП. Документът на EK включва мерки за 13 ключови области като въздухоплаване и наземен транспорт, правила за пътуване, права за риболов и банкиране. При излизане без сделка, ЕС веднага ще въведе гранични правила по границата с Великобритания, включително митнически проверки, проверки за безопасността на храните и верификация на европейските стандарти, което ще доведе до сериозно забавяне на трафика на места като пристанищата на Ламанша и тунелът под него. Британските граждани пътуващи до ЕС ще са ограничени до 90 дневен престой и ще бъдат обект на проверка по границите, като вероятно това ще включи и предоставяне на причина за тяхното посещение, както и доказване на достатъчно пари, за да се издържат по време на престоя си. \"Мерките на ЕС за непредвидени обстоятелства няма и не могат да смекчат цялостното въздействие на сценария за излизане без сделка нито по някакъв начин ще компенсират липсата на готовност или да възпроизведат пълните ползи от членството в ЕС\", се казва в специално изявление на Брюксел. \"Тези предложения са временни и ограничени и ще бъдат приети едностранно от ЕС. Те не са „малки сделки” и не са и няма да бъдат преговаряни с Великобритания\", уточняват от ЕК. Британският премиер Тереза Мей вероятно ще подложи сделката си за Брекзит на трето гласуване в парламента във вторник, предаде Ройтерс. Камарата на общините отхвърли договореното от Мей споразумение с голямо мнозинство при предишните два вота - през януари и по-рано този месец. Това доведе до отлагане на планираното за 29 март излизане на Великобритания от Европейския съюз. В същото време стана известно, че Мей е заявила в неделя, че ще подаде оставка, ако привържениците на твърдия Брекзит подкрепят сделката й с Европейския съюз, предаде Ройтерс, като се позова на телевизия Ай Ти Ви. \"Получих информация от надежден източник, че Тереза Мей е заявила пред Борис Джонсън, Иън Дънкан Смит, Стив Бейкър, Джейкъб Рийс-Мог и Дейвид Дейвис в премиерската резиденция в Чекърс, че ще подаде оставка, ако те подкрепят сделката й с ЕС, включително и предпазния механизъм, който те ненавиждат. Мей обаче не е дала никакви детайли и по тази причина няма голямо доверие към думите й, че ще се оттегли\", посочва политическият редактор на Ай Ти Ви Робърт Пестън. Британският министър на международната търговия Лиъм Фокс заяви, че има вероятност Великобритания да не напусне Европейския съюз, ако сделката на премиера Тереза Мей не бъде одобрена от парламента. \"Или ще напуснем Европейския съюз със сделка, или ще го напуснем без сделка, или въобще няма да го напуснем, което ще провокира демократична и конституционна криза\", изтъкна Фокс пред радио Би Би Си. Петиция, призоваваща правителството на Великобритания да отмени Брекзит и да остави Обединеното кралство в Европейския съюз достигна 5 милиона подписа. Това е най-големият брой подписи под подобен документ с искане към парламента, пишат британските медии. Посещенията в сайта, където е качена са били толкова много, че той е спрял да работи заради претоварване. Петицията призовава за спиране на действието на чл. 50 – клауза в Договора за ЕС, която Обединеното кралство задейства, за да започне напускането на Блока. Ако бъде спрян чл. 50, Лондон няма да напусне ЕС.", "date": "2019.03.25", "title": "ЕС готов за твърд Брекзит"}
{"url": "https://www.monitor.bg:443/bg/a/view/bond-sa-veche-v-bylgarija-snimki-160672", "text": "Четирите виртуозни музикантки от Bond вече са на Българска земя. Таня Дейвис, Еос Чатър, Елспет Хенсен и Гай-И Уестерхоф кацнаха днес по обяд на летище София, където на VIP терминала бяха посрещнати с хляб и сола от момиче в традиционна българска носия. Основоположничките на кросоувър стила, които първи комбинираха класическа и популярна музика, ще отбележат 20-тата годишнина от създаването си с голяма световна обиколка, част от която е и България. Първият им концерт е още утре, на 26 март, в зала 1 на НДК. Именно в столицата те ще изсвирят за пръв път две нови свои композиции. Ще открият програмата си със световната премиера на Zadok, написана от самите тях в съавторство с известния английски продуцент Кевин Малпас. В сетлиста, съдържащ повече от 20 парчета, представящи най-доброто от световнопризнатото им творчество, попада и Panthera – втората песен, която ще има премиера в зала 1 на НДК. Ден по-късно, на 27 март, Bond продължават към Пловдив, където ще излязат на сцената на зала С.И.Л.А. Както при всичките си посещения у нас Bond предизвикаха такъв интерес, че се наложи обявяването на нови дати. Групата не успя да смести още два концерта при тази си визита, затова ще се завърне у нас през юли. На 11 юли ще са в Летния театър на Бургас, а на 12-ти – във Варна. В интервю за „Монитор“ наскоро момичетата признаха, че са влюбени в родното Черноморие и дори мечтаят да го посетят за лятната си почивка.", "date": "2019.03.25", "title": "Bond са вече в България (Снимки)"}
{"url": "https://www.monitor.bg:443/bg/a/view/ploshtadkite-v-elhovo-lubimec-i-malko-tyrnovo-se-izgrajdat-za-eventualna-kriza-160670", "text": "Площадките в Елхово, Любимец и Малко Търново се изграждат за евентуална мигрантска криза. Това каза министърът на вътрешните работи Младен Маринов по време на брифинг, на който беше представен годишен отчет на Главна дирекция „Гранична полиция във връзка с изграждането на кризисни центрове на територията на общините Любимец, Елхово и Малко Търново. „По отношение на справяне с тази криза, България е важна граница на ЕС и ЕК отпусна 160 млн. евро, които са за тази цел. Ние имаме ангажимент да изградим такива кризисни центрове. Уточнявам, че става въпрос за кризисни центрове и готовност за взаимодействие при кризи с миграционен натиск. Това, че ние сме овладели натиска по българо-турска граница и по зелената граница с Гърция, не означава, че в световен мащаб тази заплаха е отпаднала. Знаете колко бежанци и нелегални мигранти има в Турция. Площадките се изграждат със средства на ЕС, с тази помощ. Процедурата е открита“, отбеляза той. „Дали ще приемаме мигранти от Западна Европа, категорично мога да кажа, че в участието ми в Съвет по вътрешни работи и правосъдие, това е една от основните теми, защото към момента действа регламентът Дъблин, но се работи по общо решение за политиката на убежище на ЕС. В това общо решение се обсъждат седем акта и нашата позиция, която е твърдо отстоявана и съвпада с държавите в нашата ситуация, като Малта, Гърция, Кипър и Италия, които имат проблем с първа граница, е категорично да се приеме общоевропейско решение - пакет, за да гарантираме на страната ни при евентуална криза отговорностите, които имаме и това, което ще свършим за страните в ЕС ще имаме съответна солидарност от страните, които не са в първа линия“, обясни Маринов. „Аз съм изразил позицията на МВР, лично премиерът проведе разговор миналия петък, преди да тръгне за командировка в САЩ с министъра на вътрешните работи на Германия, като също категорично заяви, че България държи тази позиция и искаме да гарантираме сигурността на българските граждани“, припомни той.", "date": "2019.03.25", "title": "Площадките в Елхово, Любимец и Малко Търново се изграждат за евентуална криза"}
{"url": "https://www.monitor.bg:443/bg/a/view/decata-izbraha-ariana-grande-za-lubima-pevica-160646", "text": "Поп сензацията Ариана Гранде бе отличена за любима изпълнителка по време на церемонията по връчването на наградите „Изборът на децата“. Певицата триумфира и в категорията за най-добра песен за сингъла си Thank U, Next. В ролята на водещ за събитието влезе диджей Калед, който пое щафетата от миналогодишния домакин Джон Сина и пристигна в залата с яхта и хеликоптер, с помощта на риалити звездата Кайли Дженър и братята Джонас.", "date": "2019.03.25", "title": "Децата избраха Ариана Гранде за любима певица"}
{"url": "https://www.monitor.bg:443/bg/a/view/pojar-izbuhna-v-rezervata-srebyrna-160675", "text": "Пожар избухна в резервата „Сребърна“ в пространството между дигите в близост до северния шлюз, съобщават от екоинспекцията в Русе. Горели са сухи треви на площ от 30 декара. Не са пострадали защитени птици, тъй като участъкът е далеч от колониите им. Привечер на 23 март служител от охраната на резервата забелязал дим и веднага сигнализирал. Тъй като мястото е труднодостъпно за специализирана техника, огънят бил потушен ръчно от охранители и от пожарникари. По-късно са пристигнали и ръководни служители на Регионалната инспекция по околната среда и водите в Русе. Установено е, че няма щети върху биологичното разнообразие в резервата. Експертите допускат, че деянието е умишлено, тъй като районът е изолиран и в него не се извършват стопански дейности. За случая ще бъде изпратен сигнал до Районната прокуратура в Силистра.", "date": "2019.03.25", "title": "Пожар избухна в  резервата „Сребърна“"}
{"url": "https://www.monitor.bg:443/bg/a/view/s-razkrivaneto-na-nad-16-tona-prekursori-prokuraturata-sprjala-trafik-na-ton-kokain-ot-peru-i-bolivija-160678", "text": "Със задържането на главните организатори по мега аферата с над 16 тона прекурсори за производство на наркотици, Варненската окръжна прокуратура е спряла подготвен трафик на над 1 тон кокаин от Перу и Боливия. Наркотикът, предназначен за Холандия, Холандия и Великобритания, е трябвало да пристигне във Варна, разкри прокурорът по делото Виолета Радева по време на годишния отчет на Окръжна прокуратура Варна. Залaвянето на огромното колиество прекурсори от митническите служби във Варна и задържането на двамата холандски граждани Курт М. и Робърт П. е осуетило опита им да направят трасе за кокаина през странатна ни. „Пуснаха един товар с информация, че там ще има кокаин, но когато пратката, която беше също под наш контрол пристигна, се установи, че в там няма наркотични вещества. Предположихме, че очевидно пробваха трасето“, обясни прокурор Радева. Тя припомни, че в разкриването на мащабната контрабанда с прекурсори са работили в широко взаимодействие Агенция „Митници“, ДАНС, Евроджъст, както и прокурорите от международния отдел на ВКП, за да бъде осъществена  контролната доставка за Холандия през територията на 5 държави. Трафикантите са се опитали да проправят трасе, като са пуснали пробен товар с информацията, че съдържа кокаин, без в пратката да има дрога. В крайна сметка над тон кокаин въобще не е тръгвал от Латинска Америка, тъй като доставката се е забавила, а организаторите на канала бяха задържани за  контрабанда на над 16 тона прекурсори. „Налагаше се да действаме в условията на неотложност, за да заловим тези количества прекурсори. Лоша шега изигра на тези холандски граждани подценяването на нашите служби и митническическите власти, че България, като външна граница на ЕС, може по някакъв начин да бъде компрометирана. Както видяха, това не е много лесно. Важното е, че разкрихме главните организатори, а не разни бушони, за каквито са били използвани български граждани, които или не са знаели предназначението на товара, или са нарко-или алкохолно зависими“, коментира още прокурор Радева. Варненският окръжен съд вече даде ход на делото срещу двамата холандски трафиканти- на 55 и 50 години, които с фалшиви документи внесоха през митнически пункт Варна -Запад на три пъти прекурсори на обща стойност над 225 млн. лева в периода от 26 януари 2017 до 16 март 2018 г. , с които са щели да бъдат произведени амфетамини за над 225 милиона лева. По цени на черния пазар обаче амфетаминопроизводните са могли да послужат за производството на дрога за над 6 милиарда долара. На пристанище Варна-Запад прекурсорите бяха декларирани като почистващ препарат за прозорци. Делото срещу трафикантите започна през февруари и се гледа по общия ред, след като чужденците отказаха да сключат споразумение с прокуратурата и да получат по 10 години затвор. Очаква се да бъдат разпитани 11 свидетели, между които и защитени.", "date": "2019.03.25", "title": "С разкриването на над 16 т прекурсори прокуратурата спря трафик на тон кокаин от Перу и Боливия"}
{"url": "https://www.monitor.bg:443/bg/a/view/30-066-leva-ot-toto-djoker-s-fish-za-6-lv-160673", "text": "Играта \"Тото Джокер\" донесе най-голямата парична печалба в тираж №24 на БСТ. Цели 30 066 лева ще вземе късметлия, улучил единствената тройка за 23 993,20 лева и 9 двойки по 55,80. Той е заложил на фиш 4 комбинации за \"5 от 35\" и 20 за \"джокера\" на стойност 6 лв. С фишове за \"5 от 35\" паднаха и още три забележителни печалби. Единствата петица във II теглене за 23 993,20 лева е уцелена с фиш с 4+10 комбинации за 4,80 лв. Със същия тип фиш е спечелена и една от двете петици по 11 996,60 лв. в I теглене, а другата е за троен в абонамент за 2 тиража за 4,20 лв. В \"6 от 49\" най-скъпа е леката кола \"Форд ЕкоСпорт\" от \"Втори тото шанс\". Цените за този модел започват от 42 000 лева. Негов собственик ще е играч, пуснал в Бургас троен фиш за 3 лв. Джакпотът в \"6 от 49\" порасна с нови 167 857,73 лв. и достигна 2 669 230,50 лв. Очаква се към тях да се прибавят още към 160 000 за тираж №25 в четвъртък. В \"6 от 42\" има 557 559,41 лв. и скокът за следващите 3 дни ще е с още около 20 000. В \"5/50 - 1/12 Зодиак\" си стоят непроменящите се 3 млн. лв., а в \"Рожден ден\" ще има към 2000. Така във всичките се събират над 6,409 млн. лева.  Числа - (5, 11, 19, 23, 35, 42); 6 - няма, 5 - 31 по 987,00 лв., 4 - по 35,20 лв., 3 - по 3,20 лв.; ДЖАКПОТ: 2 669 230,50 лв.  Числа - (1, 9, 14, 25, 29, 41); 6 - няма, 5 - 23 по 491,70 лв., 4 - по 23,00 лв., 3 - по 3,00 лв.; ДЖАКПОТ: 557 559,41 лв.  I теглене - (1, 2, 8, 22, 27); 5 - 2 по 11 996,60 лв., 4 - по 216,30 лв., 3 - по 7,40 лв.; II теглене - (8, 12, 23, 25, 27); 5 - 1 от 23 993,20 лв., 4 - по 96,50 лв., 3 - по 5,00 лв.  Числа - (7, 17, 34, 39, 42); Зодия 10 - Козирог; 5+1 - няма, 5 - няма, 4+1 - 1 от 5000,00 лв., 4 - 3 по 500,00 лв., 3+1 - 13 по 100,00 лв., 3 - 156 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 2, 7); Цифри – (5, 6, 7); 3 - 1 от 29 563,80 лв., 2 - 530 по 55,80 лв.; ДЖАКПОТ: 0,00 лв.  Година 64, месец 06, дата 25, ден 1; I група - няма, II - няма, III - няма, IV - 2 по 112,70 лв.,V - 5 по 45,10 лв., VI - 9 по 20,00 лв., VII - 18 по 12,50 лв., VIII - по 3,80 лв., IX - по 5,60 лв., X - по 3,50 лв., XI - по 1,50 лв., XII - по 2,50 лв., XIII - по 2,00 лв., XIV - по 1,30 лв., XV - по 1,20 лв.; ДЖАКПОТ: 1577,54 лв.                 \"6 от 49\"                315148259            Бургас", "date": "2019.03.25", "title": "30 066 лева от \"Тото Джокер\" с фиш за 6 лв."}
{"url": "https://www.monitor.bg:443/bg/a/view/zakopchaha-19-godishen-napadnal-policaj-160658", "text": "Млад карловец е привлечен като обвиняем за оказана съпротива и причинена лека телесна повреда на полицейски служител, съобщиха от полицията в Пловдив. В хода на специализирана операция за противодействие на престъпността, около 20.30 часа в петък криминалисти от районното управление в Карлово предприели проверка на момче, засечено на ул. „Ген. Карцов“. Легитимирайки се със служебна карта, единият от цивилните полицаи поискал документите му за самоличност, но в този момент младежът внезапно побягнал.  След кратко преследване беглецът бил настигнат в близък парк  и при опит да му бъдат поставени белезници влязъл в схватка с единия от служителите, наранявайки го леко по крака. Извършителят – 19-годишен жител на града, е отведен в районното управление. С постановление на  Районна прокуратура – Карлово му е повдигнато обвинение за престъпление по чл. 270, ал.1 и чл. 131, ал.1 от НК. Образувано е бързо производство.", "date": "2019.03.25", "title": "Закопчаха 19-годишен, нападнал полицай"}
{"url": "https://www.monitor.bg:443/bg/a/view/gledame-grisho-po-max-sport-1-ot-17-chasa-dnes-160657", "text": "Мачът на Григор Димитров от III кръг на ATP Masters 1000 турнира в Маями срещу австралиеца Джордан Томпсън ще се предава пряко по MAX Sport 1 днес от 17:00 часа. Двубоят между двамата ще открие програмата за деня на Корт 1 в тенис комплекса във Флорида. Мастърс турнира в Маями е първи за Григор Димитров след Откритото първенство на Австралия. Българската звезда пропусна два месеца заради травма в рамото и след успеха си срещу Фелисиано Лопес преди два дни призна, че най-важното за него е да няма здравословни проблеми, а не толкова да достигне напред в надпреварата. 77-ият в света Томпсън пък шокира във втория кръг фаворита Карен Хачанов, поставен под номер 10 в Маями, и го победи категорично със 6:2, 6:3. През 2018 г. Димитров достигна до третия кръг на турнира в Маями, където загуби в два сета от Жереми Шарди. Ако успее да се справи с австралиеца, първата ракета на България ще достигне 1/8-финалите в тази надпревара за първи път от 2016 г.  ", "date": "2019.03.25", "title": "Гледаме Гришо по MAX Sport 1 от 17 часа днес"}
{"url": "https://www.monitor.bg:443/bg/a/view/pensioneri-s-vaucheri-po-20-lv-za-hrana-160663", "text": "Ваучери за храна на стойност 20 лева за Великденските празници ще получат пенсионерите, които с малко превишават линията на бедност от 348 лв., и така се разминават на косъм с празничната добавка. Ваучерите ще бъдат раздадени в рамките на кампанията „Великден за всеки“, която се провежда за четвърта поредна година под патронажа на омбудсмана Мая Манолова. Българите, които искат да помогнат на възрастните и да им осигурят топла храна за празника може да го направят със SMS на номер 1255. Дарената сума ще бъде обърната във ваучери по 20 лв., който ще бъдат раздадени на пенсионерите. Те ще се дават в пощенските клонове по места. С тях ще може да се пазарува в 5000 обекта в цялата страна. Списъците с нуждаещите се пък ще бъдат изготвени от Националния осигурителен институт. „През последните 3 години кампанията е изключително успешна. Милион и половина лева са събрани от SMS-и и е помогнато на над 75 000 пенсионери“, отчете омбудсманът Мая Манолова. Освен това доброволци ще раздават топъл обяд на нуждаещите се. В първия ден от кампанията в ролята на доброволци влязоха актьорите Тончо Токмакчиев и Деси Бакърджиева, баскетболният треньор Тити Папазов и певците Анелия и Криско, „Великден за всеки“ стартира с пускането на ято гълъби.", "date": "2019.03.25", "title": "За Великден: Раздават на пенсионери  ваучери по 20 лева за храна   "}
{"url": "https://www.monitor.bg:443/bg/a/view/prognozirat-katastrofalno-podvodno-izrigvane-160659", "text": "Геолози от Франция откриха възможна причина за загадъчните сеизмични вълни, които се появиха през ноември м.г. на остров Майот и се разпространиха в целия свят, съобщи Сайънс алърт. Майот е част от Коморските острови. Хипотезата на френските учени гласи, че подземните трусове са свързани с вулканична активност на морското дъно, която може да доведе до най-голямото подводно изригване в историята. Били анализирани сеизмографски данни, които са получени през 6-те месеца, предхождащи феномена. Учените стигтнали до извода, че на дълбочина 28 км под морското дъно са се преместили големи обеми (над 1 куб. км) магма. Съдържащи газ разтопени скали не достигнали до морското дъно, а вулканичният газ останал като хванат в капан в магмата. Това обяснява защо на повърхността не бе наблюдавано нищо. Ако се стигне до изригване, то ще е сред най-големите в историята. Заключенията на учените съответстват на геоложките процеси, наблюдавани на Майот. Островът ежемесечно потъва с 9 милиметра и ежемесечно се премества на изток с 16 милиметра. Някои свързани с подземните трусове феномени обаче засега не са получили обяснение. Става въпрос за появата на високочестотни импулси, съпровождащи основната сеизмична активност, за появата на мъртви риби. Не е ясно също защо феноменът е регистриран в източната част на архипелага, а не в западната му част, която включва острови с вулканичен произход. Освен това учените не са наясно какво е предизвикало преместването на магма. В същото време специалисти от Чикагския университет регистрираха нощни трусове в леда в Антарктида, съобщи Сайънс алърт. Произходът на сеизмичния феномен засега е неизвестен. През летния сезон в Австралия от ноември 2016 г. до януари 2017 г. учените са инсталирали сеизмометри на две места в шелфовия ледник Макмърдо, които са на разстояние 20 км едно от друго. Те са обозначени като \"суха\" или \"мокра\" станция в зависимост от характерното за тях топене. Денем въздействието на слънчевата светлина върху \"мократа\" станция допринасяло за поява на локви от ронливия повърхностен лед. Оказало се, че нощем сеизмографите в района на \"мократа\" станция регистрирали стотици и дори хиляди трусове с естествен произход и продължителност по-малко от секунда. За пръв път е установено наличие на трусове в леда, които зависят от част от денонощието и вероятно са свързани с топенето на шелфовия ледник. За да обяснят феномена, учените предлагат хипотезата, че вследствие на застудяването ледът над получената в резултат на топенето вода започва да се свива. Водата под него замръзва и се разширява. Това деформира повърхностния слой, който в края на краищата се разрушава. Нужни са обаче допълнителни наблюдения, които да потвърдят или опровергаят това виждане.", "date": "2019.03.25", "title": "Прогнозират катастрофално подводно изригване"}
{"url": "https://www.monitor.bg:443/bg/a/view/neochakvan-metod-udyljava-jivota-160661", "text": "Учени от университета в Шефилд, Англия, заключиха, че самките сред птиците стареят по-бавно и са с по-голяма продължителност на живота, ако други самки помагат в отглеждането на потомството им, съобщи Физ.орг. Това може да обясни защо различни видове животни, които живеят организирани в социални групи, имат голяма продължителност на живота. Била изследвана взаимовръзката между стареенето и свързаните с отглеждането на потомство характерни особености у птиците от вида Acrocephalus sechellensis. Специалистите анализирали събрани за 15 години данни за видове репродуктивно поведение на тези птици, които се срещат на Сейшелските острови. Освен това било установено каква е дължината на теломерите - хромозомните краища, които защитават генетичния материал от неизбежното му увреждане при клетъчно делене, у птиците. Подкъсяването на теломерите е свързано с ускорено стареене. Учените констатирали, че за старите самки е изгодно да имат помощнички, които хранят пиленцата им и мътят яйцата им, защото в този случай теломерите им се подкъсяват по-бавно. Самотните птици стареели по-бързо и умирали в по-млада възраст.", "date": "2019.03.25", "title": "Неочакван метод удължава живота"}
{"url": "https://www.monitor.bg:443/bg/a/view/stefan-vyldobrev-sybira-ljatoto-na-obichajnite-zapodozreni-v-dokumentalen-film-160668", "text": "Какво представлява „Лятото на Обичайните заподозрени“ на и извън сцената? Отговор на този въпрос ще даде документалният филм на Камелия Петрова, който верните почитатели на бандата ще могат да видят премиерно на 28 март в Дома на киното от 20,30 ч. Прожекцията е част от програмата на 23-то издание на София Филм Фест, а главните герои в заглавието съвсем логично са Стефан Вълдобрев, Иван Лечев, Мирослав Иванов, Веселин Веселинов – Еко, Стоян Янкулов – Стунджи, като участват още Никола Стоянов и The Gentlemen. „Лятото на Обичайните заподозрени“ пресъздава историята на едно пътуване, запечатало различни моменти (зад сцената, в буса, на брега на морето) от най-незабравимите концерти на голямото лятно турне на групата през миналата година. Ентусиастите, които все още не са се снабдили с пропуск за събитието този четвъртък обаче ще трябва да изчакат до следващата прожекция на 90-минутната лента. Причината – билетите за премиерното представяне са вече изчерпани, похвали се Вълдобрев. „Събитие има .... обаче билети няма...“, развълнуван е идейният двигател на „Обичайните заподозрени“. Оператори на лятното музикално пътешествие на групата са Кирил Проданов, Стефан Врачев и Георги Маринов; продуцент на това филмово предизвикателство е самият Стефан Вълдобрев, в копродукция със Smarthouse Ltd., Arteria Films Ltd. и Concept Studio.", "date": "2019.03.25", "title": "Стефан Вълдобрев събира „Лятото на Обичайните заподозрени“ в документален филм"}
{"url": "https://www.monitor.bg:443/bg/a/view/italianskata-desnica-triumfira-i-na-chastichnija-vot-v-bazilikata-160667", "text": "Обединената десница, включваща партиите „Лига“ на Матео Салвини, „Форца Италия!“ на Силвио Берлускони и „Италиански братя“ на Джорджа Мелони, спечели произведените в неделя частчни избори в южната област Базиликата. Така през следващите пет години неин губернатор ще бъде роденият през 1951 г. бивш генерал от Финансовата гвардия Вито Барди, който има четири висши образования, женен е с две деца и е върл фен на футболния отбор на „Наполи“. Ако се вярва на римския всекидневник „Република“, генералът бил много близък с Берлускони и докато бил на действителна служба, помагал с каквото може на експремиера и най-вече по време на свързаните с него секс-скандали отпреди десетина години. Политическите наблюдатели сочат в анализите на вота като главен „виновник“ за извоюваните от десницата 42,25% от гласовете вицепремиера и министър на вътрешните работи Матео Салвини. В същото време съотношението на силите в коалицията остава непроменено, като Берлускони и Мелони запазват позициите си от неотдавнашните избори в Сардиния. Последният факт кара коментаторите да заключат, че поне засега Салвини се нуждае от съюзниците си и въпреки високия рейтинг на неговата партия „Лига“, тя не е в състояние да се яви самостоятелно на избори и да ги спечели. Основният губещ пък на поредния частичен вот е управляващото движение „Пет звезди“, за чиито кандидат Антонио Матиа гласуваха 20,60% от избирателите. Представителят на левицата Карло Треротола е втори с 32,86% от гласовете като в сравнение с вота в Сардиния тя бележи лек напредък, въпреки че губи държания четвърт век губернаторски пост. Взрайки се по-внимателно в тенденцията на отстъпление на „Пет звезди“ от високия резултат, постигнат преди година на националните политически избори, някои наблюдатели прорукуват скорошен предсрочен вот. Просто защото от сегашната правителствена коалиция на „Пет звезди“ с „Лига“ на Матео Салвини печелел само последният, а Движението губело непрекъснато симпатизанти. Ето защо ако на европейските избори през май, които в областта Пиемонт ще бъдат съчетани с местен вот, въпросната тенденция се затвърди, то „Пет звезди“ можели да предизвикат правителствена криза и италианците да бъдат призовани пред урните преждевременно.", "date": "2019.03.25", "title": "Италианската десница триумфира и на частичния вот в Базиликата"}
{"url": "https://www.monitor.bg:443/bg/a/view/pyrva-semejna-konferencija-za-bashtinstvoto-160662", "text": "Кога и защо “татко” става най-важната дума в живота на един мъж ще разкажат известни родители по време на първата конференция, посветена на бащинството. Тя е част от националната кампания „Да бъдеш баща” и ще се проведе 20 април от 10 до 14 ч. в Сити Марк Арт Център. В съботния Лазаровден популярни и признати в различни области личности ще говорят за постижението да бъдеш татко и родител всеки ден от живота си – да посрещаш хиляди детски въпроси, да предлагаш най-добрия пример от житейския си опит... и да грешиш като част от приключението, наречено семейство! По време на първата семейна конференция “Бащите говорят!” родители с изключителни истории ще разказват, дискутират и споделят, за да разкрият заедно със своята публика какво означава думата “бащинство” в истинския живот, изпълнен с несигурност и предизвикателства. В „Да бъдеш баща” участие ще вземат мореплавателят, океанолог и журналист Дончо Папазов, отгледал дъщеря си Яна на яхтата, с която семейството му обиколи света, носителят на бронзов медал от Олимпийските игри в Лондон през 2012 г. Тервел Пулев- баща на две момчета, шеф Таньо Шишков - баща на две близначки и едно момче, режисьорът Стефан Командарев и неговата съпруга, родители на двама тийнейджъри, Йордан Жечев - син на Тончо Жечев и баща на три момчета, две от които - също близнаци, проф. Орлин Тодоров- психоаналитик, професор и баща, политикът Цветан Цветанов - баща на три дъщери, Любомир Ноков и Магдалена Малеева, родители на три деца, Искра Ангелова - майка и подрепяща бащата в семейството съпруга... Участниците в конференцията “Бащите говорят!” ще разказват и разсъждават за това какво е да бъдеш баща, но и ще поставят акцент върху здравословната среда в семейството и необходимостта от партньорство в отглеждането на децата. Водещи на събитието пък ще бъдат Мария Чомарова, психоаналитик и директор на фондация “Асоциация Анимус” и Димитър Стоянович, журналист, сценарист и автор на документални и игрални филми, последният от които - “Снимка с Юки” - разглежда родителството от различни, често противоречиви перспективи. “Участниците в събитието имат ценен опит, който заслужава своето място в разговора за пълноценното развитие на детето. Как поддържаме комуникация с нашите деца и колко важно е прекараното време с тях са част от темите, които ще засегнем на тази своеобразна конференция. Силните истории на хората, които са герои в живота на своите деца, имат едно послание – колко значима е ролята на бащата за всяко дете”, споделя екипът на организаторите от “Асоциация Анимус”.", "date": "2019.03.25", "title": "Първа семейна конференция за бащинството"}
{"url": "https://www.monitor.bg:443/bg/a/view/plovdivski-prokurori-iznasjat-otkriti-uroci-za-bylgarskata-konstitucija-160647", "text": "Пловдивски прокурори гостуват в училищата в града като изнасят открити уроци за историята на българската конституция. Срещите с учениците се провеждат по образователната програма на Апелативна прокуратура-Пловдив – „Заедно в Час по етика и право“,  която се осъществява съвместно с Регионалното управление на образованието за трета поредна година. През 2019 г. посещенията на магистратите от Апелативна, Окръжна и Районна прокуратура-Пловдив са посветени на 140 години от приемането на Търновската конституция – първият български основен закон. Прокурорите обясняват на учениците за основните права и задължения на гражданите, за съдебната власт, професията на прокурора и др. Целта на кампанията през учебната 2018/2019 г. е и чрез обучение и дискусия учениците да бъдат информирани за опасностите при употреба на наркотични вещества, последствията и наказанията при престъпленията, свързани с тях. Откритите уроци се провеждат в часовете на класния ръководител.  До момента по програмата на Апелативна прокуратура-Пловдив – „Заедно в Час по етика и право“, която стартира през учебната 2016/2017 г., са обучени над 5 500 ученици от 5 до 12 клас от всички пловдивски училища. В края на март 2019 г. в районните и окръжните прокуратури в зоната на Апелативна прокуратура-Пловдив стартират Дни на отворените врати, като тази година всички инициативи и прояви са посветени на Търновската конституция, приета преди 140 години – на 16 април 1879 г.,  от Учредителното събрание във Велико Търново.", "date": "2019.03.25", "title": "Пловдивски прокурори изнасят открити уроци за българската конституция"}
{"url": "https://www.monitor.bg:443/bg/a/view/detskite-gradini-v-iztochen-s-profili-v-platformata-poseshtaemo-i-bezopasno-uchilishte-160650", "text": "Директорите на детски градини от район „Източен” в Пловдив получиха от кмет на района Николай Чунчуков устройства за самостоятелни профили в системата „Посещаемо и безопасно училище“. Така се оптимизира работата по обхвата на децата в изпълнение на държавната политика, съобщиха от района. Със специалното разрешение на министъра на образованието Красимир Вълчев  е дадена възможност  чрез пилотен проект  детските градини  в район „Източен“ да се включат в Информационната система за реализиране на Механизма за съвместна работа на институциите  по обхващане и включване в образователната система на деца и ученици в задължителна предучилищна и училищна възраст. Надявам се, че с тази децентрализация на дейността по обхвата на децата  ще оптимизираме  работата при най-уязвимите групи и в системата ще постъпва точна и навременна информация за всяко дете, което не посещава учебно заведение, заяви районният кмет Николай Чунчуков. Той  добави, че  това е поредната крачка към интегриране  на  децата и  семействата от етническите групи и даде за пример факта, че след  края на Проекта „Растем заедно“ 35 учители от детските градини продължават с допълнителната подготовка  по български език  на повече от 400 деца- пример за изключителна устойчивост на образователен проект. Главният експерт „Образование“ в районната администрация Стефка Симеонова  допълни, че  от началото на тази година за  некоректните родители, които  не  осигуряват децата в училище, вече са изготвени повече от 100 акта за администативно нарушение, както и 13 наказателни постановления с  първите глоби. Не искаме да прибягваме до тези мерки, но  за  родители,  за които други похвати  не работят, се налага, заключи тя.", "date": "2019.03.25", "title": "Детските градини в „Източен“ с профили в платформата „Посещаемо и безопасно училище“"}
{"url": "https://www.monitor.bg:443/bg/a/view/joana-kara-vtoro-detstvo-na-maldivite-snimki-160653", "text": "Тръпката да се почувстваш отново дете изпитала Йоана Димитрова след почивката си на Малдивите. Отличничката от X Factor изкара 16 дни на остров Каашидхо, който е извън радара на туристическите тълпи и предлага перфектните условия за прераждане – тюркоазени води, здравословна храна и тотална липса на трафик. Местните се придвижват пеш, или с колело, а менюто за деня в спартанското им хотелче се определя от улова в рибарските мрежи. „Ходихме нон стоп боси. Такова чувство за свобода и безвремие е просто фантастично, все едно бяхме отново деца! Тръгнах с един куп дрехи, които така и не използвах. Носех си ги в пликче до плажа и ги слагах, само за да си направя снимка с тях. Официалната ми „носия“ там беше банският.“, споделя с усмивка изпълнителката на „Вирджиния рекърдс“. Приключението й на Малдивите започнало с група приятели, които вече познавали местните от предишни гостувания. Йоана стъпила на белия пясък с повреден куфар. Двама души от персонала скочили да го вадят, но вече било късно – океанската вода помела всичко, включително с компютъра на певицата. „До края на ваканцията приятелите ми не спираха да ме бъзикат: „О, Йоана, ще ходим да се гмуркаме. Вземи и куфара с нас.“, или „Ще ти дадем по един чифт слипове, за да не хукнеш гола по улиците.“, разказва Йоана. В началото била шокирана от крайната бедност, липсата на реална инфраструктура и ниските къщурки, които сякаш били изработени в час по трудово обучение от някое дете. „Отвън повечето жилища изглеждаха така, че ако кихнеш, когат да се разпаднат, но вътре е супер чисто и подредено. И хората са много щастливи. Вратите на домовете им са отворени и ако някой обядва, докато ти минаваш по улицата, те кани директно на масата си.“, казва Йоана. Компанията им отсяда в двуетажна къща, която минава за истински лукс по местен стандарт, още повече че имали и достъп до интернет. Усещането на Йоана за скок в друга и по-добра реалност се засилва и от дефицита на телевизори. В селището имало само един приемник, който стоял под навеса на огромна площадка в центъра. Хората се събирали вечер да гледат филми досущ като на кино. Йоана и близките й заменили лед екрана с нощното небе. „Не съм виждала никога толкова звезди през живота си. Всеки ден, без изключение, ходехме да гледаме залеза от плажа. Приятелите ми, които като повечето мъже не са особени романтици, още въздишат по тази красота.“, обяснява Йоана. По време на престоя си там тя за пръв път опитала гмуркане със шнорхел. Рискувала да се спусне на 6 метра дълбочина и излязла със зверско главоболие от водата. Лека авария преживяла и последните пет дни от пътешествието, когато лютата храна й докарала силни болки в корема. „Стоях си в стаята, но в лодката.“, казва Йоана. Храната се оказва колкото благословия, толкова и проклятие за нея. Денят им започвал с палачинка, чиято плънка била от риба тон, кокос и лук. За обяд и вечеря традиционно серирали риба със зеленчуци. В началото Йоана се радвала на здравословните порции, но после еднообразитето буквално я стиснало за гърлото и хукнала към едно от общо трите магазинчета на острова за сладко. „Не продаваха никъде шоколад. Само някакви какаови бисквити. Не помня друг път да съм яла толкова много боклуци, аз, която избягвам захарта по всякакъв начин, този път залягах на кроасани и други такива вглехидратни бомбички.“, признава певицата. На финала нямали търпение да хапнат и свинско, което било кът на острова по религиозни причини. Демонстрирали им и приготвянето на няколко местни ястия, едното от които включвало микс от различни моркови. „Единият е с вкус на сладък картоф, другият е с вкус на кестен, много интересна комбинация. Цялото това нещо го намачкват с ръце, смесват го с кокос и риба тон и отгоре слагат черпак рибен бульон.“, разказва хубавицата от Монтана. Компанията им си имала водач за разходките из джунглата – Ахмед. а по-малкият научил и първата си закачлива реплика на български: „Как си, бе, бастун?“. „После един час му обясняваха какво е бастун.“, смее се певицата. „Там нивото на английския на възрастните е „здравей-здрасти“, децата общуват по-добре. Интересното е, че ходят на училище с униформи.“, добавят тя. За целия си престой на Малдивите Йоана е носила само чифт джапанки и е похарчила „колосалната“ сума от 20 долара за храна. Сумарната стойност на нощувките й също излизала колкото един среден клас часовник от скъп бранд. „Ако се върна там, ще бъде заради хората. Няма такова усещане за общност, много са сплотени и добри, винаги гледат да помогнат, без да чакат нещо насреща.“, казва Йоана.", "date": "2019.03.25", "title": "Йоана кара второ детство на Малдивите (СНИМКИ)"}
{"url": "https://www.monitor.bg:443/bg/a/view/skandal-s-gej-seks-scena-raztyrsi-filmovata-biografija-na-eltyn-djon-160648", "text": "Секс сцена между Елтън Джон и неговия бивш мениджър и любовник Джон Райд, част от филмовата биография на прочутия британски музикант Rocketman, разбуни духовете в Холивуд. Според слуховете продуцентите от Paramount Pictures притискат режисьора на заглавието Декстър Флечър да се лиши от провокативните кадри, като освен за обмяната на ласки на голям екран, дискусии се водят още за заснетата употреба на наркотични вещества, както и за честите псувни, изричани от героите. заяви преди дни Флечър в социалните мрежи, с което потвърди, че секс сцената почти сигурно ще види бял свят. Припомняме, че именно той замести Брайън Сингър на режисьорското столче за „Бохемска рапсодия“, но името му така и не попадна във финалните надписи на спечелилия 4 награди „Оскар“ филм. Rocketman ще дебютира в киносалоните от 24 май, а в ролята на сър Елтън Джон ще видим младия британски талант Тарън Еджъртън. Изпълнителят на Tiny Dancer сам посочи актьора като „перфектен“ за образа. Това се случи докато двамата работеха съвместно по „Кингсмен: Златният кръг“. „Елтън ми даде картбланш да представя и грозната ми страна“, намигна наскоро Еджъртън, чийто глас ще чуем в музикалните изпълнения в Rocketman. По думите на самия Елтън Джон актьорът, който наскоро сложи качулката на Робин Худ, е от малкото хора, които могат да изпеят класиките му почти толкова добре, колкото него.", "date": "2019.03.25", "title": "Скандал с гей секс сцена разтърси филмовата биография на Елтън Джон"}
{"url": "https://www.monitor.bg:443/bg/a/view/tesla-otnovo-kachva-cenite-na-avtomobilite-si-160654", "text": "Технологичният гигант Тесла (Tesla) повиши цената на колите си за пореден път този месец, предават от сайта marketwatch.com. Ръстът е с приблизително 3% като не засяга всички автомобили. В началото на тази година шефът на компанията Илън Мъск обяви, че  . Само преди седмици пък стана ясно, че автомобилопроизводителят смята  , за да компенсира загубите от най-масовия си и по-евтин Model 3. Промяната не обхвана Model S и Model X, а потребителите можеха да поръчват електромобили от сайта на същите цени до 18 март. Със същата цел Мъск сподели, че смята да затвори неопределен брой магазини, а оттук насетне те ще складират по-малко превозни средства. От туит на шефа на компанията в неделя стана ясно, че всички модели ще се оскъпят с близо 3%. Увеличението обаче „За да съм ясен, промяната не влияе на поръчките по сайта – цените на склад са малко по-ниски и това ще уравновеси положението“, написа Мъск в социалната мрежа Туитър (Twitter). Колите на склад включват тези машини, които са вече произведени и не са подходящи за поръчка от сайт.", "date": "2019.03.25", "title": "Tesla отново качва цените на автомобилите си "}
{"url": "https://www.monitor.bg:443/bg/a/view/kobilkina-kyrmi-bebeto-po-7-pyti-na-den-160651", "text": "Синът на най-известната сексоложка у нас Наталия Кобилкина расте бързо и с апетит. Малкият Филип сучи по 7 пъти на ден. За това се похвали самата тя в социалните мрежи. „Моят син Филип започна да хапва по 150 гр на хранене и така 7 пъти! Гледам го и се чудя Вчера заспа на мен и се усмихва - няма такова щастие да видиш усмивка на твоето дете. И паралелно с това съм щастлива майка и се чувства красива, желана и готова към промени в най-добрия смисъл.“, написа младата майка. Д-р Ко довери още, че първите дрешки на момченцето вече му омаляват. Припомняме, че Кобилкина и съпругът и Такис Дретакис станаха родители в края на миналия месец. Сексоложката искала да роди естествено, но в последния момент бебето се обърнало и лекарите се наложили да го извадят с цезарово сечение.", "date": "2019.03.25", "title": "Кобилкина кърми бебето по 7 пъти на ден"}
{"url": "https://www.monitor.bg:443/bg/a/view/evrohold-syshto-kandidat-za-biznesa-na-ch-ez-v-bylgarija-160649", "text": "„Еврохолд” е третият потенциален купувач на българските активи на ЧЕЗ, пише чешкото издание „Лидове новини”, цитирано от БНР. Пред „Хоризонт” от българската компания заявиха, че не коментират „слухове и спекулации”, от централата в Прага заявиха, че имат споразумение за конфиденциалност и очакват обвързващи оферти през април. Още миналата седмица стана ясно, че в надпреварата ще се включи и трети потенциален инвеститор, след като Томаш Плескач от Надзорния съвет на дружеството анонсира тази информация. Още тогава „Хоризонт” неофициално разбра, че става дума за българска компания, а финансирането най-вероятно ще бъде осигурено от руски или английски банки. Тази сутрин „Лидове новини” - чешкото издание, което първо разкри намеренията за продажба на българските активи на ЧЕЗ, съобщава, че третият инвеститор е „Еврохолд”. За последните две години компанията има повече от десет придобивания, но оттам официално заявиха за „Хоризонт”, че като публична компания, търгувана на борсите в София и Варшава, не могат да коментират слухове и спекулации. „Ако компанията и подразделенията й възнамеряват да реализират нови придобивания в бъдеще, те ще ги обявят публично и своевременно ще информират всички заинтересовани лица”, допълват от „Еврохолд”. От ЧЕЗ -Прага и тази сутрин заявиха, че докато не получат обвързващи оферти, не могат да коментират търговски преговори. Все още „Инерком” и индийската „Индия пауър” са потенциални купувачи на българските активи, категорични са от Прага.", "date": "2019.03.25", "title": "\"Еврохолд\" също кандидат за бизнеса на ЧЕЗ в България"}
{"url": "https://www.monitor.bg:443/bg/a/view/ustanoviha-prichinata-za-sindroma-na-vnezapnata-smyrt-160664", "text": "Учени от университета на Айова заключиха, че неспособността на човек да се събуди, когато е с повишено ниво на въглеродния диоксид в кръвта си, може да е причината на синдрома на внезапната детска смърт и за синдрома на внезапната смърт при епилепсия, съобщи сайтът MedicalXpress. Човек обикновено се събужда, ако по време на сън дихателните му пътища са закрити, например с одеяло. Неправилното функциониране на серотониновите рецептори в средния мозък обаче може да възпрепятства този рефлекс. Аутопсията на починали от синдрома на внезапната смърт показала, че в мозъците им е налице нарушено функциониране на серотониновите рецептори. Специалистите смятат, че съществува неоткрит досега път, чрез който серотониновете рецептори на участващите в дишането неврони реагират към повишеното ниво на въглеродния диоксид в кръвта. Серотонинът е сред невромедиаторите, които осигуряват взаимодействието между невроните. Той отговаря за регулирането на физиологични процеси в организма, включително на храносмилането, за усещането за радост и удовлетворение.", "date": "2019.03.25", "title": "Установиха причината за синдрома на внезапната смърт"}
{"url": "https://www.monitor.bg:443/bg/a/view/virus-vkamenjava-kato-gorgonata-meduza-160652", "text": "Новооткрит вирус има мистериозното свойство да въздейства своите приемници подобно на горгоната Медуза – митично чудовище с женско лице и змии вместо коси, чийто поглед превръща хората в камъни. За късмет на човечеството, приемниците му могат да бъдат единствено амеби. Именно заради необичайната си особеност вирусът, открит в калните води на горещ извор в Япония, е наречен Медузавирус. Той заразява едноклетъчните организми - вид амеба, Acanthamoeba castellanii и принуждава амебите да образуват дебела външна обвивка и да преминават в състояние на покой, известно като енцистмент. Амебата може да премине в това състояние и по естествен път при неблагоприятни условия на околната среда. Външният слой на този уникален гигантски вирус е покрит със шипове със сферични глави (около 2600 на брой), използвани за защита на генетичния му материал и с това също напомня покритата със змии глава на горгоната Медуза от митологията. Специалисти от Университа в Киото и Токийския научен университет - твърдят, че става дума за напълно ново семейство от гигантски вируси и предлагат вирусът да бъде класифициран в ново семейство - Medusaviridae. Гигантските вируси са група от наистина големи вируси - някои от тях са по-големи от типичните бактерии, но те носят името си и заради своите изключително големи геноми, които съдържат много уникални гени, които не се срещат в други живи организми. Интересен е фактът, че редица гени на Medusavirus са били открити в самите амеби. Това значи, че медузавирусът е заразил амебите преди хиляди или дори милиони години и двата микроорганизма са извършили обмен на гени в хода на еволюцията. Медузавирусът е изключително странен, дори и за гигантски вирус. Изследователите смятат, че изследването му може да помогне да се хвърли някаква светлина върху това, как гигантските вируси се вплитат в еволюционната история на еукариотните клетки, клетките, които изграждат гъби, растения и животни. Те откриват, че редица гени на медузавируса са всъщност вътре в генома на амебата-гостоприемник. Това би могло да подскаже, че прехвърлянето на гени е станало между тях преди много време и може да е помогнало за оформянето на техните еволюционни пътища. \"Разбира се, ще бъде много интересно, ако вирусите наистина са повлияли на раждането на еукариотите\", добавят изследователите. „Смята се, че вирусите са изиграли важна роля в еволюцията и развитието на живота. С откриването на този медузавирус успяхме да наблюдаваме нови улики за това как гигантските вируси са се включили в еволюцията на древните еукариоти”. Гигантските вируси са открити едва в началото на този век. Преди това учените са ги мислели за бактерии. Те непрекъснато изненадват изследователите, размивайки границите между вирусните частици и клетъчния живот.", "date": "2019.03.25", "title": "Вирус вкаменява като горгоната Медуза"}
{"url": "https://www.monitor.bg:443/bg/a/view/babi-ot-dve-dyrjavi-si-meriha-zelnicite-v-probishtip-160645", "text": "Баби от две държави си мериха зелниците в станалия традиционен конкурс „Зелникът на баба“, който се проведе в град Пробищип, Северна Македония. Сръчните жени от Кюстендил се захванаха от ранни зори с приготовленията за така характерния за Кюстендилско – зелник. „Ставаш в 4 сутринта, омесваш тестото, след това разточваш корите и ги оставяш да изсъхнат. Най-характерна за кюстендилския зелник е плънката в средата. Рецептата за нея се предава от поколение на поколение, от майка на дъщеря и така през години. Няма кой да ни бие нас, защото кюстендилския зелник се е прославил в цял свят“, казаха сръчните жени от село Шишковци. През тази година за съседна Македония отпътуваха 12 зелника и погачи от село Шишковци, 6 от село Радловци и 3 зелника на Етноцентър „Рубин“ - Кюстендил. Участниците бяха предвождани от кмета на селото на Майстора - Климент Терзийски, който с ентусиазъм канеше всички съседи да се включат в единствения по рода си фестивал в цялата страна „Балканска черга“. „Той ще стартира на 22 септември, като през тази година смятаме да надминем миналогодишният рекорд. Тогава благодарение на сръчните жени от селото на Майстора беше разпъната 100-метрова черга от зелници, която беше достойна за рекордите на Гинес“, обяви един от организаторите на „Балканска черга“ и председател на Сдружение „Роден край“, Борислав Крумов. Той със задоволство разказа, че и тази година кюстендилският зелник е предизвикал истински фурор на фестивала в Пробищип. „Нямаше как да не впечатлим жури и публика. Нашите зелници са най-добрите. От българска страна на фестивала в Пробищип присъстваха над 300 гости и участници, очакваме също толкова и от македонска страна за нашия празник“, уточни още Крумов.", "date": "2019.03.25", "title": "Баби от две държави си мериха зелниците в Пробищип"}
{"url": "https://www.monitor.bg:443/bg/a/view/memfis-depaj-lider-v-klasacija-za-naj-polezen-bodurov-naj-napred-ot-nashite-160655", "text": "Нападателят на Холандия Мемфис Депай се изкачи на върха в класацията на УЕФА за най-полезен играч за представянето си с националната фланелка.   Ранглистата се изчислява със специален коефициент на Fedex, обединяващ множество показатели като голове, създадени голови ситуации, точни подавания, изиграни минути, спечелени единоборства и пр. Европейската централа оформя класирането въз основа на изявите на всеки играч с националната фланелка от началото на сезона. Депай (1225 точки) изпревари Серхио Рамос (1149) след силната си игра срещу Германия снощи. Капитанът на Испания водеше в класацията от ноември месец насам.   Трети, четвърти и пети се нареждат още трима холандци - Матейс де Лихт, Яспер Силесен и Върджил ван Дайк. Най-напред от българите е Николай Бодуров, който заема 163-та позиция с 347 точки. Тройката на \"лъвовете\" дооформят Страхил Попов (172-ри) и Георги Костадинов (224-ти).", "date": "2019.03.25", "title": "Мемфис Депай лидер в класация за най-полезен, Бодуров най-напред от нашите"}
{"url": "https://www.monitor.bg:443/bg/a/view/brojlerite-naj-skypi-v-dobrich-kajmata-v-sofija-160612", "text": "Замразените пилета са най-скъпи на едро на борсата в Добрич, а каймата „смес“ - в София, сочат данните от сайта на Държавната комисия по стоковите борси и тържищата (ДКСБТ) за миналата седмица. Разликата в цените на едро на заледените бройлери бе почти 2 пъти, като най-ниската в Ямбол бе 2,60 лв./кг, а най-високата - в Добрич достигна 4,95 лв. Минимални цени под 3,50 лева за кило бяха регистрирани само на още 3 места. В замяна на това За разлика от пилетата, каймата „смес“ се предлагаше най-евтино на едро през миналата седмица по 3,360 лв./кг в Добрич. Най-високата цена за продукта от 6 лв. за кило бе регистрирана на тържищата в София. Под границата от 4 лв. каймата можеше да се намери на едро още във Варна - за 3,90 лв./кг и Сливен - 3,40 лв., а над 5 кинта цената бе в Ямбол - 5,62 лв./кг, Пловдив - 5,60 лв./кг и Велико Търново - 5,30 лв./кг. Пластмасовата еднолитрова бутилка от слънчогледовото олио на едро през миналата седмица варираше по борсите в страната от 1,55 лв. в Хасково, до 2,20 в Сливен. Над 2 лв. максималната цена бе на още три места - в Стара Загора и Кърджали по 2,05 лв. и Добрич - 2,15 лв. Срещу минимална цена - Бургас, Добрич и Плевен. Брашното „тип 500“ за периода бе предлагано на най-ниска цента от 61 ст. килото във Враца, а максималната от 1,27 лв./кг бе регистрирана в София или над 2 пъти повече. В столицата най-евтиното брашно се предлагаше по 1,23 лв., като само още в Благоевград основният продукт за приготвяне на хляба бе с цена над левче. За 70 ст. или под тази граница брашното на едро можеше да се купи,освен във Враца, още само в Бургас, Велико Търново и Хасково. Подобни разлики в минималната и максималната цена по борсите имаше и при търговията със захар. Най-евтино продуктът се предлагаше в Бургас по 0,90 лв./кг. Вторият по големина град на българското Черноморие където цената на едро бе под левче. Най-високата от 1,60 лв. бе отчетена в Ловеч. На второ място по скъпа захар се нареди Варна с цена от лев и половина килото.", "date": "2019.03.25", "title": "Бройлерите най-скъпи в Добрич, каймата - в София"}
{"url": "https://www.monitor.bg:443/bg/a/view/masovo-otravjane-v-dagestan-104-ma-sa-v-bolnica-160638", "text": "Случай на масовото отравяне със застрашителни размери е регистриран в руската република Дагестан. Огнището на епидемията е в град Хасавюрт, където броят на приетите в болница достигна 104-ма души, 90 от които деца. Всички пациенти са със симптоми на остра стомашно-чревна инфекция, като по предварителни данни причината за заразата се крие във водопроводната вода. Вече е взет клинически материал от поразените от инфекцията дагестанци, както и проби от водата за извършване на бактериологическо и вирусологично изследване. Докато излязат резултатите, на местните жители е препоръчано да използват преварена или бутилирана вода за измиване на продуктите и за готвене. По случая е образувано наказателно дело за груба нарушаване на санитарно-епидемичните норми.", "date": "2019.03.25", "title": "Масово отравяне в Дагестан, 104-ма са в болница "}
{"url": "https://www.monitor.bg:443/bg/a/view/borisov-turcija-e-vajen-partnior-v-oblastta-na-migracijata-i-borbata-s-terorizma-160639", "text": "Премиерът Бойко Борисов се срещна с главния прокурор на Турция Мехмет Акарджа, който е на посещение в София по покана на българския си колега Сотир Цацаров. Това съобщиха от правителствената информационна служба. Борисов и Акарджа са оценили високо изграденото сътрудничество между България и Турция в областта на сигурността, миграцията и наказателноправните въпроси. Във фокуса на разговорите са били поставени темите за терористичните заплахи, борбата с организираната престъпност и международното сътрудничество по наказателноправни въпроси. “Турция освен наш непосредствен съсед е и важен партньор в областта на миграцията и борбата с тероризма”, заяви премиерът Борисов. Той подчерта, че резултатите от сключеното споразумение с Турция се виждат и в момента към българо-турската граница има нулев мигрантски натиск. „Споразумението между ЕС и Турция е важно за всички европейски държави”, посочи Борисов и допълни, че мирът и диалогът са най-доброто средство на дипломацията. Българският премиер припомни и че само преди година във Варна беше проведена знаковата среща ЕС-Турция, която е дала положителна насока на развитие в отношенията между Анкара и Брюксел. В делегацията на турския главен прокурор Акарджа бяха старшите прокурори Илкнур Алтънташ и Салих Чимен, както и посланика на Република Турция в България н Хасан Улусой. На срещата в Министерския съвет присъства и главният прокурор на България Сотир Цацаров.", "date": "2019.03.25", "title": " Борисов: Турция е важен партньор в областта на миграцията и борбата с тероризма"}
{"url": "https://www.monitor.bg:443/bg/a/view/kanadski-tiranozavyr-e-naj-golemijat-v-sveta-160656", "text": "Тиранозавър, открит в Канада през 1991 година в западната част на страната, е най-големият намерен досега екземпляр в света. Екип канадски палеонтолози стигна до този извод, след като проведе дълга реконструкция на скелета на фосила. \"Това е кралят на тиранозаврите!\", заяви Скот Пиърсън, ръководител на екипа от университета в Алберта. Гигантът бил кръстен \"Скоти\" на името на бутилка скоч уиски, отворена при откриване на останките му. Праисторическото животно е живяло преди 66 милиона години и е било с дължина 13 метра. Скелетът му е бил открит в канадската провинция Саскачеван. Учени изтъкват, че тиранозаврите са били с доста различни размери. Някои от тези животни са били по-слаби, други по-едри. Скоти е бил от вторите и засега е най-големият открит екземпляр. Теглото му е било 8,8 тона, истински мастодонт дори и сред останалите месоядни динозаври. Скелетът на Скоти е бил открит още през 1991 година, но реконструкцията му е изисквала къртовски труд. На палеонтолозите им е било необходимо повече от едно десетилетие, само за да премахнат твърдата материя, покрила костите. Едва сега, след края на реконструкцията, били разкрити истинските размери на Скоти, който по всяка вероятност се е споминал на 30-годишна възраст. Тиранозавърът е бил дълголетник за стандартите на тези животни.", "date": "2019.03.25", "title": "Канадски тиранозавър е най-големият в света"}
{"url": "https://www.monitor.bg:443/bg/a/view/uchastnichka-v-glasyt-na-bylgarija-bila-na-kosym-ot-smyrtta-160594", "text": "Момиче с драматична история, което отпразнува рождения си ден на сцената на „Гласът на България“, получи четири обърнати треньорски стола и подарък  - изпълнение на Happy Birthday от  Графа, Михаела Филева, Иван Лечев и Камелия. Галя Георгиева пее от малка, но спира временно с музиката по време на критичен момент, в който едва не губи живота си. Проблемите й първоначлано са скрити зад обикновена настинка, но в последствие тя се влошава. Оказва се, че има  болест на перикарда на сърцето и спешно я карат в София. Лекарите споделили, че забавяне от един час е щяло да бъде фатално за Галя. за това се изявявам тук“, казва тя. „Не обичам да давам прибързнаи обещания, но в теб виждам много голям потенциал. Добре дошла си в моя отбор“, каза Лечев. „Щяхме да взривим столовете си“, сподели Графа. Камелия заигра по струната на географията с констатацията, че тя е от Чипровци и на практика с Галя са от един край. „Само от Монтана идват такива хубави и пеещи момичета!“, приласка я фолк дивата, но девойката свенливо отиде при Лечев.", "date": "2019.03.25", "title": "Участничка в „Гласът на България“ била на косъм от смъртта "}
{"url": "https://www.monitor.bg:443/bg/a/view/nap-napomnja-ostava-1-sedmica-na-firmite-da-podadat-deklaracii-160640", "text": "Една седмица остава до крайния срок на фирмите да подадат декларации за печалбите си, напомнят от Националната агенция по приходите (НАП). Срокът е 1 април, а подаването трябва да се осъществи изцяло онлайн с помощта на електронен подпис. Срокът тази година е отложен с 1 ден, защото 31 март е почивен. Освен декларацията по интернет, трябва да се подаде и годишен отчет за дейността на предприятието. Юридическите лица, които през 2018 г. не са осъществявали дейност по смисъла на Закона за счетоводството, не са длъжни да подават годишна данъчна декларация по чл. 92 от ЗКПО и годишен отчет за дейността. В случай, че не се подаде декларация, и 200 лв. за управителя на фирмата. До 1 април 2019 г. трябва да се плати и дължимият корпоративен данък, след приспадане на направените авансови вноски. Плащането на задължението към хазната може да стане чрез интернет без такса с електронната услуга на НАП, както и във всяка банка с попълване на вносна бележка за плащане към бюджета.", "date": "2019.03.25", "title": "НАП напомня: остава 1 седмица на фирмите да подадат декларации"}
{"url": "https://www.monitor.bg:443/bg/a/view/policijata-v-blagoevgrad-pochernja-ot-kachulki-proverjavat-doznatelka-160642", "text": "В благоевградската Областна дирекция на полицията ври и кипи. Около 10 часа преди обед служители на \"Вътрешна сигурност\" към МВР под наблюдението на Районния прокурор Борислав Ковачки арестуваха на работното й място в Първо РУП – Благоевград дознателката Розалина Кьосева. Закопчан беше и баща й Георги Кьосев, шеф на „Охранителна полиция“ към ОД на МВР-Благоевград. Дошлите от София спецполицаи извършиха обиск в дома му в блок №45 на благоевградския квартал “Еленово. Причината за разследването срещу дознателката са връзки с криминалния контингент в областния град и подаване на вътрешна информация. Засега официалното обяснение за акцията е, че дознателката е предавала служебна информация на излежаващия присъда за наркотици неин приятел Владимир Т, известен в благоевградския подземен свят като Владо Боклука. “Монитор“ успя да се добере до информация, че дознателката Розалина Кьосева е била в интимни отношения с криминала Владо Боклука, връзка, която тя не е прекъснала и след влизането му в затвора. Освен осъдителната му присъда за разпространение на наркотици на кримигероя е издадена Европейска заповед за задържане, за разпространяване на фалшиви евра в Гърция. В Благоевград отдавна не е тайна, че Владо Боклука е дясна ръка на друг кримигерой – Венцислав Сотиров – Мишката, който е главатар на отдавна съществуваща банда за разпространение на наркотици. Бившата жена на Венци Мишката е дългогодишната общинска съветничка Злата Сотирова, която след развода им си върна моминската фамилия Ризова. Тя сега се изживява като опозиция на настоящето кметско управление. При свиждане в затвора дознателката е внесла незаконно телефон на своя възлюбен. От няколко месеца тя е била под наблюдение от служители на \"Вътрешна сигурност\" към МВР, за да се стигне до днешната реализация. Баща й е бил в течение на цялата история с дъщеря му, но не се е намесил, за да прекрати престъпната връзка. Спецполицаите продължават да проверяват всички места, на които дознателката е ходила, както и се разпитват всички, с които тя е контактувала. Говорителят на главния прокурор Румяна Арнаудова съобщи, че официална информация за случая ще бъде оповестена от прокуратурата по-късно днес или утре.", "date": "2019.03.25", "title": "Спецполицаи арестуваха дознателка, закопчаха и баща й шеф на „Охранителна полиция“ в Благоевград (ОБНОВЕНА)"}
{"url": "https://www.monitor.bg:443/bg/a/view/deep-purple-zabivat-otnovo-v-arena-armeec-160641", "text": "Две години, след като легендите от Deep Purple се поклониха за „сбогом“ пред 15 000 български меломани в „Арена Армеец“ с концерт, част от турнето им The Long Goodbye, музикантите се завръщат за нов десант в най-голямата зала у нас. Огромният интерес връща Иън Гилън, Роджър Глоувър, Иън Пейс, Стийв Морз и Дон Еъри на сцената в няколко държави за още един „последен поклон“ пред феновете, а за радост на родните рокаджии България отново попада в списъка с дестинации, които групата ще посети. Датата е 7 декември, а билетите влизат в продажба още този петък (29 март) в мрежата на Eventim. Пропуските ще се котират на цени между 60 и 120 лв. „Рок идолите са силно впечатлени от многобройните си български почитатели и ще им подарят едно уникално шоу“, анонсират организаторите от „София мюзик ентърпрайсиз“. Deep Purple са една от най-емблематичните групи в музикалната история. Те стартират зашеметяващата си кариера през далечната 1968 година и постигат мултимилионни продажби на албуми, сред които In Rock (1970), Machine Head (1972), Made In Japan (1973), Perfect Strangers (1984). Великата английска банда е удостоена с отличието Legend Award на Световните музикални награди през 2008, и е член на Rock and Roll Hall of Fame от 2016 година.", "date": "2019.03.25", "title": "Deep Purple забиват отново в „Арена Армеец“"}
{"url": "https://www.monitor.bg:443/bg/a/view/vyrhovnata-administrativna-prokuratura-iziskala-informacija-narushenijata-na-rusija-uber-u-nas-160644", "text": "Върховната административна прокуратура е изискала конкретна информация - за броя на нарушенията от началото на проверките, на съставените актове за установяването им и издадените наказателни постановления и за постановените заповеди за налагане на принудителни административни мерки във връзка с осъществяването на нерегламентирана дейност за таксиметров превоз на пътници чрез мобилно приложение „МАКСИМ“. Освен това е ангажиран изпълнителният директор на Изпълнителна агенция „Автомобилна администрация“ за налагане на имуществена санкция и на „Такси Максим“ ЕООД, допуснало визираните нарушения освен глобите на физическите лица. На 17 май 2018 г. във връзка с данни за осъществяването на нерегламентирана дейност за таксиметров превоз на пътници чрез мобилно приложение „МАКСИМ“ Върховна административна прокуратура възложи проверка на Изпълнителна агенция „Автомобилна администрация“. Целта на тези действия е установяване на нарушения на Закона за автомобилните превози, от рода на реализиране на таксиметрови превози, без да са издадени изискуемите разрешения както на фирмата - организатор, така и на водачите на леки автомобили. От Върховната административна прокуратура са дадени указания в проверката да се включат и органите на Главна дирекция „Национална полиция“ и на Национална агенция за приходите, като е посочено да се сезират и други контролни органи при разкриване на нарушения от тяхна компетентност. От сведенията, получени във ВАП е видно, че в резултат на мерките на съвместните екипи на Изпълнителна агенция „Автомобилна администрация“, Главна дирекция „Национална полиция“ и Национална агенция за приходите са стартирани процедури по реализиране на административнонаказателна отговорност на отделни водачи на автомобили чрез съставяне на актове за установяване на административни нарушения и са предприети принудителни административни мерки, като със заповеди се спират от движение за срок от 6 месеца МПС, с което се извършва нарушението. Вследствие на установеното при проверките е сезирана Комисията за защита на конкуренцията, от която е образувано производство за проучване на евентуално извършени нарушения по глава VII от Закона за защита на конкуренцията „Забрана за нелоялна конкуренция“, във връзка с дейността на „Такси Максим“ ЕООД по осъществяване на посредничество и свързване на превозвачи/шофьори и клиенти посредством мобилни приложения, която може да е в противоречие с добросъвестната търговска практика и да създава възможност за увреждане на другите конкуренти.", "date": "2019.03.25", "title": "Върховната административна прокуратура изискала информация за нарушения на русия Uber у нас"}
{"url": "https://www.monitor.bg:443/bg/a/view/nano-roboti-v-kletkite-shte-se-borjat-s-raka-160643", "text": "Много е възможно, в не толкова далечно бъдеще, микроскопични роботи да обикалят в човешкото тяло, за да доставят лекарства или да се борят с инфекции. Някои от тези роботи са способни да се справят с отделни клетки, но изследователите от Университета в Торонто (University of Toronto) са разработили нов начин за получаването на сонди с нано размер, които да контролират прецизно вътре в клетките. За това, новата система използва магнит. Нанороботът представлява метална сачма с диаметър около 700 нм, което е достатъчно малко, за да се поеме от клетка. След което, може да бъде управлявана посредством фина промяна на заобикалящото клетката магнитно поле. Новата система  ще е от полза за изследване на клетъчното ядро, където се съдържа генетичната информация (ДНК), без да се налага отделянето му от клетките, каквато е практиката сега. Екипът е изследвал разликите между раковите клетки в ранен стадий и по-късните стадии при рак на пикочния мехур, откривайки че ядрото на клетката в късен етап има по-слаба реакция на сгъстяване към пробождането с нано сачмата, отколкото клетките в ранен етап.   Освен, че помага за диагностицирането на рак, системата може да предостави и нови методи за борба с него.", "date": "2019.03.25", "title": "Нано роботи в клетките ще се борят с рака"}
{"url": "https://www.monitor.bg:443/bg/a/view/dacia-duster-se-premeni-s-cherven-kostum-160620", "text": "В началото на пролетта у нас дебютира новата лимитирана серия на Dacia Duster, наречена Red Line, която се отличава с ексклузивния червен цвят Red Fusion. Освен в червения цвят, моделът се предлага с още един нов светлосив цвят Highland Gray. Лимитираната серия Red Line има промени в екстериора, сред които червени елементи в страничните огледалата и праговете. При новия Duster Red Line са поставени нови 17-инчови алуминиеви джанти с червен акцент в центъра. От дебюта на Dacia Duster през 2010 година са продадени над 2 милиона автомобила. За тези 8 години всъдеходът на Dacia се превърна в един от най-продаваните модели на Groupe Renault. Първото поколение на Duster остави трайна следа в сегмента си, удовлетворявайки клиенти, търсещи гъвкав, надежден и достъпен автомобил. Новият модел също се радва на широка популярност и в България. През 2018 г. Dacia отново спечели лидерската позиция у нас главно благодарение на второто издание на Duster. Моделът отбелязва най-успешната си година на българския пазар с продажби от над 1000 автомобила и отбеляза над 15% ръст спрямо предходната година. На външен вид новата лимитирана серия Red Line се отличава с ексклузивния червен цвят Red Fusion, както и с червени елементи в страничните огледалата и праговете. Моделът е качен на нови 17-инчови алуминиеви джанти с червен акцент в центъра. В интериора има нови панели от вътрешната страна на вратите, специална тапицерия и декоративни елементи около отворите за въздух. Салонът е с комфортен външен вид, с нюанси в светлосиво и загатващи червени акценти, създавайки контраст с тъмното табло. Лимитираната серия е оборудвана с полезни технологии като заден сензор за паркиране, автоматичен климатик, карта Dacia за безключов достъп и бутон за стартиране на двигателя, система за следене на наличие на обект в сляпата точка, широкоъгълна задна камера и мултимедийна система Media Nav Evolution, съвместима с Apple CarPlay и Android Auto за свързване на смартфони. В новата версия Red Line на Dacia Duster дебютира и новият 1,3-литров 4-цилиндров бензинов турбодвигател TCe 150. Новият бензинов мотор е разработен съвместно с Mercedes-Benz и развива мощност 150 к.с. и предлага въртящ момент от 250 Нм. Оборудван с филтър за твърди частици и отделя едва 155 г емисии на CO2 по новия протокол WLTP. Бензиновият двигател съчетава най-новите иновации, разработени от Алианса, включително технологията за плазмено покритие на цилиндрите, използвана за двигателя на Nissan GT-R с цел увеличаване на енергийната ефективност чрез намаляване на триенето и оптимизиране на топлопроводимостта. Директното впръскване на горивото под налягане е увеличено до 250 бара, а горивната камера е със специален дизайн за оптимизиране на въздушно-горивната смес, както и за намаляването на разхода на гориво и емисиите на CO2. Технологията за двойно променливо газоразпределение на клапаните също е включена в новия двигател. Тази система контролира всмукателния и изпускателния клапан като функция на начина на употреба на двигателя. Резултатът е по-висок въртящ момент при ниските обороти наред с по-висок и по-постоянен въртящ момент при по-високите обороти на двигателя, което допринася за значително по-динамично ускорение. Спринтът от място до 100 км/ч отнема 10,4 секунди. Новият бензинов агрегат се предлага в комбинация само с предно предаване или с двойно задвижване 4x4. След като стартирате двигателя, ако стоите на място, няма да разберете, че моторът работи, тъй като е много тих. Можете да разчитате на достатъчно тяга секунди след потегляне. Голям принос за пъргавата динамика има 6-степенната ръчна скоростна кутия, която се превключва прецизно и е добре изчислена, така че да разполагате с максималната тяга. Освен при изпреварване, няма защо да преминавате към по-ниска предавка. На междуселищен път новият бензинов двигател бързо се развърта до високи обороти, като звукът му все още e много дискретен. TCe 150 се чувства еднакво добре във всички работни режими, той е култивиран, без никакви вибрации. Новата Dacia Duster Red Line с предно предаване вече е налична на българския пазар, а по-късно през настоящата година се очаква и версията със задвижване 4х4. Цените започват от 32 490 лева за бензиновия турбомотор и 33 570 лева за дизеловия агрегат.", "date": "2019.03.25", "title": "Dacia Duster се премени с червен костюм"}
{"url": "https://www.monitor.bg:443/bg/a/view/zaplatite-na-merkel-i-ministrite-j-rastat-160630", "text": "От април се вдигат заплатите на германския канцлер Ангела Меркел, членовете на правителството и президента на страната, пише в. „Билд”.  Заплатите на президента и издръжката на бившите президент се повишават с 660 евро. Меркел вече ще печели 600 евро повече, а министерското възнаграждение се качва с близо 500 евро. Ако досега Меркел е получавала 24 300 евро, то сега тези пари ще бъдат 25 060 евро. Министрите в правителството ще получават 21 460 при досегашно възнаграждение 20 820.", "date": "2019.03.25", "title": "Заплатите на Меркел и министрите й растат"}
{"url": "https://www.monitor.bg:443/bg/a/view/makron-sreshtna-si-czinpin-na-lazurnija-brjag-160631", "text": "Президентът на Франция Еманюел Макрон се срещна снощи с китайския си колега Си Цзинпин в крайморското градче Больо-сюр-мер, недалеч от Ница, предаде АФП. Макрон отправи призив за многостранност в политиката пред Си Цзинпин, който е на европейска обиколка, за да представи амбициозната си икономическа програма за \"новите пътища на коприната\", пораждаща тревоги в Брюксел и Вашингтон. \"Много съм щастлив да приема президента Си Цзинпин и съпругата му във Франция. Това посещение ще укрепи нашето стратегическо партньорство и ще утвърди ролята на Франция, Европа и Китай за изграждане на политика, основаваща се на силна многостранност\", написа Макрон в Туитър. Макрон и съпругата му дадоха неофициална вечеря на Си и съпругата му снощи във вила-музей в Больо-сюр-мер. Двамата президенти ще имат работна среща днес в Париж, последвана от официална вечеря, а утре към тях ще се присъединят германската канцлерка Ангела Меркел и председателят на Европейската комисия Жан-Клод Юнкер. Преди да пристигне в Ница вчера сутринта, Си посети Италия, където обеща двупосочен \"нов път на коприната\", опитвайки се да уталожи безпокойствата на Брюксел и Вашингтон от икономическите проекти на Китай, напомня АФП.", "date": "2019.03.25", "title": "Макрон срещна Си Цзинпин на Лазурния бряг"}
{"url": "https://www.monitor.bg:443/bg/a/view/lekar-ot-kazanlyk-objavi-gladna-stachka-160634", "text": "Тридневна гладна стачка започна от понеделник в Казанлък един от доайените гинеколози у нас, 73-годишният доктор Захари Стойчев, който вече 42 години работи в местната УМБАЛ „Д-р Христо Стамболски“и през нощта на 24 срещу 25 март е ръководил екип за раждане чрез секцио . По думите му сигналното гладуване е „в подкрепа както на исканията на професионалистите по здравни грижи, така и на исканията на цялата гилдия в системата на здравеопазването. За по-добро финансиране и за да можем да лекуваме болните без напрежение и без ние да ги лекуваме с пари от нашите заплати.“. Д-р Стойчев е изключително обезпокоен от факта, че напоследък все повече млади специалисти напускат и се налага пенсионери като него да „държат фронта“ „ Ако не бъдем чути от управляващите, прогнозата за българското здравеопазване е трагична. Районите като Казанлък и по-малките общини ще останат без болници, което означава, че болните, за да получат квалифицирана медицинска помощ, ще пътуват по 50-70-100 км. А този, който няма пари за пътни, ще си умре …вкъщи\" , тъжно прогнозира лекарят, който обявява гладна стачка за трети път през последните десетина години. Вече 25 дни сестрите и федшерите в казанлъшката МБАЛ излизат на протести в обедната си почивка.", "date": "2019.03.25", "title": "Гинеколог-доайен гладува в подкрепа на медсестрите(Обновена)"}
{"url": "https://www.monitor.bg:443/bg/a/view/zaharieva-pokani-vynshnija-ministyr-na-japonija-u-nas-160637", "text": "Вицепремиерът и министър на външните работи Екатерина Захариева се срещна в Токио с японския си колега Таро Коно, информираха от пресслужбата на Външното министерство. На срещата Захариева покани Таро Коно да посети страната ни, като той е приел поканата на първия ни дипломат. Повод за визитата на Захариева е, че тази година се навършват 110 години от първите официални двустранни контакти между България и Япония. Също така се навършват 80 години от установяването и 60 години от възстановяването на дипломатическите отношения. И трите годишнини ще се отбелязват с прояви в двете страни. В хода на срещата двамата са обсъдили как да засилят двустранния политически диалог и възможностите за увеличаване на българския износ към Япония. Тема на разговор е било и привличането на японски инвестиции, технологии и туристи у нас. \"Поздравявам ви за страхотната организация на Петата световна среща на жените. Надявам се да приложим нови идеи, които се родиха по време на дискусиите за това как да насърчим овластяването на жените и равнопоставеността на половете\", заяви Захариева. От своя страна Коно е заяви, че външното ведомство на Япония има какво да заимства от опита на българското такова в равнопоставеността между половете в дипломатическата служба. Коментарът му дошъл, след като той разбрал, че половината от българските дипломати са дами.", "date": "2019.03.25", "title": "Захариева покани външния министър на Япония у нас"}
{"url": "https://www.monitor.bg:443/bg/a/view/trymp-konstatira-che-amerika-e-naj-velikoto-mjasto-na-zemjata-160632", "text": "\"Америка е най-великото място на Земята\", заяви президентът Доналд Тръмп на връщане в Белия дом снощи от Флорида, предаде АП. Това бе единственият коментар на Тръмп часове след като министерството на правосъдието обяви, че разследването на специалния прокурор Робърт Мълър не е открило доказателства предизборният екип на Тръмп да е заговорничил или съгласувал действията си с Русия, за да повлияе на президентските избори през 2016 г. Мълър разследваше също дали Тръмп се е опитвал да възпрепятства разследването, но не е дал ясен отговор на този въпрос, отбелязва АП. Говорител на Белия дом каза, че президентът няма намерение да поиска главният прокурор да започне разследване срещу политическите му опоненти, съобщи Ройтерс.", "date": "2019.03.25", "title": "Тръмп констатира, че Америка е най-великото място на Земята"}
{"url": "https://www.monitor.bg:443/bg/a/view/otkriha-tjaloto-na-jena-ubita-s-noj-v-stara-zagora-160636", "text": "Труп на убита с един удар от нож в шията млада жена е открит в жилище на улица „Витоша“ в ромския квартал на Стара Загора „Лозенец“. Сигналът на телефон 112 м 8,30 часа е бил подаден към 8,30 часа на 24 март, извършителят на престъплението е открит няколко часа по-късно в жилището на родителите му. 22-годишната  Мария от фамилията Рибкоолар има 5-годишен син , чийто баща Тодор я ревнувал непрекъснато и я заплашил с убийство от затвора, където до скоро излежавал присъда за опит на нарани с брадва направила му по-остра забележка съседка, разказа  Гита, лелята на малкия Демир. „Тодор или Таир, както е  циганското му  име е от рода на Бенджооларите, всички са едни такива дребни, нисички и набити, ама много люти и все налитат на бой. От много време се дрогираше, беше на Пико, мина на някакви кристали, напоследък май й с по-тежка дрога се друсаше…“, коментираха близките на убитата млада жена. В нощта на 23 срещу 24-и март Тодор се върнал доста пиян, от вратата се скарал с бабата и лелята, напъдил детето да спи при тях и прибрал Мария в тяхната си „къща“. По някое време се чули викове, след това всичко утихнало. Заранта в неделя Гита пратила Демирчо да повика майка си, при вида на потъналия  в кръв труп малкия се разпищял. Всичко в стаята на Тошо и Мария било оплискано с кръв, ножът се търкалял до спалнята, едно от пердетата на прозореца било откъснато и по него също имало кървави следи. Намерили убиеца сврян под леглото в къщата на родителите му. Първоначално майка му отричала да го е виждала, но полицейското куче надушило следата  и белезниците щракнали около китките му. От Рибкоооларите са категорични, че   Мария не е  била проститутка, по думите  им жената не работела, грижела се за синчето си, разчитала на детските, които получавала от социалните. Според тях клевета било, че са сред уличните дилъри на наркотици, пускали такива слухове завистници.Сравнително хубавата им къща била построена със спестявания от работа в Гърция. Тодор се запознал с Мария докато тя била ученичка, направили голяма сватба, по онова време мъжът все още не бил посегнал към наркотиците и дори работел по строежите. После нещата се объркали, Таир все по-често оставал без работа, напивал се, пропушил канабис, после към синтетичната дрога. За щяло и нещяло пребивал Мария, а от затвора излязъл съвсем пристрастен към наркотиците. „Бял ден да не види тоя изверг, дано да изгние в килията, да го разстрелят, защото ако се появи в махалата не се знае какво ще му се случи…“, нареждаха роднините в очакване да пристигне ковчегът с тялото на жертвата. При огледа на местопроизшествие в квартал „Лозенец“ са иззети нож, дрехи и част от одеяло със следи от червеникава течност. Назначени са и се извършват експертизи – съдебно-медицинска на пострадалата, дактилоскопна експертиза и ДНК- експертиза, разпитват се свидетели, съобщиха от Апелативната прокуратура в Пловдив. Тодор В. е привлечен в качеството на обвиняем за престъпление по чл. 115 от Наказателния кодекс , задържан е за срок от 72 часа с постановление на старозагорската окръжна прокуратура. Предстои да бъде внесено искане в съда за постоянното му оставяне в ареста. Наказателният кодекс предвижда за престъпление по член 115 лишаване от свобода за срок от 10 до 20 години, тепърва ще се уточнява дали убийството не е в условията на опасен рецидив.  ", "date": "2019.03.25", "title": "Дрогиран Ромео закла майката на 5-годишния си син(ОБНОВЕНА)"}
{"url": "https://www.monitor.bg:443/bg/a/view/imalo-edno-vreme-v-holivud-s-premiera-v-kan-trejlyr-160619", "text": "Дългоочакваният девети филм на Куентин Тарантино „Имало едно време в Холивуд“ ще получи световната си премиера в рамките на кинофестивала в Кан. Прожекцията на лентата с участието на звезди като Леонардо ди Каприо, Брад Пит и Марго Роби във Франция ще отбележи точно четвърт век, откакто прочутият режисьор представи на същото място своето „Криминале“, а по-късно със заглавието си завоюва и „Златна палма“. Към момента новината все още не е потвърдена официално, но според източници, цитирани от The Hollywood Reporter, за премиерата на „Имало едно време в Холивуд“ е закована за 21 май. Не бих могъл да бъда по-щастлив и от динамичното дуо на Ди Каприо и Пит като Рик и Клиф“, отбелязва 55-годишният кинодеец. Сюжетът на „Имало едно време в Холивуд“ ни позиционира в меката на американското кино през 1969 г., в разгара на хипи движението. Главните герои са Рик Далтън (Ди Каприо), бивша звезда от телевизионни уестърн сериали, и неговият дългогодишен дубльор и каскадьор Клиф Бут (Брад Пит), които се опитват да намерят отново пътя към успеха. Плановете им обаче се усложняват от добре известните действителни събития, свързани със съдбата на съседката на Рик - Шарън Тейт (Марго Роби), съпруга на Роман Полански. Шарън е убита през 1969 г. в Калифорния от комуната „Семейство Менсън“- последователи на серийния убиец Чарлз Менсън. Тейт е бременна по време на нападението и заедно с още четирима души, нейни гости, са заклани в дома, който тя споделя с Полански, докато той е извън страната.", "date": "2019.03.25", "title": "„Имало едно време в Холивуд“ с премиера в Кан (ТРЕЙЛЪР)"}
{"url": "https://www.monitor.bg:443/bg/a/view/uspeshno-prikluchi-27-ta-nacionalna-antarkticheska-ekspedicija-160633", "text": "Успешно приключи 27-та Национална антарктическа експедиция, съобщиха от екипа на Христо Пимпирев и Българския антарктически институт. Екипът, който е зазимил и консервирал Антарктическата станция \"Св. Климент Охридски\" на остров Ливингстън за дългата и сурова антарктическа зима, се завръща на 25 март, понеделник, в 18.10 ч. на летище София с полет от Рим. Това са командирът на базата през втория етап на експедицията Драгомир Матеев, енергетикът инж. Йордан Йорданов, лекарят д-р Тодор Шамов, геологът Стефан Велев, готвачката Уляна Яркова и логистиците Павел Григоров, Петър Сапунджиев и Цветан Паров, посочиха от института. По време на експедицията, в която са участвали 29 българи, са реализирани 6 нови научни проекта по Националната програма за полярни изследвания в областта на геологията, геоморфологията, биологията, климатологията и геодезията, селектирани от специализирана научно-експертна комисия по строги критерии на Европейския съюз. Заедно с българските учени на базата са работили и специалисти от Чили, Бразилия, Португалия, Испания, Колумбия, Турция и Монголия, изтъкнаха от екипа на Христо Пимпирев.", "date": "2019.03.25", "title": "Успешно приключи 27-та Национална антарктическа експедиция "}
{"url": "https://www.monitor.bg:443/bg/a/view/tervel-pulev-sys-schupena-ryka-sled-macha-v-sa-sht-160629", "text": "Тервел Пулев е със счупена лява ръка след боксовата галавечер в Калифорния. Това обяви самият той в социалните мрежи. “Здравейте, приятели. След вчерашната емоция се събудих и все още лявата ми ръка беше с отток и болки. Затова се прегледах и се потвърди предположението ми, че е счупена вследствие на снощния мач. Като изключим ръката, се чувствам в отлично здраве и настроение!”, написа Тервел във “Фейсбук”. Това е втора фрактура на ръцете на Тервел. През 2013-а като аматьор и бронзов олимпийски медалист той счупи дясната си ръка след спаринг и пропусна световното първенство по бокс в Алмати.", "date": "2019.03.25", "title": "Тервел Пулев със счупена ръка след мача в САЩ"}
{"url": "https://www.monitor.bg:443/bg/a/view/mitropolit-antonij-bpc-ne-e-iskala-oproshtavane-na-dylgove-160623", "text": "Българската православна църква нито е инициирала, нито е вносител на искания за  опрощаване на каквито и да е дългове. Българската православна църква няма дългове, ако има – те са незначителни. Това заяви в предаването „Здравей, България” по Нова телевизия Западно- и Средноевропейският митрополит Антоний. „Гарантирането на Националната сигурност няма как да стане чрез опрощаването на дългове или чрез ограничаване на финансирането на даренията отвън”, коментира още митрополит Антоний. По думите му и в момента има закон, с който може да бъде проследена всяка една по-голяма сума, която идва като дарение от чужбина. Митрополит Антоний коментира и скандала с имотите на властта и 91-я псалм, вграден в луксозната сграда на улица „Латинка”. Той обясни, че Българската православна църква не толерира изписването на свещени текстове по фасадите на сградите. По думите му това в никакъв случай не е свидетелство за чиста християнска вяра, а напротив – афишира се точно обратното, на личната връзка между човека и Бога.", "date": "2019.03.25", "title": " Митрополит Антоний: БПЦ не е искала опрощаване на дългове"}
{"url": "https://www.monitor.bg:443/bg/a/view/zaradi-bivshija-na-ariana-grande-kejt-bekinsejl-izchezna-ot-instagram-160611", "text": "Британската актриса Кейт Бекинсейл изтри всички свои снимки в Инстаграм. Личният профил на 45-годишната красавица все още е наличен, но в него не фигурира нито една публикация. Засега тя не дава официален коментар по темата. Според запознати, това се дължи на критиката на феновете относно връзката й със значително по-младия от нея тв водещ и комик Пийт Дейвидсън. Като част от критиките към Бекинсейл идват от почитатели на бившата годеница на Дейвидсън – поп сензацията Ариана Гранде. Искрата между Кейт и Пийт пламна преди около месец, като първоначално двамата решиха изобщо да не се крият от медийното пространство. „Очевидно хората имат шантаво притеснение от възрастовата ни разлика. Нас не ни притеснява, но за мен е ново. Ако имате задръжки относно двойки с разлика в годините, Ричард Гиър, Джеф Голдблум, Скот Дисик, Дейн Кук, Дерек Джетър, Брус Уилис, Харисън Форд, Томи Лий, Алек Болдуин, Шон Пн и както и да се казва президентът на Франция“, заяви наскоро 25-годишният Дейвидсън.", "date": "2019.03.25", "title": "Заради бившия на Ариана Гранде: Кейт Бекинсейл изчезна от Инстаграм"}
{"url": "https://www.monitor.bg:443/bg/a/view/princ-charlz-s-kamila-v-kuba-160622", "text": "Британският престолонаследник принц Чарлз и съпругата му Камила пристигнаха вчера на посещение в Куба. Това е първата официална визита на член на кралското семейство на острова, предаде Франс прес. Кралската двойка бе посрещната на международното летище в Хавана от заместник-министърката на външните работи Ана Тересита Гонсалес. Принцът положи венец пред паметника на кубинския национален герой Хосе Марти на Площада на революцията в Хавана. Визитата в Куба е част от обиколката на принц Чарлз и Камила из Карибите. Те ще останат в Куба до сряда и след това ще отпътуват за Каймановите острови. Довечера Чарлз и Камила ще са почетни гости на официална вечеря, давана от президента Мигел Диас-Канел, който през 2018 г. смени на поста Раул Кастро. С него не е предвидена среща на кралската двойка, отбелязва АФП. Принц Чарлз ще посети утре слънчева електроцентрала, финансирана с британски инвестиции, която ще влезе в експлоатация през декември и ще бъде най-голямата на Карибите. Той ще отиде на балет в Големия театър на Хавана, носещ името на Алисия Алонсо, и ще посети Центъра за молекулярна имунология. Кларънс Хаус - официалната резиденция на принца, посочи, че визитата на социалистическия остров е по поръчка на британското правителство и трябва да изтъкне добрите двустранни отношения и културните връзки, добавя АФП.", "date": "2019.03.25", "title": "Принц Чарлз с Камила в Куба"}
{"url": "https://www.monitor.bg:443/bg/a/view/patriarh-neofit-kakvoto-e-neobhodimo-shte-go-napravim-za-pylnata-radost-na-bratjata-ot-makedonija-160635", "text": "Важното беше да се уточни името на държавата и постепенно вярвам, че ще се върви към радост. Това заяви пред БГНЕС Негово Светейшество българският патриарх Неофит в отговор на въпроса на какво ниво са отношенията и българската църква продължава ли да помага на Северна Македония. \"Каквото е необходимо, с Божия помощ ще го направим, за да бъде радостта на нашите братя от Македония пълна\", подчерта още Негово Светейшество патриарх Неофит. Очаквайте подробности.", "date": "2019.03.25", "title": "Патриарх Неофит: Каквото е необходимо, ще го направим за пълната радост на братята от Македония"}
{"url": "https://www.monitor.bg:443/bg/a/view/novata-sedmica-zapochva-sys-slynce-posle-zahlajdane-160624", "text": "Днес ще се радваме на предимно слънчево време. Ще духа слаб вятър от запад-югозапад. Преобладаващите минимални температури ще са между 0° и 5°, като те ще се повишат и максималните ще достигнат между 20° и 25°, по Черноморието - 12°-17°. Атмосферното налягане ще продължи да се понижава и утре вече ще е по-ниско от средното за март. Във вторник от запад облачността бързо ще се увеличи и на места ще превали дъжд, в планините над 1000 м - сняг. Вятърът ще се ориентира от северозапад, ще бъде слаб до умерен и ще започне понижение на температурите, което ще продължи и през следващите дни. В сряда, след временно разкъсване и намаление на облачността, по-късно тя отново ще се увеличи, на места ще има и слаби превалявания. Най-хладно ще бъде времето в четвъртък. Преобладаващите максимални температури ще бъдат между 7 и 12 градуса, а минималните - между минус 2 и 3 градуса. Ще е почти без валежи, като по-късно през деня облачността ще се разкъса и ще намалее. В края на седмицата слънцето отново ще се завърне. В петък сутринта ще е по-студено, с минимални температури в повечето места под нулата, но с повишаващи се дневни.", "date": "2019.03.25", "title": "Новата седмица започва със слънце, после захлаждане"}
{"url": "https://www.monitor.bg:443/bg/a/view/marija-gabriel-na-forum-za-cifrovoto-obrazovanie-160625", "text": "Комисарят по цифровата икономика и общество Мария Габриел ще проведе в Благоевград граждански диалог „Цифровото образование: двигател на цифровата икономика“. В срещата по покана на Стопанския факултет на Югозападен университет „Неофит Рилски“ и със съдействието на „Европа Директно“ и ТПП - Благоевград ще се включат студенти, преподаватели, представители на бизнеса и благоевградската общественост. Мария Габриел ще представи действията на Европейската комисия за насърчаване на цифровото образование в държавите членки, отделните инициативи и предизвикателствата, пред които се изправя цифровата икономика поради липсата на достатъчно специалисти с високи цифрови умения. Форумът започва в 11.00 часа в зала 114 на Учебен корпус I на ЮЗУ „Неофит Рилски“.", "date": "2019.03.25", "title": "Мария Габриел на форум за цифровото образование"}
{"url": "https://www.monitor.bg:443/bg/a/view/feldsheri-i-lekarski-asistenti-na-protest-pred-zdravno-ministerstvo-160626", "text": "Фелдшерите също излизат на протест пред Министерство на здравеопазването (МЗ). След като медицинските сестри от цялата страна се надигнаха на протест, днес по обяд недоволството им ще бъде подкрепено и от фелдшери. Основното им искане е за промяна в Закона за съсловните организации, която да даде възможност различните направления специалисти по здравни грижи да имат отделни съсловни организации. Председателят на Сдружението на фелдшерите в България Александър Александров заяви, че протестът им ще подкрепи и всички искания на медицинските сестри. \"Да се спазва колективният трудов договор, който се подписва; да се изплащат заплатите и то да са регламентирани и достойни; да са обвързани с минималната работна заплата; да има регламент и заплащане на всяка дейност. Отговорно заявявам, че този път нещата трябва да се доведат до край, защото вече търпението е изчерпано. Ще има палатка на фелдшерите пред МЗ\", посочи Александров. По думите му ако се наложи, ще има спиране на работата на спешните центрове поетапно, докато управляващите не обърнат внимание по наболелите въпроси.", "date": "2019.03.25", "title": "Фелдшери и лекарски асистенти на протест пред здравно министерство"}
{"url": "https://www.monitor.bg:443/bg/a/view/dva-ruski-samoleta-s-99-voenni-i-35-tona-tehnika-sa-kacnali-v-karakas-160627", "text": "Два руски самолета, превозващи 99 военни и 35 тона техника кацнаха в Каракас, \"в рамките на техническото и военно сътрудничество с Венецуела\", предаде АФП. Единият самолет е \"Антонов Ан-124\", другият - пътнически \"Ил-62\". Те са кацнали пред президентския терминал на международното летище \"Симон Боливар\" Венецуелските власти и посолството на Русия в Каракас отказаха да коментират тази информация, посочва АФП. Ройтерс съобщи, че двата самолета са излетели в петък за Каракас от руското военно летище \"Чкаловски\" и са направили кратък престой в Сирия. Транспортният самолет \"Ан-124\" е излетял от Каракас в неделя следобед.", "date": "2019.03.25", "title": "Два руски самолета с 99 военни и 35 тона техника са кацнали в Каракас"}
{"url": "https://www.monitor.bg:443/bg/a/view/bylgarija-gostuva-na-kosovo-ot-21-45-ch-programa-na-dneshnite-evrokvalifikacii-160608", "text": "21.45 ч. Косово – България 21.45 ч. Черна гора – Англия 21.45 ч. Португалия – Сърбия 21.45 ч. Люксембург – Украйна 19 ч. Турция – Молдовa 21.45 ч. Франция – Исландия 21.45 ч. Андора – Албания", "date": "2019.03.25", "title": "България гостува на Косово от 21.45 ч. (Програма на днешните евроквалификации)"}
{"url": "https://www.monitor.bg:443/bg/a/view/jovkov-poti-zrelostnicite-naj-chesto-160617", "text": "На последната 41-ва задача от матурата по български и литература зрелостниците пишат най-често есе или интерпретативно съчинение по разкази на Йордан Йовков. Авторът и „Шибил“ се падат още при първото провеждане на изпита през 2007-а, а след това и още пет пъти на редовната майска или поправителната септемврийска сесия. За последно миналата есен зрелостниците писаха отново по Йовковия разказ „Серафим“. Останалите произведения на автора, които са се падали, са „Шибил“, „Индже“ и „Албена“. След Йовков най-често есета и съчинения се пишат по произведения на Иван Вазов. Интересното е, че през учебната 2009/2010 г. и 2011/2012 Патриарха на българската литература се пада на редовна и поправителна сесия. Произведенията, по които зрелостниците е трябвало да пишат, са „Левски“, „Чичовци“, „Под игото“ и „Дядо Йоцо гледа“. Пейо Яворов, Елин Пелин, Никола Вапцаров, Пенчо Славейков и Христо Смирненски пък са се падали по два пъти. Нито едно от техните произведени обаче не се е повтаряло. По веднъж пък са изтеглени Атанас Далчев и Христо Ботев. От всички автори, които се изучават по литература в 11-и и 12-и клас и влизат в материала за матурата, има шестима, които все още не са се падали. Това са Димитър Димов с неговия „Тютюн“, Димитър Талев с „Железният светилник“, Гео Милев със „Септември“, Елисавета Багряна със „Стихии“, „Потомка“, „Кукувица“, „Вечната“, Алеко Константинов с „Бай Ганьо“ и „Разни хора, разни идеали“, Димчо Дебелянов, в чието творчество влизат „Спи градът“, „Тиха победа“, „Черна песен“, „Да се завърнеш“, „Помниш ли, помниш ли...“, „Миг“, „Сиротна песен“, „Един убит“. Междувременно предположенията кой автор ще бъде изтеглен на 21 май тази година валят във фейсбук групите. „Време е за Ботев“ или „Ред е на Ботев“ гласят най-често коментарите. Други пък имат различни надежди: „Хайде, Далчев, ти си“, казва друг от участниците в групата. Фалшиви профили на писатели „подсказващи“ кой от тях ще се падне на тазгодишния изпит, също често коментират в групата „Матури 2019“. Христо Ботев, Гео Милев, Димчо Дебелянов, Атанас Далчев са част от авторите, които съчиняват оригинални постове с помощта на произведенията си и убеждават учениците, че именно те ще им се паднат на държавния зрелостен изпит.", "date": "2019.03.25", "title": "Йовков поти зрелостниците най-често "}
{"url": "https://www.monitor.bg:443/bg/a/view/glasuvat-dali-paketyt-makron-da-vleze-v-plenarnata-zala-na-ep-160628", "text": "Днес се очаква да стане ясно дали пакетът \"Мобилност\" ще влезе в дневния ред на депутатите от Европейския парламент. Припомняме, страната ни настоява решението за пакета \"Мобилност\" да се вземе от следващия състав на Европейския парламент. Припомняме, Пакетът \"Макрон\" може да влезе в дневния ред на пленарната сесия на ЕП по предложение на председателя на Алианса на либерали и демократи за Европа (АЛДЕ) Ги Верхофстад.  Ако това стане, превозвачи от България, Румъния, Латвия, Литва, Полша и Унгария излизат на протест в сряда в Страсбург.  Очаква се камиони да блокират улиците, а хората да направят жива верига около Европарламента. Това, което най- много притеснява нашите превозвачи, е изискването автомобилите и шофьорите да се прибират на 20 дни в страната си, а фирмите да плащат европейски ставки.", "date": "2019.03.25", "title": "Гласуват дали пакет \"Мобилност\" да влезе в пленарната зала на ЕП"}
{"url": "https://www.monitor.bg:443/bg/a/view/kakvi-sa-zakluchenijata-ot-razsledvaneto-za-ruska-namesa-i-sgovor-s-trymp-v-sa-sht-kratka-versija-160621", "text": "Основните заключения в доклада на специалния прокурор Робърт Мълър за близо двегодишното му разследване, представени в резюмето на главния прокурор и министър на правосъдието на САЩ Уилям Бар, на когото бе предаден докладът, обобщени от АФП: - Не съществуват елементи, доказващи сговор или съгласуване между предизборния екип на Доналд Тръмп и Москва за влияние върху резултатите от президентските избори в САЩ през 2016 г. - Няма основание да бъдат препоръчани нови обвинения, освен предявените на 34 души, преследвани съдебно до днес, шестима от които са приближени на Тръмп и са осъдени. - Руснаците са предприели действия с цел оказване на влияние върху резултатите от президентските избори през 2016 г. Те са водили кампания в социалните мрежи с цел дезинформация и всяване на разделения сред избирателите и са извършили пиратски атаки в компютрите на ръководители на Демократическата партия и предизборния екип на Хилари Клинтън, за да разпространяват злепоставяща информация за кандидатката за президент на демократите. - Няма окончателно заключение за възможно възпрепятстване на правосъдието от Доналд Тръмп, който през май 2017 г. уволни шефа на ФБР Джеймс Коми. По този въпрос според резюмето на Бар Мълър пише: \"Макар да не стига до заключението, че президентът е извършил престъпление, докладът не го оневинява\". Уилям Бар - първият получател на доклада за разследването, прави заключението, че в документа не е посочено никакво деяние, което би могло да предизвика съдебно преследване въз основа на възпрепятстване на правосъдието. Специалният прокурор Робърт Мълър е бил подпомаган в разследването от екип от 19 юристи и около 40 федерални агенти и експерти на ФБР. За 22 месеца той е издал над 2800 съдебни призовки, около 500 заповеди за обиски, над 230 заповеди за изземане на документи. Екипът му е направил 13 съдебни поръчки в чужбина и е разпитал около 500 свидетели, отбелязва АФП.", "date": "2019.03.25", "title": "Какви са заключенията от разследването за руска намеса и сговор с Тръмп в САЩ (кратка версия)"}
