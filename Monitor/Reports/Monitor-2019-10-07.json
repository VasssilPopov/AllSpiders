{"url": "https://www.monitor.bg:443/bg/a/view/tyrgovijata-s-akcii-na-borsata-njama-da-se-oblaga-s-dds-177369", "text": "Търговията с акции на регулиран пазар или на многостранни системи за търговия да не се облага с ДДС. Това предложиха от Българската фондова борса (БФБ) във връзка с проектозакона за изменение и допълнение на Закона за корпоративно подходно облагане (ЗКПО). До момента промените предвиждат прехвърлянето на акции или дялове, еквавилентни на акции в дружества, да се третира като доставка на стока. Причина за това е, че от тяхното прехвърляне дадено лице може да получи юридически или фактически права на собственост върху нов имот или за част от него. Промените се правят, за да може родното законодателство да отговори на изискванията на европейска. От БФБ обаче поискаха прецизиране на текста. „Така предложеният текст дава възможност да се тълкува, че в приложното му поле попадат акции, допуснати до търговия на регулирани пазари и другите места за търговия“, пишат в предложението си от борсата. Те допълват, че основната предназначение на този тип акции е реализирането на печалба вследствие промяна в цената им или постигане на дивидент на доходност. Освен това има и наложена европейска практика да не се начислява ДДС на публично търгувани акции. Промените в законите, които се отнасят за данъците, далеч не са малко, като те ще засегнат както гражданите, така и бизнеса. Част от измененията предвиждат да се сложи край на порочната практика с регистрирането на нови фирми от малки производители, които по този начин избягват да плащат ДДС, тъй като не достигат прага. В предложенията си обаче гражданите се обявиха против изменението, тъй като според тях това ще сложи край на дребния бизнес в България. Други предложиха прагът за регистрация по ЗДДС да се вдигне на 100 000 лв., тъй като сегашният е нисък.", "date": "2019.10.07", "title": "Търговията с акции на борсата няма да се облага с ДДС"}
{"url": "https://www.monitor.bg:443/bg/a/view/na-vseki-5-godini-shte-se-pravi-zadyljitelen-odit-na-pytishtata-177373", "text": "Държавите членки ще трябва да извършват оценка на безопасността на цялата си пътна мрежа най-малко веднъж на всеки пет години. Това предвиждат промени в Директивата за управление на безопасността на пътната инфраструктура, приети от Съвета на ЕС.  Целта е да се знае моментното състояние на цялата пътна мрежа, а това от своя страна ще се използва и за оценка на риска от произшествия, съобщава сайтът economic.bg.  Предстои директивата да бъде публикувана в Официален вестник на ЕС. Тя ще влезе в сила 20 дни след обнародването ѝ. След това държавите членки ще разполагат с две години, за да приемат национални разпоредби, с които да я приложат на практика. Националните органи ще използват констатациите от оценката за извършване на повече целенасочени инспекции за пътна безопасност или за предприемането на преки коригиращи действия, се казва още в съобщението на Съвета. Първите оценки на пътната безопасност трябва да бъдат завършени най-късно през 2024 г. С преработването на директивата в обхвата на сега действащите правила ще бъдат включени автомагистралите и другите първокласни пътища извън трансевропейската транспортна мрежа (TEN-T). Правилата ще обхванат и пътищата извън градските райони, които са построени с финансиране от Съюза. Освен това, вече ще е изисква и при процедурите за управление на пътната безопасност систематично да се вземат под внимание пешеходците и велосипедистите. Реформата е част от усилията на ЕС за изпълнение на стратегическите цели до 2020 г. да се намали наполовина броят на смъртните случаи по пътищата в сравнение с 2010 г., а до 2050 г. броят на загиналите да бъде сведен почти до нула.", "date": "2019.10.07", "title": "На всеки 5 години ще се прави задължителен одит на пътищата"}
{"url": "https://www.monitor.bg:443/bg/a/view/falira-bylgarskijat-tomas-kuk-obzor-177371", "text": "След 24 години дейност Астрал Холидейз“, един от най-големите туроператори у нас, обяви несъстоятелност. Общо 251 туристи са засегнатите от фалита, а от тях 200 туристи ще получат 350 000 лв. обезщетения от застрахователя на туристическата компания. Повлечена от ефекта на доминото, предизвикан от последователните фалити на дъщерните дружества най-стария туроператор в света „Томас Кук“, българската „Астрал Холидейз“ успя да прибере всички чужди туристи в родината, но не и да се спаси от банкрута. От фалиралият туроператор твърдят, че „причините да се стигне дотук са комплексни“, но обявиха фалит след като покриха част от разходите по обслужването на 6000 туристи, оставени в българските хотели от „Томас Кук“. на стойност 700 бона, обяви туристическият министър Николина Ангелкова. Засегнатите трябва първо да се обърнат към офисите на обявилия несъстоятелност туроператор, а след това към астрахователя на спрелия работа туроператор „Уника“. Всички пострадали туристи ще получат платените суми, съобщиха изпълнителните директори на туроператора Христо Гълбачев и на \"Уника\" Николай Генчев. Парите си от депозити и закупени почивки спешно може да получат всички клиенти на \"Астрал\", които пътуват тези дни. Клиентите могат да поискат обезщетение чрез сайта на \"Уника\", чрез единния й телефон, както и в офисите на застрахователя и на \"Астрал холидейз\". по програми на \"Астрал холидейз\". Всички разходи за техните почивки са вече платени от компанията и те няма за какво да се безпокоят. За досегашните екскурзии и планираните за утре пътувания туроператорът се е разплатил за всички чартъри, почивки и трансфери. За след това закупените екскурзии или почивки клиентите ще си получат парите, за да могат да заминат, а офисите на дружеството ще им оказват съдействие. Ако не бяхме го направили, щетата щеше да надхвърли 1 млн. лв. в края на летния сезон и 2 млн. лв. - в началото му, коментира изпълнителният директор на туроператора. За да намали щетите \"Астрал\" е ограничил резервациите след 25 септември, обяви още изпълнителните директори на агенцията Христо Гълбачев. Около 100 служители на туроператора ще загубят работата си. Министерството няма информация други туроператори да са в затруднено финансово състояние, обяви в отговор на въпрос министър Ангелкова. Тя посъветва туристите да проверяват туроператорите и туристическите агенти на сайта на ведомството. Дали ще има фалити ще стане ясно едва, когато изпълнителният директор официално обяви несъстоятелност. \"Ситуацията не беше неочаквана, защото \"Астрал Холидейз\" беше основен партньор на \"Томас Кук\" в България\", коментира Константин Занков от Института за анализи и оценка в туризма. Той потвърди данните на туроператора, че до момента направените резервации и почивки са изплатени и съответно няма да се наложи извънредно прибиране, както стана с британските туристи, които за две седмици бяха върнати на Острова. Останалите българи обаче, направили и платили резервации за след 7 октомври, ще трябва да разчитат на застраховката \"Отговорност на туроператора\". Занков обаче изрази опасения доколко средствата ще са достатъчни. \"Препоръчваме на клиентите бързо да придвижат документите си към застрахователя\", допълни Занков. Всеки пътуващ трябва да прегледа договора си за застраховка и да изпрати документи на застрахователното дружество, заедно със своите искания, а след това те ще се обработят. Процесът ще отнеме технологично време. Занков допълни, че точно в такива случаи е хубаво да се използва гаранционен фонд за туризма, който у нас липсва. \"В много други страни има такива механизми, включително в Англия\", даде пример Занков.", "date": "2019.10.07", "title": "Фалира българският „Томас Кук“ (ОБЗОР)"}
{"url": "https://www.monitor.bg:443/bg/a/view/the-chemical-brothers-obiknovenite-hora-s-neobiknovenata-muzika-177346", "text": "Култовото музикално дуо The Chemical Brothers ще отпразнува своя 30-и рожден ден в София на 10 октомври в столичната „Арена Армеец“. Зрелищното аудио-визуално пиршество с роботи, лазери, огромни LED стени и всякакви екстри ще бъде допълнено и от гост звездата Джеймс Холройд - едно от най-разпознаваемите имена в хаус сцената във Великобритания и техен дългогодишен подгряващ диджей. Той ще нажежи въздуха до червено преди началото на “най-великия лайв денс спектакъл за 2019”, както редица световни музикални платформи описват турнето на „химичните братя“ No Geography, представящо последния им едноименен албум. Годината е 1989. Няма мобилни телефони, няма интернет. Мястото са коридорите на университета в Манчестър. Между мрачната академична обстановка на библиотеките и влизането от зала в зала за лекции, две момчета веднага надушват, че са от една порода. Това са Том Роуландс (роден на 9 юни 1970 г в Лондон) и Ед Симънс (роден на 11 януари в Оксфордшир). Единият се носи със светли развлечени суитчъри и късоподстригана тъмна къдрава коса, а другият е – дълга руса коса, рехава и падаща около лице, на което изпъкват само едни огромни очила с кокалени рамки… Новите най-добри приятели обаче са тежко увлечени от хип-хопа и ходенето по ъндърграунд клубовете на града, наречени с общото наименование Мадчестър (от mad – луд и Манчестър – името на града). Не минава много и се захласват по електронната музика и бързонавлизащата дрога екстази. Дълги години след това продължават да живеят под един покрив и дори да ходят заедно във ваканция. Сами твърдят, че истински ги е свързало говореното за музика, обикалянето на музикалните магазини и изследване на електронната сцена, което бързо ги довежда до желанието да се пробват сами. Първият си опит правят в малък клуб наречен Naked Under Leather („Гол под кожата“). По това време се представят с името Dust Brothers. В продължение на няколко години нямат проблем с името, което всъщност е взето „на заем“. В крайна сметка американските продуценти, чиято собственост е то, ги задължават да спрат да го използват и Стават резиденти на Social club в Лондон, едно от най-популярните места по онова време за всякаква модерна музика. Малко известен факт е, че Том и Ед са имали намеренията да се представят като The London Dust Explosion и дори са били отпечатали винили с това име и лого, с които са се появявали на участия в британската столица. До 1995-а и двамата твърдят, че нямат никакви намерения да напускат ъндърграунд сцената и малките клубове, но точно тогава съдбата прави необходимото и се появява, както Роулънд го нарича, техния „инцидентен поп запис“ - Block Rockin’ Beats, които се качва до първо място на официалните класации. Пак напомням, става дума за ерата, в която се налага да продадеш стотици хиляди копия от проекта си, за да се добереш до представителните места на чартовете! 30 години по-късно вече не е трудно да кажем какво точно вкара The Chemical Brothers в мейнстрийма. А именно – разбиването на пуританското мислене за границите на възможното смесване на рап с техно и рок. Бързи хип-хоп бийтове с отровни тежки техно звуци, гарнирани с рок атаката от синтезатора на Роуландс, който звучи като разакордирана електрическа китара. Дебютният албум на дуото Exit Planet Dust, който излиза през 1995-а не просто оставя отпечатък в музикалната история, но в който смело крачат и легендите The Prodigy. The Chemical Brothers бързо успяват да надскочат рамките на големия, но все пак ограничен британски пазар, като пускат MTV разбивача Setting Son и поставят на колене Америка. Успяват да продадат 700 000 копия зад Океана и покоряват младата демокрация заедно с колегите си от The Prodigy, като стартират една посттехно вълна в САЩ. С развитието на високите технологии и липсата на дълбоки музикални традиции в Америка обаче биг бийта не просъществува много на пиедестала си, след като следващите групи бързо комерсиализират стила и започват да продават бийтовете си на рекламни компании. The Chemical отказват да правят това. Все пак, само няколко години по-рано са свикнали да получават обаждания от групи като Metallica, които искат да им направят ремикси, а не от високо ниво мениджъри в бездушни корпорации. В началото на Mилениума двамата се опитват да променят стила си, да станат по –зрели, което във Великобритания е прието малко по-радушно отколкото в САЩ, където продажбите им падат главоломно. Но, както се казва – преди изгрев е най-тъмно. За феновете Том и Ед са изгубили посоката. Или мислят така поне до 2005 г, когато излиза  Push the Button и 2007-а с We Are the Night, и И докато дуото се е превърнало отдавна в световен музикален феномен и диктатори на музикалната сцена, въпреки високите технологии, извиращата от всякъде информация и папарашки лов, до ден днешен информацията за Том и Ед извън работата им в The Chemical Brothers остава повече от оскъдна. Официалните им биографии водят само към страници за групата, личният им живот е обвит в мистерия и само кратки проблясъци дават минимална информация за него. Като например фактът, че Том е женен и има три деца, а Ед все още е ерген. с която излиза през 2007-2008 г. Преди 5 години именно той сложи край на живите участия на The Chemical (за щастие явлението се оказа много временно), за да се отдаде на академична кариера на преподавател. Всичко това като, че ли е единствено и само доказателство и повод The Guardian да напише за музикантите „The Chemical Brothers никога не са претендирали да се звезди. Те са просто обикновени хора, които правят необикновена музика“. В дискографията си освен ужасно много номер 1 албуми и сингли двамата имат и два саундтрака – на трилъра „Хана“ от 2011 г. и на „Игри на глада: Сойка присмехулка“ от 2014 г., за който пишат песента This Is Not a Game. Когато през 2014 г. Ед Симънс обявява оттеглянето си от турнетата на The Chemical Brothers, за да работи като университетски преподавател, тогава той заявява „Това не означава, че се разпадаме. Все още сме твърде много заедно, записваме нови неща, правим диджей сетове. Просто обиколките не се вписват в плановете ми за академична работа“. И веднага бърза да уточни, че Том Роуландс ще продължи да изнася концерти с визуалния директор на групата Адам Смит. Именно той е от самото начало с The Chemical Brothers, известни като бандата с най-доброто шоу в света. Смит е директор на компания Vegetable Vision. „Той прави нашата мултимедия от най-първото ни участие в клуба на Анди Уийтерол и определено е третият член на групата“, заяви преди време Роуландс. Адам е и „виновникът“ у нас да пристигнат 7 ТИР-а с техника за концерта, защото не можем да набавим аналози на българска земя. Грандиозно шоу, което ще видим съвсем скоро, включва огромна въртележка, която те кара да „изгубиш контрол” по време на парчето EML Ritual и гигантски роботи, които стрелят с лазерни пушки докато звучи хитът Hoops. Огромни човешки холограми, порой от лазери, формирани в 3D мапинги са само част от останалите ефекти плод на фантазията на Смит.", "date": "2019.10.07", "title": "The Chemical Brothers: Обикновените хора с необикновената музика"}
{"url": "https://www.monitor.bg:443/bg/a/view/roditeli-oprazniha-uchilishta-sled-sluh-za-otvedeni-deca-v-internat-obzor-177374", "text": "Масова истерия обхвана родителите на ученици от ромски произход в Сливен, Карнобат и Ямбол. Слух, че представители на Агенцията за закрила на детeто и служители на социалното министерство отвеждат децата на ромите в интернати, подлуди хиляди ромски семейства в сливенския квартал „Надежда“. Те буквално окупираха двете основни школа там „Братя Миладинови“ и „Юрий Гагарин“. Атаката стартирала около 10,30 часа в понеделник, коментира директорът на ОУ „Братя Миладинови“ Митко Митев. Педагогът, който е бил преподавател на част от придошлите родители, пробвал да влезе в диалог, за да разбере какви са причините за психозата, но така и не получил нормален отговор. „За да не ескалира ситуацията се съгласихме децата да бъдат отведени у дома им. Става дума за деца от първата смяна, това са над 550 момченца и момиченца“, обясни директорът. Буквално за минути се опразниха класните стаи, за втората смяна, където са по-големите дойдоха едва десетина–петнадесет от останалите над 600 малчугани. Подобна истерия имаше преди 4-5 години, когато беше пуснат слух, че рокерски банди ще вилнеят в махалата. Сходна е ситуацията и в другото ОУ „Юрий Гагарин“ и в целодневната детска градина „Звездица“. Директорът е уведомил за случващото се началника от регионалното управление Милена Чолакова, която на свой ред е уведомила министъра на образованието Красимир Вълчев, който пък беше на посещение в Сливен. Директорът на ОУ „Юрий Гагарин“ Галя Илиева категорично отказа да коментира ситуацията пред журналисти, заяви само, че вече е казала каквото има да казва на инспекторите. Към 13 часа в понеделник от община Сливен разпратиха официално съобщение от зам.-кмета Румен Иванов, който твърди, че новината за две принудително изведени от училище деца в квартал „Даме Груев“ е фалшива. Според Румен Иванов ставало въпрос за със страховете на хората. „Недопустимо е да бъдат правени подобни внушения към родителите. Призовавам всички, които имат отношение към предизвикването на този проблем, да не използват децата и техните родители за осъществяването на своите цели и политически амбиции“, каза още той и призова към спокойствие, нормализиране на обстановката и още от днес и утре да се осигури присъствие на децата в училище. Фалшива новина, че социални са тръгнали да прибират децата, взриви и двете ромски махали в Карнобат. Местната общност буквално изпадна в истерия. В ранния предиобед десетки родители обсадили училището и поискали да приберат отрочетата си. \"Дошли са да ни вземат децата. Няма да ги дадем, те да не са животни\", викали пред школото изплашените роми. Учителите се опитали да им обяснят, че децата им са в час и никой няма да ги вземе, но родителите не искали и да чуят. и заплашили, че няма да ги пуснат повече на училище. Същата драма се разиграла и пред детската градина. Масовата истерия в Карнобат е била подпалена от фалшиви новини, пуснати с постове в социалните мрежи. Според измислените публикации,  социални служители пристигнали в града, за да отнемат отрочетата от семействата им. От образователния инспекторат в Бургас потвърдиха за неприятната ситуация и казаха, че са запознати с проблема.  За случая с паниката сред родителите е била информирана и социалната служба в Карнобат, откъдето заявиха, че техни служители не са работили по случаи с отнемането на деца. „Много неприятен инцидент. Постоянно сме във връзка с полицията и Социално подпомагане. И от двете институции ни увериха, че в момента не работят по случаи, които изискват извеждането на дете от семейната му среда. Просто няма такива казуси“, заяви зам.-кметът на община Карнобат Мария Генова. Според нея в момента някой се възползва от страховете на хората и нагнетява излишно напрежение. Екипи от медиатори, социални работници и общински служители, заедно с местните учители се опитват да успокоят ситуацията и са започнали да водят индивидуални разговори с родителите на учениците. Подобни слухове се разпространяват основно в социалните мрежи. Освен в Карнобат,  подобна масова истерия се е разиграла и в Сливен, а в края на деня мълвата и последвалата След страстите около слуха от социалното министерство и Агенцията за социално подпомагане опровергаха разпространената информация в Сливен, Ямбол, Карнобат и увериха родителите, че не планират такива действия. От просветното министерство заявиха, че ще бъдат проведени допълнителни разговори с учители и родители. От МОН определиха действията като целенасочена атака към усилията на цялата общност всяко дете да посещава училище. „Призоваваме всички семейства да не се поддават на провокации, които целят всяване на страх и паника.“, заявиха от министерството на труда и социалната политика и Агенцията за социално подпомагане. Те припомниха, че предприемането на временна мярка за закрила „настаняване на дете извън семейството“ се налага единствено с решение на съда, при това само при изрични основания, определени в Закона за закрила на детето. В законодателството, което ще влезе в сила от 1 януари 2020 г. не се предвижда промяна на този принцип.", "date": "2019.10.07", "title": "Родители опразниха училища след слух за отведени деца в интернат (ОБЗОР)"}
{"url": "https://www.monitor.bg:443/bg/a/view/jivakyt-trygva-na-gore-v-ujna-bylgarija-s-chadyri-i-ute-177375", "text": "През нощта над страната ще преобладава облачно време и на места, главно в Южна България, ще превалява дъжд. Ще духа слаб до умерен вятър от север-североизток. Минималните температури ще бъдат между 5° и 10°, а максималните ще са между 12° и 17°.Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ). Утре преди обяд над по-голямата част от страната ще е предимно облачно, на места в Южна България ще превалява слаб дъжд. Около обяд от северозапад облачността ще започне да се разкъсва и да намалява и до края на деня над повечето райони ще се установи предимно слънчево време. Ще продължи да духа слаб, в източните райони до умерен вятър от север-североизток.  Атмосферното налягане ще продължи да се повишава и ще бъде значително по-високо от средното за октомври. Над Черноморието преди обяд облачността ще е предимно значителна и на места, главно по-южното крайбрежие, ще превалява дъжд. След пладне от север ще настъпи процес на намаление на облачността. Ще духа до умерен североизточен вятър. Максимални температури на въздуха: 14°-16°. Температурата на морската вода е 19°-21°. Вълнението на морето ще бъде 2-3 бала. Над планините облачността ще е предимно значителна и на места, предимно в масивите от Южна България ще има слаби превалявания от дъжд, над 1800 метра – от сняг. По-късно през деня от запад валежите ще спрат, а облачността ще започне да се разкъсва. Ще духа до умерен вятър от северната четвърт. Максимална температура на височина 1200 метра около 7°, на 2000 метра – около 0°. В сряда вятърът ще се смени с югозападен, в източните райони ще бъде до умерен и бързо ще се затопли. Максималните температури в повечето места ще бъдат между 18° и 23°. Ще бъде предимно слънчево. В четвъртък облачността от запад отново ще се увеличи, висока и средна. Вятърът ще се ориентира от запад. Максималните температури ще бъдат с още 2-3° по-високи. През нощта срещу петък и в петък ще има по-значителни увеличения на облачността и на места от запад на изток ще превали, с по-голяма вероятност в Северна България и планините. Вятърът временно ще стане северозападен и дневните температури слабо ще се понижат.", "date": "2019.10.07", "title": "Живакът тръгва нагоре, в Южна България с чадъри и утре "}
{"url": "https://www.monitor.bg:443/bg/a/view/vseki-deseti-hladilnik-sdava-bagaja-v-ramkite-na-5-g-177370", "text": "Процентът на големите домакински уреди, като перални, съдомиялни и хладилници, които са се развалили в рамките на пет години се е увеличил от 3,5% на 8,3%. Част от електроуредите сдават багажа значително по-рано или малко след като им изтече гаранцията, която е 2 години. Това сочат данните от проучване, направено между 2004 и 2012 година. Заради това Европейската комисия задължи производителите да правят електроуредите по-качествени и да осигуряват резервни части в продължение на 10 години. разгневени от това, че уредите им се развалят веднага след като изтече гаранционният срок. Това принуждава хората да купуват нови през 2-3 години, съобщи Нова тв. Както „Монитор“ писа, новите стандарти ще важат за осветителни тела, перални машини, съдомиялни и хладилници. Половината от жалбите до контролните органи през последната година са свързани именно с отказано право на рекламация. В някои от случаите дори особено при по-евтината техника. За да се удължи животът на уредите, Брюксел ще задължи производителите да осигуряват части до 10 години след пускането им в употреба. Производителите ще са длъжни да осигуряват резервни части например в продължение на минимум 7 години за хладилниците и 10 г. за перални, сушилни и съдомиялни. Доставката им трябва да е в рамките на 15 работни дни. Според ЕК пакетът от мерки ще спести 167 теравата енергия до 2030 г., което се равнява на годишното потребление на Дания. Това ще доведе и до намаление на въглеродния двуокис с 46 млн. тона, а европейските домакинства ще спестят средно по 150 евро на година. Уредите, работещи с вода, също ще бъдат по-ефективни - пералните ще спестят 711 млн. кубически метра вода, а съдомиялните - 16 млн. до 2030 г. За първи път комисията въвежда изисквания за ремонт и рециклируемост на уредите, за да допринесе за целите на кръговата икономика. Подобрява се продължителността на живота, повторната им употреба и обработката на отпадъците им. От бранша на сервизните техници обаче се опасяват, че Освен това вероятно ще трябва да плащат по-скъпи части, което ще оскъпи ремонтите, но засега ще задържат цената им за тяхна сметка. Техниците обаче се съмняват и в екоефекта, който се очаква да имат новите правила. В момента за всеки електроуред на пазара, но в някои от случаите търговците сами удължават този срок. В рамките на двете години законът ни дава право на рекламация и на безплатен ремонт. Ако след три ремонта дефектът не е отстранен, потребителите имат право да получат парите си обратно или да заменят повредената техника с чисто нова, припомня Нова тв.", "date": "2019.10.07", "title": "Всеки десети хладилник сдава багажа в рамките на 5 г."}
{"url": "https://www.monitor.bg:443/bg/a/view/bednite-vyv-fermata-se-vdignaha-na-bunt-177323", "text": "Победата на домакинята-сомнамбул Красимира Цочева в дуела срещу архитект Кристиана Брънзалова взриви напрежението сред сиромасите в предаването „Фермата: Нов свят“. Радостта от триумфа над чорбаджиите бе помрачена от народняшкия избор на храна за партито – тенджера с леща и кошница с джанки. По традиция шампионът-дуелист поръчва на продукцията угощение за съотборниицте си, което включва луксозни за условията на „Фермата“ ястия като пица, морски дарове, торта или месо. Виждайки постния си кетъринг, сиромасите посърнаха, а Красимира равнодушно отсече: „Реших, че е символично. Тази трапеза ще ви напомня за добрите времена, в които живеехме кротко и щастливо“. Лишавайки съотборниците си от угощение, Красимира бръкна с цял юмрук в най-голямата им рана – гладът. В бедното стопанство участниците в състезанието за 100 000 лева разполагат само с мляко от двете си крави, пекат си содени питки на ламарина и берат каквото има от оскъдната си зеленчукова градина. Въпреки че една от задачите им за седмицата е да си направят домашна ракия, алкохолът за тях е табу, а десерти и месо попадат на масата им само при спечелена бонус кошница от фермера на седмицата. Охранителят на политици Венцислав пръв избухна срещу спартанската вечеря на Красимира. и съм се спукал от работа! Това е пълна подигравка!“, развика се той пред най-близките си съотборници - учителката-емигрант Дана и дъщеря й Велислава. „Простакеса смотана! Гладът е по-силен от тока и точно за това никой няма право да се подиграва с него! Символиките да ги остави за себе си, аз искам да ям! но няма как!“, продължи да нарежда Венцислав. Футболистката Велислава го подкрепи с констатацията, че това е пълна гавра с труда на всички сиромаси, а майка й Дана приписа избора на вечеря на ниския интелект на Красимира и призова тя да бъде игнорирана. Менюто от леща и джанки подчерта болезнено разделението на два лагера сред сиромасите в шоуто – докато Красимира, маникюристката Силвия и проектантът на сгради Александър вдигаха тостове с дамаджана вино, възрастните им съотборници беснееха.", "date": "2019.10.07", "title": "Бедните във „Фермата“ се вдигнаха на бунт "}
{"url": "https://www.monitor.bg:443/bg/a/view/bylgari-nadraskaha-sys-sprej-skalnite-nishi-v-meteora-177376", "text": "Отново вандалски акт е извършен върху исторически забележителности. Този път българи изписаха имената си върху скални ниши в Гърция, съобщи bTV. Надписите са забелязани от група български туристи при скалните манастири на Метеора. Две мъжки и три женски имена са изписани с червен спрей встрани от най- големия туристически поток на мястото. Група българи отиват да разгледат да разгледат скални ниши, в които се смята, че са се усамотявали монасите много преди да се появят известните манастири. Попадат на скандалните надписи в червено. „Огромни надписи – първо бяхме в потрес после ни хвана голям срам и си представихме как там идват хора от цял свят и гледат тези имена”, разказва планинския водач Момчил Цветанов. Мястото е встрани от манастирите и няма видеонаблюдение, разказва Момчил, който е водач на групата. Така въпросът кои са хората, извършили вандалския акт, остава без отговор. От Асоциацията на ексурзоводите казват, че не е възможно да се контролира всяка група. „Може да ги придружим в манастирите, но нямаме право да изнасяме беседа и след това те са свободни, ние не можем, нямаме как да контролираме тези хора. 40-50 човека, които са свободни, какво правят”, казва Петър Влъков.    Това не е първият случай, в който българи се опитват да „блеснат\" на исторически значими места по света. В началото на годината Хеопсовата пирамида осъмна с надпис „Локо 2019\". Преди това и мемориалният комплекс в японския град Хирошима стана жертва на вандализъм с надраскването на надписа „Локо София\" с черен спрей.", "date": "2019.10.07", "title": "Българи надраскаха със спрей скалните ниши в Метеора"}
{"url": "https://www.monitor.bg:443/bg/a/view/aleksandyr-jordanov-za-db-s-podli-nomerca-izbori-ne-se-pecheljat-177359", "text": "С „дребните и ситни номерца, които подличко врътка“ „Демократична България“ (ДБ) няма да спечели избори нито скоро, нито в обозримо бъдеще.“. Това написа във Фейсбук евродепутатът на СДС Александър Йорданов по повод доноса на коалицията, съставена от „Зелено движение“ и оглавяваните от куклата на конци Христо Иванов и Ушите на Командира ген. Атанас Атанасов партии „Да, България“ и ДСБ, с който бе блокирано предизборно участието на представител на сините в „Панорама“ на БНТ. Както писа „Монитор“ от ДБ се позоваха на изискването участниците да са излъчени от формации с представили в НС или ЕП, като вероятно се визираше липсата на СДС в името на групата от евродепутати ГЕРБ/ЕНП. „Избори така не се печелят. След парламентарните избори, когато ДСБ не успя да влезе в парламента, Радан Кънев си подаде оставката като председател на партията. Как ще бъде сега, след местните избори, с днешните лидери на т.нар. „Демократична България“? Очаквам те поне да се извинят на СДС за гадния ченгеджийски номер, който са приложили, тласкани от мерака си да дадат още един шанс на БСП“, заяви Йорданов, който признава, че не му е безразлично д“окъде може да стигне ДБ в коварната си злоба и арогантност към СДС.", "date": "2019.10.07", "title": "Александър Йорданов за ДБ: С подли номерца избори не се печелят"}
{"url": "https://www.monitor.bg:443/bg/a/view/padnalite-valeji-pomagat-na-posevite-177249", "text": "Агрометеорологичните условия през първата половина на предходния период се определяха от топло за сезона и сухо време. Средните денонощни температури на въздуха през периода бяха от 18.4°С в Кюстендил, до 23.3°С в Русе. Температурите през изтеклата седмица имаха стойности значително по-високи от нормата във всички станции, като отклонението варираше от 3.1°С в Сандански до 6.6°С, във В. Търново. В Северна България е беше значително по-топло, в сравнение с климатичната норма. През втората половина на периода, температурите се понижиха значително, като паднаха и валежи, на места в югоизточните части на страната значителни по количество. По климатични данни, до 13 октомври акумулираната сума от активни температури ще достигне стойност близка до 200°С. Температурните условия и подобреното съдържание на вода в почвата, след валежите през изминалия и началото на този период ще създадат подходящи условия за поникване на засетите вече посеви. От друга страна, намалената вероятност от валежи през втортата половина на поериода ще създадт подходящи условия за продължаване на обработките и сеитбата на есенните култури в повечето земеделски райони. Изключение в това отношение прави районът на Северозападна България Видин, Монтана, Лом и Кнежа, където валежните количества бяха без стопанско значение. До 4 октомври, валежи бяха регистрирани предимно в Западна България, като най-големи количества са измерени в София - 19 mm, Сандански, - 16 mm, Враца - 15 mm и В. Търново -13 mm. Валежите до 6 октомври в цялата страна подобриха нивото на водните запаси в почвата, като за това подобрение ще са причина и прогнозираните валежи в началото на настоящия период. През периода до 13 октомври, агрометеорологичните условия ще се определят от променливо време с превалявания, а температурите ще бъдат близки до обичайните за този сезон на годината. Ще превалява, в понеделник - главно в Южна България, във вторник - на повече места из страната. Вятърът ще се ориентира от изток-североизток, втория ден в източните райони временно ще се усили. Дневните температури отново ще се понижат, повече в източните райони. В средата на седмицата вятърът ще се смени с югозападен, ще се усили и бързо ще се затопли. Облачността ще се разкъса. Вероятността за валежи ще е малка, но около петък временно се увеличава. Тогава и вятърът временно ще се обърне от запад-северозапад, а дневните температури слабо ще се понижат. През почивните дни вероятността за валежи е малка, а температурите отново ще се повишат. Тези условия ще позволят да се продължи с обработките и сеитбата на есенниците, както и прибирането на зеленчуквата и плодовата реколта и за гроздобер. Агрометеорологичните условия ще са благоприятни за поникването на засетите със зимна рапица площи, както и тези със зимна пшеница и ечемик.  Прогнозираното променливо, но относително топло време няма да да бъде пречка за работата на полето и извършването на сезонните агротехнически мероприятия.", "date": "2019.10.07", "title": "Падналите валежи помагат на посевите "}
{"url": "https://www.monitor.bg:443/bg/a/view/8700-nepylnoletni-s-razreshitelni-za-rabota-177363", "text": "За първите 9 месеца на годината 8700 са издадените разрешителни за работа на непълнолетни у нас. Това е ръст с 12% на годишна база, заявиха от Главната инспекция по труда. Има скок на издадените разрешителни за работа на непълнолетни, тъй като за същия период на миналата година те са били 7720, а през тази година са с 980 броя повече, коментират още от инспекцията. Няма никаква разлика в документите, които се изискват за наемане на лице, което не е навършило 18 години и останалите. Повечето от работещите непълнолетни са били в сферата на хотелиерството, ресторантьорството и търговията. Най-активно са наемани млади хора през лятото, когато са във ваканция, заявиха от още инспекцията. От ГИТ разясняват, че за ученици, включени в дуална форма на обучение, са дадени над 600 броя разрешения за деветте месеца на тази година. Девет са случаите на отказ. Такъв се постановява, когато условията на труд на работните места, за учениците, не отговарят на законодателните изисквания. В тези случаи работодателите се насочват да определят други работни места в съответствие със закона. От работодателите зависи те да получат разрешение за наемане на непълнолетни лица, включително и в дуална форма на обучение, възможно най-бързо.", "date": "2019.10.07", "title": "8700 непълнолетни с разрешителни за работа"}
{"url": "https://www.monitor.bg:443/bg/a/view/masovata-psihoza-sreshtu-obrazovanieto-177364", "text": "Много е важно ромите да могат да четат. Няма майтап – да работят с документи, да четат класиците, законите и наредбите. А не ром в библиотека да е като пингвин в кокошарник. От просветителство сред този етнос има неоспорими ползи. Първо всеки ром с образование спира да е ром. Ромите остават сред копторите и кючеците, а изученият представител на етноса се сдобива с обществено уважение като благонравен гражданин. Второ – няма да се поддават на масови психози. С беглите си познания в психологията ще обясним, че в основата на масовите психози стои заблудата. Тя изглежда правдоподобна при определени условия и за определени хора, като най-често това е заради необразованост в съответната сфера. Освен това заблудата се изповядва от преобладаващата част от социума. Съмняващите се индивиди под социален натиск, щат не щат, я приемат като истина. Ето защо стана дума за ползите от образованието и четенето. Сливенските роми не са първите балъци. Случвало се е и друг път, но през Средновековието. През 1518 г. жителите на днешния европейски Страсбург започнали под влиянието на масовата психоза да танцуват до смърт, за да умилостивят Св. Вит заради лошата реколта. Тази история и до днес остава загадка, а на стените на Кьолнската катедрала има гравюра с танцуващи в екстаз хора. Най-вероятно става дума за масова психоза, разпространила се сред население, силно вярващо в мистичните събития, демони и божието проклятие. Ама това са средновековни хора, а сънародниците от Сливен не би трябвало да са. Ако ромите в сливенския квартал „Надежда“ не се водеха от слухове, нямаше да се стигне до масова психоза. Родителите, организирано, като десант на морски пехотинци, си прибраха децата от училище, за да не им ги вземе държавата и да ги настани в домове. Просто трябваше да прочетат при какви условия в българските закони може да се отнеме дете от родители, че това става по съдебна процедура, а не като лов на роби. Освен това обвитата със своя готически ужас Национална стратегия за детето 2018-2030 г. беше изтеглена и не е в сила, дори не е обсъждана. Но пламенните характери на нашите по-смугли сънародници, съчетани с невежество, доведоха до вчерашната сливенска психоза. Държавата в чудо се вижда да върне ромчетата в клас, а сега веднага се намериха структури и организации, които да мътят водата и на тези, които са поели по пътя на просветата. Друг е въпросът, че тук се наблюдава нечия злонамерена ръчичка, която дръпна ромската тънка струна за децата. Да не говорим, че жителите на квартал „Надежда“ пращат децата си на училище, което е повече от похвално. Изобщо този квартал не е случаен. Има дори наченки на гражданско общество. Там неслучайно преди 20-ина години се появи величественият медиен герой Портокал Портокалов (светла да е паметта му) - единственият ром в района, който нямаше задължения за ток и си плащаше всичко. Той беше чучулигата, която първа показа потенцията на квартала, и то не само в биологичното възпроизводство. Но някакви странни откъм финансиране образувания подлудиха маса хора с фейкове и политико-икономически хватки. Защото в този случай буквално става дума за измама. Някакви тарикати хързулнаха цял квартал балъци. А уж ромите са майстори в това. По улицата малко ромче продава вестници и крещи: - Чудовищна измама! Вече взе шейсет жертви! Минувач си купува вестник, момчето прибира парите и продължава да вика: - Чудовищна измама! Вече взе шейсет и една жертви! Е, в кв. „Надежда“ измамените дотук са повече от 600.", "date": "2019.10.07", "title": "Масовата психоза срещу образованието"}
{"url": "https://www.monitor.bg:443/bg/a/view/pchelarite-kandidatstvat-za-de-minimis-177366", "text": "Пчеларите могат да кандидатстват за държавна помощ de minimis в областните дирекции на ДФ „Земеделие“ от 7 октомври до 18 октомври 2019 г. Утвърденият финансов ресурс за помощта е в размер на 4,5 млн. лв. Финансова подкрепа имат право да получат пчелари, които притежават най-малко 20 пчелни семейства. Те трябва да са реализирали качествен пчелен мед през 2018 и/или през 2019 г. Продукцията им следва да отговаря на изискванията, заложени както в Закона за пчеларството, така и на Наредба за изискванията към пчелния мед, предназначен за човешка консумация. Финансовото подпомагане, което пчеларите ще получат по линия на минималната държавна помощ, ще покрие част от годишния им разход за отглеждане на пчелно семейство. Подкрепата има за цел да компенсира направените от стопаните разходи за зазимяването на кошерите и за справяне с последствията от неблагоприятните климатични условия, довели до ниски добиви на пчелен мед. Помощта се предоставя на земеделски стопани, занимаващи се с първично производство на селскостопанска продукция – физически лица, еднолични търговци, юридически лица и кооперации, отглеждащи пчелни семейства, които са регистрирани земеделски стопани, по реда на Наредба №3 от 1999 г.", "date": "2019.10.07", "title": "Пчеларите кандидатстват за de minimis "}
{"url": "https://www.monitor.bg:443/bg/a/view/bylgarski-morjak-zagina-na-korab-kraj-sardinija-177365", "text": "Един български гражданин е загинал, а трима са пострадали при инцидент на товарния кораб \"Малта\" край бреговете на италианския остров Сардиния. И четиримата български граждани са моряци от екипажа на кораба, собственост на компанията \"Грималди\". Това съобщиха от министерството на външните работи.   Единият от пострадалите българи е настанен в болница без опасност за живота. Останалите двама са преминали лекарски преглед и са освободени за домашно лечение. Посолството ни в Рим се e свързало с Бреговата охрана в Порто Торес, според която инцидентът се е случил близо до Сардиния по маршрут Порто Торес-Каляри. Силна вълна е ударила моряците, докато работели на борда. Посолството ни в Рим е във връзка с италианската Брегова охрана и е в готовност да оказва необходимото съдействие. По случая италианските власти са образували разследване.", "date": "2019.10.07", "title": "Български моряк загина на кораб до Сардиния, други трима са ранени (ОБНОВЕНА)"}
{"url": "https://www.monitor.bg:443/bg/a/view/ecb-bankite-ot-evrozonata-razpolagat-s-dostatychno-likvidnost-177368", "text": "Европейската централна банка (ЕЦБ) потвърди днес доброто състояние на голяма част от банките, които наблюдава, посочвайки, че те разполагат с адекватни резерви за справяне с евентуални сътресения с ликвидността. Институцията публикува днес резултатите от най-новите си годишни тестове за устойчивост, които обхващат 103 банки от еврозоната. ЕЦБ отбеляза, че банките като цяло имат достатъчни ликвидни позиции за справяне със сътресения, \"въпреки някои слабости, изискващи допълнително внимание\". ЕЦБ не коментира отделни банки. Европейската финансова институция отбелязва, че около половината банки, които участват в тестовете, отчитат \"период на оцеляване\" от над шест месеца при неблагоприятни условия и над четири месеца при крайно неблагоприятни условия. ЕЦБ дефинира \"период на оцеляване\" като брой на дните, в които банката може да продължи да работи, използвайки наличните си средства в брой и допълнително подсигурянаве без достъп до пазарите за финансиране. Основният стрес тест на европейския банков сектор се прави веднъж на две години от Европейския банков орган - ЕБО (European Banking Authority - EBA). ЕЦБ прави собствено проучване в годините, когато ЕБО не прави, като поставя акцент върху определена тема. Тази година специално внимание е обърнато на ликвидността. ЕЦБ отбеляза, че планира да информира детайлно банките за слабостите, които е установила. Сред тях са наличността на кешови потоци в чуждестранна валута и риск някои банки да подценят отрицателните последици върху ликвидността, до които може да доведе понижаване на кредитен рейтинг.", "date": "2019.10.07", "title": "ЕЦБ: Банките от еврозоната разполагат с достатъчно ликвидност"}
{"url": "https://www.monitor.bg:443/bg/a/view/es-pita-facebook-za-opasnostite-ot-digitalnata-valuta-libra-177367", "text": "Европейската комисия е изпратила въпросник на Facebook и Libra Assosiation, за да получи разяснения за предложената от тях дигитална валута либра, потвърди днес пред Си Ен Би Си говорител на Еврокомисията. Въпросникът е поредният елемент от подробното проучване на проекта за дигитална валута на Фейсбук, който бе обявен през юни. Регулатори и политици по целия свят критикуват проекта още от обявяването му. Информацията за въпросника на ЕС за първи път бе разпространена вчера от в. \"Файненшъл таймс\". Изданието, позоваващо се на копие от документа, посочва, че ЕС изразява притеснения, свързани с рисковете за финансовата стабилност, прането на пари и защитата на личните данни. Европейските държави, като Франция, се заканиха да блокират развитието на либра с мотива, че представлява риск за суверенитета на националните валути. Регулаторните органи в ЕС за защитата на личните данни също изразиха опасения по повод личната и финансова информация, която би се събирала като част от проекта либра. В петък системата за онлайн плащания PayPal обяви, че възнамерява да напусне Асоциация Либра - дружеството, което трябва да управлява проекта от Швейцария. ПейПал заяви, че ще се съсредоточи върху своите усилия за \"демократизиране на достъпа до финансови услуги\" за населението, което се сблъсква с ограничения в тази сфера. Асоциация Либра заявява, че целта й е да създаде евтина и бърза мрежа за разплащания, която да помогне на милиарди хора с ограничен достъп до финансови услуги. 27-те членки на асоциацията, която включва Facebook, Uber, Spotify и други технологични компании, ще се срещнат идната седмица в Женева. В съобщение в Туитър Асоциация Либра информира, че 1500 организации са проявили интерес към проекта.", "date": "2019.10.07", "title": "ЕС пита Facebook за опасностите от дигиталната валута Libra "}
{"url": "https://www.monitor.bg:443/bg/a/view/roshpaka-prenasja-vrabchovoto-selo-v-galerija-parij-177348", "text": "Галерия „Париж“ ще представи за 12-и път от създаването си изложба на известния наивист Росен Рашев-Рошпака. Тя се нарича „Врабчовото село“ и включва 14 нови творби, създадени специално за експозицията, която се открива на 10 октомври от 18.00 ч. и ще остане в арт пространството на ул. „Цар Самуил“ 47 до 30 октомври. Врабчовото село е всъщност с. Медковец, което художникът често посещава през летните месеци. Дворът на селската му къща изобилства от различни птици, а Росен Рашев отдавна изследва живота им отблизо и дори отглежда пощенски гълъби. Огромното разнообразие от пернати го вдъхновява да ги рисува и да ги превърне в своеобразни метафори на всичко случващо се край нас. Ще открием птици семейства, които са обгърнали свидната си рожба от двете страни и я пазят от големия свят. Ще видим сърцатата врабка, която може би често срещаме в ежедневието, готова да пребори всички вятърни мелници по пътя си. Ще се запознаем и с големия жълт слон, който е срещнал малкия врабец и така се е зародило едно голямо приятелство. Ще се спрем и при птиците, приведени край бялата река – символ на всички, носещи своя личен кръст и, въпреки това, запазили слънчевия си поглед към живота. Със сигурност можем да припознаем себе си в някоя от тези Езоповски картини. Росен Рашев твори в областта на наивизма със своя лична техника, която освен маслените бои включва и шиенето върху платното, което прави произведенията му ясно разпознаваеми и със свое собствено лице. Самият той казва, че така продължава гобленарството, ковьорната ни и текстилната живопис, защото „животът е дълго бягане и всички трябва да си предаваме и да поемаме щафетата един от друг“, припомня галеристката Надя Павлова. Точно с тази своя философия Рошпака сякаш дава нов живот на Радичковите врабчета и продължава по своеобразен начин живописната традиция на самобитната Лика Янко.  ", "date": "2019.10.07", "title": "Рошпака пренася Врабчовото село в галерия „Париж“"}
{"url": "https://www.monitor.bg:443/bg/a/view/60-hil-dushi-atakuvat-kulinarnija-fest-pendara-177252", "text": "60 хиляди души минимум ще атакуват кулинарния фестивал Пендара в събота, който ще се проведе на Женския пазар в столицата, е прогнозата на организаторите Драгомир Димитров от общинско дружество в София и Гергана Кабаиванова от Локал фуд. Събитието Пендара не е феномен. То е закономерно следствие и част от вълната „фермерски пазари“, които заливат все повече страната и цяла Европа. Само в България са поне 50 местата, където се провеждат фермерски пазари, кулинарни фестове, градски събития, които включват така наречените занаятчийски храни и изделия. Сред тях са известният Фермерски пазар за биологични храни пред Министерството на земеделието и храните, Пендара в Пловдив, така наречените Стрийт фуд фестивал, който е отбелязал миналата година по 10 хил. посещения дневно. Млечният фестивал Момчиловци, Рожен, Луковит, Трън. Този тип пазари стигнаха до морето.  Надежда  В основата си тези събития са отпор срещу властта на търговските вериги, които диктуват пазара на храни. Власт, която изтощава националните малки и средни производители на вкусна и човешка храна от една страна. Като им налага крайно ограничителни условия за достъп до щандовете. И така буквално ги унищожава. От друга те са глътка въздух за потребителите, които копнеят да вкусят чиста и близка до домашните храни.  И накрая това е естествена реакция срещу корпоративния начин на живот, който превзема все повече света.  У нас  В ЕС този тип пазари и фестивали отдавна са не само атракция, а начин на живот и възможност за прехрана на дребния и малък производител. У нас тази вълна се надига от малко повече от десетилетие, като в последните години става все по- осезателна и активна. Въпреки рестриктивните нормативни актове и контрол, които задушават изявата на малките производители в полза на индустриалното. Все повече фермери продават продукцията си изцяло на този тип пазари. Според Гергана Кабаиванова на нея са й известни около 300 души. Те са земеделци, които обикалят пазарите в големите градове и по този начин реализират плодовете на труда си. София  Безспорно най-големият пазар е София. Десетки производители на различни видове земеделска продукция са коментирали пред „Телеграф“, че само от щандовете на пазара пред МЗХГ реализират всички зеленчуци, плодове, яйца, сладка, лютеници, мед, месо, хляб и др., които са произвели.  Социален феномен  Любопитно е да се научи, че благодарение именно на фермерските пазари все повече хора с иначе смятани за сериозни и доходни професии се посвещават на производството на фермерски храни. Мнозинството са млади хора в сферата на компютърните технологии, счетоводители, учители, има дори и шеф на печатница, разказа Гергана Кабаиванова. При тях не става дума за препитание, а за кауза. Да произвеждат чиста храна. Първоначално за децата и семейството си.  След това решават да работят за обществото. Така фермерските пазари се оказват и истински социален феномен. Той има не само отношение към търговията, а към създаването на обществено полезни блага. Основната цел на Локал фуд.бг, която е неправителствена организация, е да бъде инкубатор на стартиращи бизнеси за фермерски и занаятчийски храни. Целта ни е да помогнем на хората, като ги обучим, но също и в процеса на регистрация. Помогнали сме на над 250 души от четири години насам. Над 70% от тях са отворили обекти. Основно сме насочени в регистрацията с храните и по-точно сложните случаи и казуси по отношение на БАБХ. В момента този тип фестивали и производство на такива храни е хит в Европа. Наскоро например Испания вкарва дефиниция за местни храни, защото няма официална дефиниция в Европа. Също така различни европейски държави приемат облекчения за производство местни храни. Това може да стане само чрез местното законодателство, защото го има заложено в европейското като възможност. Славейко Майски зарязал наскоро счетоводството и се посветил на занаята да прави красиви вещи от рециклирано дърво. Има си ателие S.M.Art Atelier . Той направил това заради усещането за свобода, която му дава новото препитание и за да му е по-широко около врата.  Излага изделията си на различни фестове, включително и кулинарни. Той предлага необичайни и красиви свещници, столове, мебели. Наскоро е започнал да прави сглобяеми къщички от метални сандъци, които след това опакова с дърво.  Обработва само използвано вече дърво. Ако му се наложи да ползва отсечено, извинява се на дръвчето и отива да засади фиданка, в името на хармонията в природата.", "date": "2019.10.07", "title": "60 хил. души атакуват кулинарния фест Пендара "}
{"url": "https://www.monitor.bg:443/bg/a/view/hoakin-finiks-njama-da-se-izpravja-sreshtu-batman-a-na-robyrt-patinsyn-177336", "text": "Броени дни след като Хоакин Финикс поляризира комиксовите фенове с превъплъщението си в „Жокера“, режисьорът на заглавието Тод Филипс заяви, че изграденият от него персонаж няма да участва в предстоящото заглавие за Батман. Лентата бе обявена още през пролетта, като премиерата се очаква през 2021 г. В ролята на Черния рицар пък ще видим звездата от „Здрач“ Робърт Патинсън. заяви първоначално Филипс преди окончателно да заяви, че „определено“ Жокера на Финикс няма да се срещне с Брус Уейн в планираното заглавие с участието на Патинсън. Междувременно филмът му за проваления комик Артър Флек постави рекорд по продажби за октомврийска премиера. Въпреки засилените мерки за сигурност при прожекциите на филма, той спечели 234 милиона долара от световния боксофис само в премиерния си уикенд. В Щатите, спечели $93 млн, като рекордът се държи именно за територията на тази страна. Така, „Жокера“ взе трона от „Венъм“, който спечели 80,3 милиона долара в премиерния си уикенд през октомври миналата година. Междувременно параноята около престрелките, представени в заглавието на Филипс, обхваща и отделни кина в Европа. Цели вериги в Испания и Италия са забранили носенето на маски и оръжия (дори и под формата на детски играчки) на прожекциите на „Жокера“. Подобни мерки се обсъждат още в кина в Германия, Обединеното кралство, Ирландия, Скандинавия и т.н.", "date": "2019.10.07", "title": "Хоакин Финикс няма да се изправя срещу Батман-а на Робърт Патинсън"}
{"url": "https://www.monitor.bg:443/bg/a/view/manipulirali-ocenkata-na-evn-predi-prodajbata-177351", "text": "Оценката на акциите на ЕВН преди продажбата им е манипулирана с неправилно използване на определен коефициент – т.нар. „коефициент бета“. Това става ясно от финансово-икономическа експертиза, която бе представена в спецсъда по делото за продажбата на 33% от „ЕВН България Електроразпределение“ АД – сделка, която според прокуратурата е ощетила хазната с близо 21 млн. лв. Подсъдими по делото са разградският олигарх Иво Прокопиев, бившите министри на финансите и на енергетиката Симеон Дянков и Трайчо Трайков, и трима от фирмата на Прокопиев „Булброкърс“ - управителя Радослав Рачев и акционерите Петър Василев и Любомир Евстатиев. Дянков и Трайков са обвинени за продажбата на държавния дял в ЕВН на занижени цени, а Прокопиев – за подбудителство да бъде разпоредено на шефа на Агенцията за приватизация да възложи оценката и продажбата на последните държавни 33% в ЕВН на консултантската фирма „Булброкърс“. както от страна на държавата в лицето на Агенцията за приватизация, така и от страна на мажоритарния собственик ЕВН Австрия. Парите от продажбата пък отишли вместо в Сребърния фонд, в специално създадената Държавна консолидационна компания и така според прокуратурата били ощетени българските пенсионери. Експертизата, представена днес пред съда, показва механизма на изчисляване на стойността на акциите. „Установено е отклонение в бета коефициента, това се отразява на стойността на акциите, която се понижава. Тоест коефициентът бета не е използван правилно, което е довело до занижението на цените на акциите“, обясни пред съда вещото лице, което я е изготвило - Маргарита Попова, като пред „Монитор“ обясни: „Не са направили една корекция на дълг-собственост и от това идва намаляването на стойността на акциите, а тази корекция в този случай е била задължителна“. Защитата на подсъдимите засипа експерта с въпроси какви методи е използвал за оценка на акциите на ЕВН и същите ли са като на оценителя „Инженеринг сервиз“. „Формулата е една и съща, тъй като тя се използва в оценителската практика в България. При оценката на акциите от „Инженеринг сервиз“ стандартите са спазвани, но използването на бета коефициента не е правилно“, бе категорична Попова. Съдът предяви на експерта анализа, направен от „Инженеринг сервиз“, за да го коментира. При разглеждане на папката по делото вещото лице отбеляза, че в нея са поставени само страниците със заключението на оценителя, а липсват тези с таблиците с цифри. Съдът назначи в която вещото лице Попова да представи числовия израз на своите изчисления, направени по съответните формули, и да посочи разликата с изчисленията, направени в оценката на „Инженеринг сервиз“. Тя ще бъде разгледана в съда в началото на декември.", "date": "2019.10.07", "title": "Манипулирали оценката на ЕВН преди продажбата "}
{"url": "https://www.monitor.bg:443/bg/a/view/sluh-za-otnemane-na-deca-vzrivi-i-romskite-mahali-v-karnobat-177358", "text": "Фалшива новина, че социални са тръгнали да прибират децата, взриви двете ромски махали в Карнобат. Местната общност буквално изпадна в истерия. В ранния предиобед десетки родители обсадили училището и поискали да приберат отрочетата си. \"Дошли са да ни вземат децата. Няма да ги дадем, те да не са животни\", викали пред школото изплашените роми. Учителите се опитали да им обяснят, че децата им са в час и никой няма да ги вземе, но родителите не искали и да чуят. Всички до един са прибрали хлапетата си и заплашили, че няма да ги пуснат повече на училище. Същата драма се разиграла и пред детската градина. Масовата истерия в Карнобат е била подпалена от фалшиви новини, пуснати с постове в социалните мрежи. Според измислените публикации,  социални служители пристигнали в града, за да отнемат отрочетата от семействата им. От образователния инспекторат в Бургас потвърдиха за неприятната ситуация и казаха, че са запознати с проблема.  За случая с паниката сред родителите е била информирана и социалната служба в Карнобат, откъдето заявиха, че техни служители не са работили по случаи с отнемането на деца. „Много неприятен инцидент. Постоянно сме във връзка с полицията и Социално подпомагане. И от двете институции ни увериха, че в момента не работят по случаи, които изискват извеждането на дете от семейната му среда. Просто няма такива казуси“, заяви зам.-кметът на община Карнобат Мария Генова. Според нея в момента някой се възползва от страховете на хората и нагнетява излишно напрежение. Екипи от медиатори, социални работници и общински служители, заедно с местните учители се опитват да успокоят ситуацията и са започнали да водят индивидуални разговори с родителите на учениците. Подобни слухове се разпространяват основно в социалните мрежи. Освен в Карнобат,  подобна масова истерия се е разиграла и в Сливен, а в края на деня мълвата и последвалата паника обхванаха и община Сунгурларе.  ", "date": "2019.10.07", "title": "Слух за отнемане на деца взриви и ромските махали в Карнобат  "}
{"url": "https://www.monitor.bg:443/bg/a/view/djambazki-kani-kandidatite-za-kmetove-na-sofija-na-test-za-narkotici-177355", "text": "Кандидатът на ВМРО за кмет на София Ангел Джамбазки покани другите конкуренти в битката за столицата да се явят заедно на тест за наркотици, съобщиха от пресцентъра на партията.  Джамбазки изпратил писмо до опонентите си с покана да си направят кръвни тестове за наркотици във вторник във ВМА. „Очаквам всички парламентарно представени партии със свои кандидати, както и всички, които според социологията имат своето влияние и шансове да станат градоначалници на столицата да тестват себе си за зависимости от наркотични вещества,“ призовава Джамбазки. „Все пак е важно нашите избиратели да знаят кого избират и дали кандидатите, за които гласуват, не използват забранени вещества. Това ще е тест и за други зависимости“, казва още кандидатът на ВМРО.", "date": "2019.10.07", "title": "Джамбазки кани кандидатите за кмет на София на тест за наркотици"}
{"url": "https://www.monitor.bg:443/bg/a/view/siderov-plashi-sys-syd-zaradi-panorama-177356", "text": "Лидерът на партия \"Атака\" и кандидат за кмет на София Волен Сидеров се закани да съди хората, които са го спрели от участие в „Панорама“. До отказа да бъде допуснат в предаването на БНТ в петък се стигна след скандала в „Референдум“, заради който ЦИК реши да го санкционира. Сидеров от своя страна събра миналата седмица протестиращи пред сградата на телевизията на улица „Сан Стефано“, а в понеделник отново организира митинг. От \"Атака\" обявиха, че имат подписано споразумение, което е със силата на договор и не може с решение на едната страната да се прекрати участието на един от кандидатите за кмет на София. „По този начин се нарушава Изборния кодекс и принципа за равнопоставеност“, заяви Сидеров, който е категоричен, че поведението му не е било неправомерно и че ще се бори за правата си.", "date": "2019.10.07", "title": "Сидеров плаши със съд заради „Панорама“"}
{"url": "https://www.monitor.bg:443/bg/a/view/mon-za-isterijata-v-sliven-ne-moje-da-dopusnem-uchilishtata-da-bydat-obekt-na-ataka-177352", "text": "Не може да допуснем училищата да бъдат обект на такава атака, чиято цел е създаване на напрежение и внушаване на страхове, заявиха от Министерството на образованието и науката по повод истерията в Сливен заради  .  „Регионалните структури на Министерството на образованието и науката ще инициират допълнителни разговори с учители и родители във връзка с разпространението на дезинформация сред учениците и техните семейства, свързана с категорично неверни твърдения за принудително отнемане на деца. МОН не може да допусне училищата да бъдат обект на такава атака, чиято цел е създаване на напрежение и внушаване на страхове. В същото време можем да го считаме и за целенасочена атака към една от най-важните задачи пред образователната система и усилията на цялата общност – всяко дете да посещава училище.“, пишат в становището си от образователното министерство. При съмнения и притеснения от ведомството посъветваха родителите да се обръщат за информация и съдействие към институциите – училище, регионално управление на образованието, структури на МТСП и МВР. МОН е сигнализирало компетентните органи за получените сигнали за организирани акции по отписване на ученици от училища. От социалното министерство и Агенцията за социално подпомагане също опровергаха слуховете сред семейства в Сливен, Ямбол и Карнобат и увериха, че децата им няма да бъдат отнети“. „Министерството на труда и социалната политика и Агенцията за социално подпомагане опровергава разпространената дезинформация сред семейства в Сливен, Ямбол, Карнобат, че „децата им ще бъдат отнети“. Бихме искали да успокоим всички родители, че дирекциите „Социално подпомагане“ и отделите „Закрила на детето“ не планират такива действия. Призоваваме всички семейства да не се поддават на провокации, които целят всяване на страх и паника.“, заявиха в официалната си позиция. Те припомниха, че предприемането на временна мярка за закрила „настаняване на дете извън семейството“ се налага единствено с решение на съда, при това само при изрични основания, определени в Закона за закрила на детето. В законодателството, което ще влезе в сила от 1 януари 2020 г. не се предвижда промяна на този принцип. От социалното министерство посъветваха при съмнения и притеснения родителите да се обръщат за информация и съдействие към институциите - местните дирекции „Социално подпомагане“ и отделите „Закрила на детето“, училищата, регионалните управления на образованието и структурите на МВР.", "date": "2019.10.07", "title": "МОН за истерията в Сливен: Не може да допуснем училищата да бъдат обект на атака"}
{"url": "https://www.monitor.bg:443/bg/a/view/bezdomnite-kucheta-v-sofija-namaleli-tri-pyti-177357", "text": "Наблюдава се трайна тенденция за намаляване на броя на безстопанствените животни в София. Това каза Явор Гечев от фондацията за защита на животните „Четири лапи“, цитиран от „Фокус“ . Той отбеляза, че ако през 2007 година броят на бездомните животни е бил е над 11 000, в момента е под 3 600. Явор Гечев допълни, че Столична община работи добре в тази посока и има добри резултати, но картината в останалите градове на страната е различна. „Има общини отличници, които от години са решили проблема, спазвайки текущото законодателство. Такива са Пловдив, Бургас, Велико Търново, Русе. Но има и други общини, които се борят, хвърлят много средства и усилия в решаване на проблема с безстопанствените животни, но не могат да се справят заради това, че са островчета, в които се случва нещо, за разлика от съседното огромно море на неслучващото се и в крайна сметка те са отново жертви. Такива са общини като Шумен и Добрич. Но като цяло общата картина в страната е, че не се работи. Повече от десет години има законодателство, което дава ясна насока как трябва да се реши този проблем, какво трябва да се направи, за да няма безстопанствени животни, но това законодателство не се прилага“, обясни Гечев. Той допълни, че се наблюдава положителна тенденция по отношение на осиновяването на безстопанствени животни, като от началото на годината вече са осиновени над 100 бездомни кучета и котки само чрез организацията. Чрез стартиралата мащабна кампания за осиновяване на бездомни животни се поддържала и обратна връзка със самите осиновители. До 14 октомври жителите и гостите на столицата могат да разгледат и фотоизложбата под мотото \"Осинови любовта\", която е подредена в градинката “Кристал”. Кадрите са съпроводени и с кратка история на сниманото животно - спасено, осиновено или все още скитащо по улиците на България.", "date": "2019.10.07", "title": "Бездомните кучета в София намалели три пъти "}
{"url": "https://www.monitor.bg:443/bg/a/view/lyvyt-lubo-ot-razgrad-okucja-177338", "text": "Лъвът Любо от зоопарка в Разград е в тежко здравословно състояние и се нуждае от специализирана помощ, алармираха в социалните мрежи любители на животните. Животното е със сериозни двигателни проблеми и, според разпространен във фейсбук видео клип върви трудно, като куца с единия си крак. Царят на животните е с рана на крака и е бил преместен в самостоятелна клетка в местния зоокът преди около две седмици точно заради проблем с лапата. Зоологическата градина в Разград е собственост на общината, а според гл. експерт \"Земеделие и стопанска дейност\" в кметството д-р Михаил Балтаджиев помощ на лъва вече била оказана. Общината имала договор за обслужване на зоокъта с частна ветеринарна клиника, нейни лекари вече били прегледали лъва и сега го чакали да се излекува. По думите на Красимир Костадинов, който е направил клипа в събота по обяд, от лапата на хищника липсва парче месо с размерите на кокоше яйце, като се вижда и необработена рана. Според д-р Балтаджиев голямата котка си била претъркала крака на цимента, но това можело да се случи при всяко едно животно. Природозащитници обаче настояват лъвът, както и останалите му събратя, да бъдат изведени от Разград и да бъдат настанени в спасителен център, тъй като зоологическата градина в Лудогорието работела без лиценз от 2014 година.", "date": "2019.10.07", "title": "Лъвът Любо от Разград окуця"}
{"url": "https://www.monitor.bg:443/bg/a/view/nameriha-dva-portfejla-s-pari-i-gi-vyrnaha-177361", "text": "Илия Савов от Смолян е намерил дамска раница с портфейл с над 3000 евро, 1450 лв., дебитни карти и лична карта и ги е върнал на собственичката Таня Коленарова, съобщиха от общината в Смолян. Ученичка от Джебел пък намери портмоне с пари и документи и го предаде в полицията. 30-годишният Илия Савов върнал на жената крупната сума и документите пред областната дирекция на МВР – Смолян Той няколко пъти я помолил да преброи парите, но тя категорично отказала. „Не вярвах, че ще ми върнат парите. Благодаря на Илия. Той е достоен човек и ми върна вярата в доброто“, казала жената. Илия намира раницата до сградата на Пощата в Смолян по време на зрелищното автомобилно шоу „Смолян рейс-2019“. След като издирил собственичката чрез фейсбук и медиите Илия уговорил с нея час да се срещнат в неделя в 12.00 часа пред сградата на ОДМВР, за да ѝ върне парите. Благодарната жена дала на Илия 100 лева, а той казал, че веднага ще ги дари за благотворителната кауза на „Смолян рейс“, а именно младия мъж Алкан да събере пари за операция, за да може да проходи. Мечтата на Илия е да ремонтира банята в общинското жилище, в което живее, както и да има семейство, за което да се грижи. Дори и за миг не би си помислил да присвои парите въпреки, че много хора му се чудели защо не ги задържи за себе си, а ги връща. Той благодари на Община Смолян за помощта, която му оказват, както и на други добри хора. Това е вторият случай, в който Илия намира изгубено портмоне. В края на ноември миналата година до бившето кино „Дружба“ в Смолян той открил портфейл с 1000 евро и левове, намерил собственичката, а тя от своя страна го почерпила с шоколад. Илия е сирак, израснал в дом. Той не търси и благодарности, смята че е постъпил честно и справедливо по човешките закони. Благородният мъж е изявен общественик, участва във всички спортни и културни събития в община Смолян. Това съобщиха от ОДМВР – Кърджали. Началникът на РУ-Джебел връчи благодарствено писмо на директорката на СУ „Христо Ботев“, след като ученичка намери портмоне с пари и документи и го предаде в полицията. Селин Сюлейман, шестокласничка в училището, е намерила на пейка в градския парк портмоне с пари и лични документи и незабавно го предала в полицейското управление. В писмо до директорката на училището г-жа Незиха Хасан, което началникът на РУ-Джебел главен инспектор Севал Карамехмед връчи днес лично, се изказват специални благодарности за доблестната постъпка на ученичката. Вярвам, че принос за това Селин да бъде възпитана в дух на честност и почтеност имат в голяма степен както родителите ѝ, така и учителите и възпитателите в училището, което ръководите, пише в благодарственото писмо полицейският началник. Той изразява надежда, че с достойната постъпка на Селин Сюлейман ще бъдат запознати по подходящ начин учениците в учебното заведение, за да имат ориентир и пример, който да следват. Собственичката на изгубените вещи е открита от полицейските служители и парите и документите са ѝ върнати.", "date": "2019.10.07", "title": "Намериха два портфейла с пари и ги върнаха "}
{"url": "https://www.monitor.bg:443/bg/a/view/pojarnikar-predloji-brak-na-lubimata-si-po-vreme-na-improvizirano-uchenie-177339", "text": "34-годишният пожарникар Георги Нончев от Пазарджик падна на колене пред своята любима Мима Минкова, която работи като учител. Това се случи преди няколко дни, пред погледите на негови колеги, по време на импровизирано учение в Панагюрище. Двамата са родом от Пазарджик, като се запознават през 2016 година, а година по-късно между тях пламва искрата на любовта.  Георги работи като пожарникар в Районната служба „Пожарна безопасност и защита на населението“ в областния град, а приятелката му-като учителка. Във съдбовния ден Георги чувствал известна доза притеснение и вълнение, но имал усещането и бил сигурен, че отговорът на Мима ще бъде положителен.  Романтичната изненада дълго време била планувана от Георги и неговите колеги, като са взети всички разрешения за т.нар.учение. Полицейски служители също дали едно рамо на пожарникаря, като на входа на град Панагюрище спрели за проверка автомобила на 29-годишната Мима, която била в компанията на приятелка, която също знаела за предстоящото предложение.  Огнеборецът минал през огън и вода и под бурни овации и вой на сирени, попитал неговата любима жена дали ще се омъжи за него, държейки с ръцете си малка червена кутийка с пръстен. Без да се замисли, Мима отговорила с \"да\" на вълнуващото предложение. Последвали бурни овации от страна на всички присъстващи, които започнали да скандират \"Горчиво\". За финал, бъдещите младоженци преминали прегърнати през водната завеса. Колеги на щастливия влюбен споделят, че са гледали само по романтичните филми  подобни сюжети и се почувствали силно развълнувани от нетрадиционното предложение на пожарникаря Георги да обвърже живота си с избраницата на сърцето си. А Пазарджик помни не един и два случая на нестандартни предложения за брак, като най-често място на заветното „ да“ се оказва Центъра за специализирана полицейска подготовка в града/бившето Полицейско училище/, където бъдещи кадри на „Гранична полиция“ падат на колене и предлагат съвместен живот и пръстен, запечатан с целувка на своите любими жени, дошли да уважат тържествената клетва на служителите в системата на МВР.  ", "date": "2019.10.07", "title": "Пожарникар предложи брак на любимата си по време на импровизирано учение"}
{"url": "https://www.monitor.bg:443/bg/a/view/vreme-e-da-sadim-fidanki-177250", "text": "Падналите валежи в края на изминалия период подобриха водния статус на почвите и условията за протичането на началните фази от развитието на засетите посеви със зимна рапица и зимни житни култури. Подобриха се и условията за по-качествено провеждане на сезонните почвообработки. През следващия седемдневен период агрометеорологичните условия ще се определят от променливо време с температури около климатичните норми, при които ще протича началното развитие на земеделските култури. През периода текат оптималните агротехнически срокове за сеитба на зимните житни култури (пшеница и ечемик) в полските райони на страната. По-подходящи условия за провеждане на сезонните агротехнически мероприятия ще има в дните от периода, без валежи – сряда, четвъртък, събота и неделя. Сезонните дейности, характерни за този период са свързани с обработки на почвата, торене на площите за зимни и пролетни култури, есенно третиране на площите с хербициди. През този сезон се провежда и обследване на посевите за появата, развитието и плътността плътността на основни вредители като обикновената полевка, житните мухи, листни въшки и обикновения житен бегач. Третирането срещу плевелната растителност трябва да се извежда в ранен етап от развитието им за постигане на по-голяма ефективност на използваните хербициди. Обикновеният житен бегач нанася вреди по кълновете на поникващите растения под повърхостта на почвата. Вредната дейност на житните мухи се благоприятства от влажното време като повредите са в основата на централния лист от снесените ларви. Периодът е подходящ за предзимно засяване на спанак, салати и чесън за ранно пролетно производство. Условията сега са подходящи и за подготовката на площите предвидени за засаждане на млади овощни дръвчета (изкопаване на ямките с цел оптимално влагонатрупване). Ще се извършват беритби на плодовата и зеленчукова реколта.", "date": "2019.10.07", "title": "Време е да садим фиданки"}
{"url": "https://www.monitor.bg:443/bg/a/view/uslovna-prisyda-za-turski-shofior-ubil-pri-ptp-semejstvoto-si-177337", "text": "Условна присъда от 2 г. и 4 м. с изпитателен срок от 4 г. и 6м. получи турският шофьор с немски паспорт Джемал Караджан. Миналия юли на магистрала „Тракия” край Плодив той уби при жестока катастрофа половината си семейство. Присъдата е на окръжния съд в Пловдив и не е окончателна. На 1 юли 2018г. Джемал ударил с минивана си „Фолксваген транспортер” в задната част спрял в аварийната лента камион със софийска регистрация. Мелето стана на 107-мия километър на магистрала „Тракия”, която тогава остана затворена за часове. При жестоката катастрофа загинаха 2-годишния син на шофьора Джемал Караджан, двете сестри на жена му и тъща му. „Той ще носи тази вина до края на живота си. Жертвите от катастрофата са 4. Това е неговото семейство. Трагедия, с която той ще живее цял живот”, изтъкна адвокатът на Джемал – Татяна Рискова по време на мерките за неотклонение на турчина с немски паспорт. Семейство Върбанови първи видели жестоката катастрофа и дори си помислили, че може да бъдат ударени от неуправляемите коли пред тяхната. В показанията си шофьорът Иван Върбанов заявил, че миниванът ги изпреварил, след което свил вдясно към аварийната лента. Маневрата му била напълно необяснима. Там, в аварийната лента, се врязъл в задната лява част на камиона. Шофьорът на камиона – Иван Атанасов, усетил удара в задната част на возилото си и видял миниван, който буквално „лети” в средната пътна лента на магистралата. Леката кола се преобръщала по таван и се хлъзгала по асфалта с дясната си половина около 200 метра преди да спре. По пътното трасе имало трупове и части от човешки тела. Идентифицирането на жертвите, включително и полът им, в първите часове след инцидента, също било много трудно. Шофьорът на камиона се оправдал, че видял уширение на магистралата и отбил към аварийната лента, за да спре и да отиде до тоалетна. Имам болни бъбреци, казал българският шофьор пред разследващите. Караджан и семейството му пътували от Германия транзит през България към родните си места в Турция. Присъдата му не е окончателна и може да бъде обжалвана пред апелативния съд в Пловдив.  ", "date": "2019.10.07", "title": "Условна присъда за турски шофьор, убил при птп семейството си"}
{"url": "https://www.monitor.bg:443/bg/a/view/200-turisti-chakat-350-000-lv-obezshtetenie-ot-zastrahovatelja-na-astral-holidejz-177340", "text": "Общо 251 са засегнатите от обявилия фалит туристически оператор \"Астрал Холидейз\". От тях 200 туристи ще получат 350 000 лв. обезщетения, стана ясно на брифинг на ресорният министър Николина Ангелкова заедно с представители на „Астрал Холидейз“ и застрахователното дружество „Уника“. Засегнатите трябва първо да се обърнат към офисите на  , а след това  към астрахователя на спрелия работа туроператор „Уника“. Застраховката на \"Астрал холидейз\" е на стойност 700 000 лева и всички пострадали туристи ще получат парите си, съобщиха изпълнителните директори на туроператора Христо Гълбачев и на \"Уника\" Николай Генчев. „Застраховката на „Астрал Холидейз“ е абсолютно валидна, всички претенции на засегнатите туристи ще бъдат изплатени от застрахователя“, потвърди и министър Ангелкова. Парите си бързо може да получат всички клиенти на \"Астрал\", които пътуват тези дни. Клиентите могат да кандидатстват за обезщетение чрез сайта на \"Уника\", чрез единния й телефон, както и в офисите на застрахователя и на \"Астрал холидейз\".  За досегашните екскурзии и планираните за утре пътувания туроператорът се е разплатил за всички чартъри, почивки и трансфери. За след това закупените екскурзии или почивки клиентите ще си получат парите, за да могат да заминат, а офисите на дружеството ще им оказват съдействие. Ако не бяхме го направили, щетата щеше да надхвърли 1 млн. лв. в края на летния сезон и 2 млн. - в началото му, коментира изпълнителният директор на туроператора. За да намали щетите \"Астрал\" е ограничил резервациите след 25 септември, обяви още  изпълнителните директори на агенцията Христо Гълбачев. Около 100 служители на туроператора ще загубят работата си.  Министерството няма информация други туроператори да са в затруднено финансово състояние, обяви в отговор на въпрос министър Ангелкова. Тя посъветва туристите да проверяват туроператорите и туристическите агенти на сайта на ведомството.  ", "date": "2019.10.07", "title": "200 туристи чакат 350 бона обезщетение от застрахователя на „Астрал Холидейз“ (ОБНОВЕНА)"}
{"url": "https://www.monitor.bg:443/bg/a/view/dvama-grajdani-na-moldova-zaginaha-pri-katastrofa-v-silistrensko-177342", "text": "Двама граждани на Молдова загинаха при катастрофа, станала тази сутрин в района на силистренското село Черковна. Окръжната прокуратура в Силистра ръководи досъдебното производство за пътнотранспортното произшествие, съобщиха от там.  Тежкият инцидент станал на пътя Дулово – Силистра около 9,00 часа. Автомобилът с молдовска регистрация се ударил в дърво. Мъжът, който се возел на предната седалка, и съпругата му, която пътувала отзад, са загинали на място. Оцелял, макар и ранен, е шофьорът на автомобила, който е настанен в болница с фрактура на двата крака. Тримата се връщали от почивка в Инстанбул. 33-годишният шофьор Иван В. ще бъде привлечен към наказателна отговорност за престъпление по член 343, ал. 3 от НК. Назначени са експертизи, които трябва да установят има ли алкохол или наркотици в кръвта на водача, както и причините за тежкия пътен инцидент. Действието по разследването продължават, допълват от прокуратурата.", "date": "2019.10.07", "title": "Двама граждани на Молдова загинаха при катастрофа в Силистренско"}
{"url": "https://www.monitor.bg:443/bg/a/view/b-tv-puska-nov-turski-hit-zavinagi-177310", "text": "Нов турски хитов сериал тръгва в праймтайма на bTV. Романтичната драма „Завинаги“ ще смени любимият „Съзи от рая“ от 16 октомври в 20 ч. Част от актьорския състав е и Йозджан Дениз - любимецът на милиони жени. Главната героиня – Сурея (в ролята Аслъ Енвер), е музикален талант с добра професионална реализация и скромен начин на живот. Израснала в мегаполиса Истанбул, Сурея има по-съвременни разбирания за живота. Всичко обаче се променя завинаги, когато се влюбва във Фарук Боран (Йозджан Дениз) - богат и красив бизнесмен. Семейството на Боран е от най-старите, заможни и аристократични родове в Турция. Майката, начело на рода, има четирима сина, но любовта й е насочена най-вече към Фарук. За нея е важно синът й да сключи брак с достойна жена, избрана от нея. Любовта обаче между Сурея и Фарук е по-силна и той й предлага брак. Без да подозира нищо за дълбоките семейни връзки и стари традиции, Сурея приема поканата на Фарук да се запознае с майка му в имението им в Бурса и там да обявят годежа си. Пристигането им е голям шок за амбициозната майка, която не може лесно да приеме непозната девойка. Сурея се опитва да спечели одобрението на бъдещата си свекърва, но с времето нещата се усложняват и животът в това 400-годишно имение става доста труден за всички негови обитатели.", "date": "2019.10.07", "title": "bTV пуска нов турски хит - „Завинаги“"}
{"url": "https://www.monitor.bg:443/bg/a/view/ubiecyt-na-16-godishna-fatme-ot-sliven-karal-s-2-24-promila-177347", "text": "Виновният за смъртта на 16- годишната Фатме, която бе прегазена призори в неделя на пешеходна пътека в Сливен, е седнал зад волана на „Алфа-Ромео“-то си с 2,24 промила алкохол в издишания въздух, съобщиха от ОД на МВР. 28-годишният Георги Мангов е от близкото село Тополчане. Станал е шофьор наскоро и до момента има само едно административно нарушение, макар да работи в транспортна фирма. Младият мъж е бил хванат броени минути след сигнала за тежкото произшествие на булевард „Бургаско шосе“, където караният от него автомобил е  помел пресичащато зебрата момиче и за малко не е прегазил и момче на неговата възраст в близост. Полицаите са го спипали в дискотека, където купонясвал със свои познати, които не знаели за случилото се преди това. Мангов е с мярка за неотклонение „задържане за 72 часа“. В понеделник прокуратурата внесе искане в съда за постоянното му оставяне в ареста, след като бе повдигнато обвинение по член 343 ал. 3 от НК за шофиране в пияно състояние, предизвикана катастрофа със загинал и бягство от местопрестъплението като наказанието е затвор от 3 до 15 години. В селото на Мангов предпочитат да не коментират досегашното му поведение, но дават да се разбере, че младият мъж не е бил от най-кротките. Пред телевизионните камери баща му Милен твърди, че Георги дори не е разбрал за случилото се шосето. Той смята, че не било изключено прегазеното момиче да е изскочило внезапно на улицата след като е било подгонено от някого. Жертвата Фатме е от съседно село, живее на квартира със своя приятелка, изяснява се защо в този ранен час не си ебила в леглото.  \"Водачът е пътувал от село Тополчане към центъра на Сливен. В 4,00  часа на 6 октомври настъпва тежкото пътно произшествие. Група от младежи са пресичали, като загиналото момиче е било първо. То е поело удара. Водачът не е спрял на място. Продължил е пътя си!”, лаконично заяви инспектор Диян Митев от \"Пътна полиция\" – Сливен. Мъртво пиян, седнал зад волана на Тойота 56-годишен старозагорец пък е станал причина за верижна катастрофа, при която около 16,00 часа на 4 октомври на главен път І-5 са били ударени 4 автомобила: „Дайхатсу“, „Ситроен“ и „Ауди“. Пътните полицаи установили, че виновник е с 2,23 промила алкохол преди да го отведат в управление за 24 часа по закона за МВР.  ", "date": "2019.10.07", "title": "Убиецът на 16-годишна Фатме от Сливен карал с 2,24 промила"}
{"url": "https://www.monitor.bg:443/bg/a/view/kris-sharkov-klonira-geroi-na-bergman-177344", "text": "Как привидно идеален брак може да се разтресе и срути подобно на бутафорна крепост, изградена от възглавници? Драматичните душевни катаклизми на двойка от средната класа, която на пръв поглед има всичко, за да е щастлива, изследва режисьорът Крис Шарков в своя нов спектакъл „Сцени от един семеен живот“ в Малък градски театър „Зад канала“. В основата на представлението е прочутият филм от 70-те години на миналия век на един от най-големите кинематографисти на нашето време – шведа Ингмар Бергман, който от своя страна за него е синтезирал есенцията от единствения телевизионен сериал в кариерата си. Пристрастията на Крис Шарков към хладната северна драматургия са всеизвестни – само постановките му по Ибсен вече наброяват 4. Сред предизвикателствата тук може би е, че неговите (и на Бергман) герои на моменти се държат не като владеещи чувствата си скандинавци, а като неаполитанска фамилия: те изпадат в кризи и изстъпления, стигат даже до размяна на удари – изобщо нищо човешко не им е чуждо, когато „ножът“ опре до сърцето. Като си припомним екстатичната Нора от „Куклен дом“ преди няколко сезона в Пловдивския театър, сме наясно, че талантливият Шарков може да извлече от тях и да извади на повърхността цялата им сдържана емоция и страст. „Сцени от един семеен живот“ в МГТ „Зад канала“ започва с телевизионно интервю на младата просперираща двойка Мариане и Юхан – адвокатка и лекар, поканили гости, за да гледат заедно екранната си изява, в която споделят секретите на своето идеално съжителство. Другата двойка Катарина и Петер са сякаш контрапункт на милите домакини: изгубили всякакви илюзии и ожесточени един към друг. Много скоро след тяхното изпращане обаче и образът на съвършената идилия между Мариане и Юхан се пропуква: първото неразбирателство избухва по темата дали да имат второ дете, или да не нарушават с памперси и нощен рев лустрото на полирания си до блясък свят. Решението явно ще остави драскотини в душите и на двамата: чувство за вина при нея и като гръм от ясно небе – ново влюбване при него. Оттам нататък героите неведнъж ще се разделят и събират, ще имат други партньори (повечето непоказани на сцената), ще правят проби и грешки и нови проби, за да разберат себе си и преоткрият другия. Приносният момент на Крис Шарков в тази история на любовна война е това, че по двама актьори се превъплъщават във всяка от двете главни роли. и до края на спектакъла ту едните, ту другите ще „вземат думата“ под светлината на прожекторите многократно. Едните са младата двойка, другите – същата двойка, натрупала няколко години на опит и разочарования; но също така едните може да са персонажите с поведението, което очаква от тях обществото, а другите – вече открили какво искат самите те. Едните са Весела Бабинова и Христо Пъдев, другите Анастасия Лютова и Пенко Господинов. Едните са очарователни в своя наивитет и почти опитомена влюбеност, другите са великолепни в интерпретацията на гнева, нагона, невъзможността да бъдат заедно, но и да сложат край. На моменти това е малко объркващо, но и благодатно за дълбаене в различни тълкувания. Във филма в тези роли са „само“ Лив Улман и Ерланд Йозефсон... В другите роли в постановката са Каталин Старейшинска, Стоян Младенов, Таня Пашанкова и Ели Колева. Сценографията е на Никола Тороманов-Фичо, костюмите на Елис Вели, преводът на текста – на Васа Ганчева.", "date": "2019.10.07", "title": "Крис Шарков клонира герои на Бергман"}
{"url": "https://www.monitor.bg:443/bg/a/view/razgonen-perverznik-nagrabi-v-banjata-shterkata-na-prijatelkata-si-177345", "text": "Разгонен перверзник от Стара Загора остава за постоянно в ареста с определение на местния съд по искане на прокуратурата след сигнал за сексуално посегателство над 12-годишно момиче. Сигналът е бил подаден от майката на детето на 2 октомври, когато 30-годишният й приятел Божидар Юриев нахълтал в банята докато хлапачката се къпела и започнал стръвно да я опипва по тялото с намерение да изпита плътска наслада. Пострадалата оказала съпротива, развикала се и обвиняемият избягал от жилището. Няколко часа по-късно бил задържан. Юриев до момента не е осъждан. Престъплението, за което е привлечен в качеството на обвиняем и  задържан, се наказва с “лишаване от свобода” от 1 до 6  години. Районен съд - Стара Загора е преценил, че от събраните по делото доказателства може да се направи обосновано предположение, че мъжът е извършил е извършил престъплението, за което е привлечен като обвиняем и съществува реална опасност да се укрие или да извърши друго престъпление. Взетата спрямо Божидар Юриев мярка за неотклонение може да се обжалва и протестира пред Окръжен съд - Стара Загора. Задържаният отрича да е имало посегателство, по погрешка влязъл в банята и детето се изплашило, след което споделило с майка си. Защитата не изключва вероятността клиентът да е бил „натопен“ заради скорошна свада между живеещите на семейни начала, които имат от връзката си две собствени деца. Това е пети случай на задържан педофил през последните 9 месеца на територията на областта, сред задържаните са пенсиониран учител по математика от Казанлък, музикант от казанлъшкото село Дунавци и двама обитатели на ромския квартал в Чирпан.  ", "date": "2019.10.07", "title": "Разгонен перверзник награби в банята щерката на приятелката си"}
{"url": "https://www.monitor.bg:443/bg/a/view/balykov-vikna-debutant-ot-arda-v-nacionalnija-177343", "text": "Изненадващи спешни повиквателни изпрати селекционерът на националния отбор Красимир Балъков преди евроквалификациите с Черна гора и Англия. Мачът в Подгорица е в петък oт 21:45 часа, а двубоят с „трите лъва“ в София е на 14 октомври (понеделник) също от 21:45 часа. Заради контузии на титулярите в защита Васил Божиков и Страхил Попов бяха повикани двама заместници от Първа лига. Това са абсолютният дебютант Деян Лозев от „Арда“ и Георги Терзиев от „Лудогорец“. Повиквателната за 25-годишния десен защитник на „Арда“ събуди недоумението на феновете, тъй като досега през кариерата си като „Любимец“, „Хасково“, „Дунав“, „Поморие“ и „Арда“. Не неговия фон 27-годишният Георги Терзиев е далеч по-опитен, като има 11 мача за „лъвовете“ и за последно игра за представителния ни тим при загубата с 1:3 от Ейре на 10 септември. Интересното е, че с повиквалителната на Терзиев играчите от шампиона „Лудогорец“ вече са петима, като останалите са вратарят Пламен Илиев, Антон Недялков, Вандерсон и Марселиньо. По-голяма част от националите още от неделя са на лагер в „Бояна“, а последни вчера към тима се присъдиниха играчите на „Лудогорец“, които в неделя спечелиха с 2:0 срещу „Левски“. За снощи бе запланувана и първата тренировка преди евроквалификациите, в които Красимир Балъков ще се стреми да запише първи точки начело на националния отбор след 4 загуби от 4 мача под негово ръководство досега. По-малко от седмица преди мача с Англия пък проверка на „Монитор“ показа, че интересът на феновете към двубоя е минимален. Към момента за които талони се предлагат единствено за блоковете „лъвчета“. Централните сектори „А“ и „В“ също са почти изцяло празни, като за двубоя се очакват максимум 7-8 хиляди фенове на стадион „Васил Левски“. Причини за отлива са слабата форма на националния отбор, както и високите цени на билетите – най-евтините започват от 20 лева, за сектор „В“ са 40 лева, а за „А“ - 60 лева. Предлагат се и ВИП пакети по 200 и 600 лева.", "date": "2019.10.07", "title": "Балъков викна дебютант от „Арда“ в националния"}
{"url": "https://www.monitor.bg:443/bg/a/view/boris-djonsyn-othvyrlja-novo-otlagane-na-brekzita-177328", "text": "Британският премиер Борис Джонсън отново отхвърли възможността за отлагане на Брекзита, пише френският в. \"Монд\". Той подчерта в телефонен разговор с френския президент Еманюел Макрон, че това е \"последната възможност за постигане на споразумение, което иска всяка от страните\". Планът, който Борис Джонсън представи в сряда, беше посрещнат със скептицизъм в Брюксел, който вижда в него няколко проблемни момента. По тази причина Джонсън се опитва да убеди европейските лидери - освен с френския президент, той разговаря с колегите си от Финландия, Холандия и Португалия. Министърът за Брекзита Стивън Баркли ще продължи да обикаля европейските столици до вторник. Има все повече признаци, че Великобритания няма да напусне ЕС на 31 октомври, пише в редакционна статия германският в. \"Фолксщиме\". \"Премиерът Джонсън не постигна никакъв успех в опитите си за ново споразумение с Брюксел\", гласи оценката на вестника. \"От уважение към своята членка Ирландия, ЕС няма да отстъпи и крачка по най-спорния въпрос - митническата граница между Ирландия и Северна Ирландия, която искат твърдите привърженици на Брекзита. И Джонсън го знае\".", "date": "2019.10.07", "title": "Борис Джонсън отхвърля  ново отлагане на Брекзита"}
{"url": "https://www.monitor.bg:443/bg/a/view/mahat-betonnija-most-v-plovdiv-177332", "text": "Бетонният мост в Пловдив ще бъде премахнат, в това не трябва да има никакво съмнение. Това каза кметът на града инж. Иван Тотев, цитиран от „Фокус“. Той уточни, че това е държавен проект, който в момента е в много напреднала фаза, като имало одобрени подробни устройствени планове и процедури за избор на изпълнител за техническата част на изпълнението. „При десетките разговори НКЖИ много ясно казват, че нямат нищо против Бетонния мост да остане. В момента никой няма да ви каже, че мостът е проблем за самия проект. Но има едно голямо „но“, което не се коментира. Позицията на НКЖИ винаги е била една и съща – ако искате Бетонният мост да бъде запазен, то вие трябва да си го осигурите, тоест да си го построите. Няма съществуващи неща в инженерните науки като „повдигане на мост“. Ако някои кандидат-кмет ви каже, че ще повдигне мост, това означава, че той няма базови познания за строителство и за инфраструктурни обекти. Повдигане на бетонен мост означава премахването му, издигането на нови основи и изграждане на по-висок такъв мост. От гледна точка на НКЖИ, те са направили каквото е трябвало, оттам нататък Община Пловдив има възможност да си запази Бетонния мост като просто си го построи, но с новите отстояния“, коментира Тотев. „Много от кандидат-кметовете на Пловдив говорят за запазване на Бетонния мост. Няма как това да стане. Просто това е заблуда на хората. Бетонният мост ще бъде премахнат, защото трябва да бъде премахнат. Оттам нататък може да се надстрои, може да се построи нова пътна връзка. Никой не забранява на Община Пловдив да има пътна връзка на това място. Просто Общината трябва да има волята да си я направи“, каза още градоначалникът.", "date": "2019.10.07", "title": "Махат Бетонния мост в Пловдив "}
{"url": "https://www.monitor.bg:443/bg/a/view/bodurov-izgonen-ot-cska-zaradi-panihida-177327", "text": "Бившият капитан на ЦСКА Николай Бодуров най-после наруши мълчанието си и повдигна завесата около скандалното си отстраняване от състава преди 3 месеца. Защитникът си позволи остра атака срещу директора Стойчо Стоилов, който в среща с фенове в събота заяви, че Бодуров е бил отстранен от тима, защото си позволявал да се меша в работата на Люпко Петрович. Играчът нарече Стоилов Човека за всичко и разкри, че в основата на отстраняването му е недоразумение със собственика Гриша Ганчев. „Дълго време пазех мълчание с цел да не създавам излишно напрежение в клуба и изчаквах ръководството да излезе с официална позиция относно отстраняването ми, но това така и не се случи, написа бившият национал във Фейсбук. - Опитах се да говоря с господин Ганчев, за да изчистим недоразумението и да се извиня, но не получих отговор“, разкри Бодуров, според когото в основата на отстраняването му е фактът, че преди мача със „Зоря“ е побързал да си тръгне от тренировка, за да пътува за панихида в Благоевград, като не е разкрил на ръководството причината за скоростното тръгване.", "date": "2019.10.07", "title": "Бодуров изгонен от ЦСКА заради панихида"}
{"url": "https://www.monitor.bg:443/bg/a/view/planirame-pytnite-remonti-kato-v-komputyrna-igra-177334", "text": "Пътните и жилищните ремонти ще могат да бъдат планирани като компютърна игра. Това ще бъде възможно благодарение на дейностите по проекта „Големи данни за интелигентно общество“, който стартира днес. „Ще създадем цифрови модели на града, с което ще помогнем вземането на решения за подобряване средата на града – планиране на пътища, сгради, транспорт.“, обясни координаторът на проекта Силвия Илиева. За целта първоначално в един от районите на столицата, където ще бъдат тествани технологиите. По този начин ще бъдат използвани различни данни, с които да бъде подобрен животът в града и да се избягват грешки при вземането на решения. „Преди да сме взели дадено решение то ще се моделира и потвърди научно, а не след това да разваляме нещо, което сме направили, но не е било подходящо.“, уточни Илиева. СУ „Св. Климент Охридски“ е координатор на проекта, който ще продължи 7 години. Бюджетът му е 30 млн. евро, от които 15 млн. евро ще бъдат отпуснати по „Хоризонт 2020“, а останалите 15 млн. евро по ОП „Наука и образование за интелигентен растеж“. Освен в областта на умните градове, по проекта ще се работи в още три сфери. Втората темата е свързана с за вземане на решения, определяне на стратегии и политики на база данни и връзките между тях. Научни разработки ще има и в сферата на цифровото здравеопазване. „Ще намираме различни зависимости и ще подпомагаме да имаме по-добри диагнози, по-добри лекарства и да живеем по-добре“, каза още Илиева. Последната тема е насочена към модернизиране на индустрията. По проекта ще бъде изграден Център за върхови постижения в областта на големите данни и изкуствения интелект. В Европа има над 50 такива, но това е първият в източната ѝ част. „Проектът ще помогне на университета да повиши научните си резултати и да създадем по-голям капацитет.“, заяви ректорът на най-стария ВУЗ у нас проф. Анастас Герджиков. „Разчитаме да привлечем и българи, които са добре изявени в чужбина и чужди учени, които ще искат да работят в такъв център за върхови постижения.“, коментира още той. За целите на проекта ще бъде изградена и нова база в един от кампусите на Алма матер. Тя ще бъде оборудвана с най-новата техника, свързана с обработката на данни и изкуствен интелект. На откриването присъства и еврокомисарят Мария Габриел, според която центърът изпраща и послание за младите. „Това показва, че младите хора, младите ни таланти имат своето бъдеще тук в страната и в Европа.“, заяви тя. Изграждането на подобно съоръжение в България пък показва, че в страната ни има качествени кадри, които могат да допринесат с идеите и иновациите си. Еврокомсарят припомни, че все още Предложението на Европейската комисия е 100 млрд. евро, докато Европейският парламент е заявил 120 млрд. евро. „Бюджет за научни изследвания и иновации не е разход, а инвестиция в младите ни таланти да останат в Европа и нашите икономики с малките и средните предприятия да бъдат конкретно способни на фона на случващите се промени.“, заяви Габриел. По-големият бюджет пък ще включва и повече мерки за страните, които попадат в т. нар обхват на разширяване - 13-те страни членки, които се ситуират под 70% на иновационното ниво на останалите. Сред тях попада и България. В новия рамков период за тях са предвидени 3,3% от общия бюджет. „Надявам се с това увеличение повече страни като България да могат да се включат в консорциуми, да има повече центрове за върхови постижения, както държавите, които не са успели да се включат в проектите, които досега са финансирани по \"Хоризонт 2020\", да имат своя шанс да участват.“, допълни еврокомисарят.", "date": "2019.10.07", "title": "Планираме пътните ремонти като в компютърна игра"}
{"url": "https://www.monitor.bg:443/bg/a/view/dve-bylgarki-shte-boksirat-na-1-4-final-na-svetovnoto-177341", "text": "Две българки си осигуриха участие на 1/4-финалите на световното първенство по бокс за жени в руския град Улан-Уде. Това стана факт, след като днес Севда Асенова и Мелис Йонузова спечелиха първите си срещи на шампионата и при нови успехи в следващия кръг, ще си гарантират най-малко бронз от шампионата. При най-леките (кат. до 48 кг) Севда Асенова почиваше в първия кръг, а във втория победи категорично Фатиха Мансури от Алжир. Мачът беше доста оспорван, но във важните моменти опитът на Севда си каза думата и в края съдиите бяха единодушни в решението си – 5:0 за българката. На 1/4-финалите в четвъртък Асенова ще се изправи срещу Чутамат Раксат от Тайланд. В изключително оспорван мач в кат. до 64 кг пък Мелис Йонузова победи с 3:2 съдийски гласа узбекистанката Мафтунахон Мелиева. В спор за място на полуфиналите Йонузова излиза срещу Милана Сафронова от Казахстан. Утре на ринга в Улан-Уде за 1/8-финалния си мач в кат. до 51 кг ще се качи Габриела Димитрова. Нейна съперничка в спор за място сред 8-те най-добри в категорията ще бъде колумбийката Ингрит Виктория Валенсия. Отпадналата след нелепо съдийско решение още в първия кръг Станимира Петрова (57 кг) пък ще търси реванш на предстоящите VII световни военни игри в Китай. Също там реализация ще гони и Даниел Асенов-Тайсъна, който отпадна на 1/4-финалите на световното за мъже в Екатеринбург (Рус) преди 3 седмици. Освен тях честта на пагона ще защитават и други наши елитни спортисти: лекоатлетите Георги Иванов (гюлле), Момчил Караилиев (троен скок) и Ваня Стамболова (400 м), борците Георги Вангелов и Мирослав Киров, асовете на ориентирането Станимир Беломъжев и Антония Григорова, състезателите по таекуондо Владимир Далаклиев и Калоян Бинев, както и един от най-добрите джудисти на планетата в момента Ивайло Иванов. Игрите ще се проведат от от 18 до 27 октомври в У Хан (Китай). В същото време организаторите на гала-вечерта на профибокса на 9 ноември във Фресно (САЩ) пуснаха в продажба билетите за събитието. На него участие трябва да вземе и Кубрат Пулев, чийто съперник обаче все още не е известен. Сред евентуалните му противници е 37-годишния австралиец Марк де Мори, но все още няма официално потвърждение. Гала вечерта ще се проведе на 12-хилядния стадион за бейзбол в калифорнийския град.", "date": "2019.10.07", "title": "Две българки ще боксират на 1/4-финал на световното"}
{"url": "https://www.monitor.bg:443/bg/a/view/pypchiv-mladej-se-ojeni-za-81-godishnata-si-baba-177331", "text": "Странен брак между 24-годишен украинец и 81-годишна баба, сключен в украинското село Байковка, Виницка област е привлякъл вниманието на местните власти и е започнато разследване, пише немският в. „Билд“. Младоженецът твърди, че случилото се е изключително заради чисти чувства и истинска любов, но полицията подозира, че истинската цел на Алескандър Кондратюк е била да се отърве от военна служба. Работата е там, че бабата, която му е далечна роднина (вероятно сестра на баба му) има първа група инвалидност, а според украинското законодателство, съпруг, който се грижи за болна съпруга не подлежи на военна служба. Първо за странния брак съобщи украинската телевизия ТНС, а след това историята плъзна из западната преса. Във в. „Билд“ малко са се загубили в превода и са написали, че Александър се е оженил за братовчедка си. Както се оказва бабата се казва Зинаида Иларионова, а бракът с внучето е сключен преди две години когато Саша е бил на 22, а баба му на 79. Според съседи на баба Зина тя живее сама и съпругът й изобщо не я посещава.", "date": "2019.10.07", "title": "Пъпчив младеж се ожени за 81-годишната си баба"}
{"url": "https://www.monitor.bg:443/bg/a/view/sebastian-kurc-s-mandat-za-systavjane-na-pravitelstvo-177326", "text": "Президентът на Австрия Александър ван дер Белен даде на лидера на консервативната Австрийска народна партия (АНП) Себастиан Курц мандат за съставяне на правителство след победата на АНП на предсрочните парламентарни избори на 29 септември, предадe АП. АНП спечели изборите с 37,5 процента от гласовете или 71 депутатски места. Втори са социалдемократите с 21,2 процента и 40 места. Трети са досегашните коалиционни партньори на Курц от крайнодясната Австрийска партия на свободата (АПС) с 16,2 процента и 31 места. Следват Зелените с 13,9 процента и 26 места и либералната партия \"Нова Австрия\" с 8,1 процента и 15 места. Според експерти най-вероятните варианти за следващ кабинет са съюз на АНП на Курц със Зелените или със социалдемократите или повтаряне на коалицията с АПС. Съюз със Зелените обаче може да се натъкне на трудности заради техни разногласия с АНП за миграционната политика. При връчването на мандата за съставяне на правителство президентът Ван дер Белен поиска от Курц приоритет на следващия кабинет да бъдат проблемите на околната среда и климатичните промени, предаде ДПА. Курц обаче посочи за свой основен приоритет не климатичните промени, а икономическата и миграционната политика. Той каза, че глобалното затопляне е ключов проблем, но добави, че всякакви решения трябва да създават печеливша ситуация както за околната среда, така и за икономиката.", "date": "2019.10.07", "title": "Себастиан Курц с мандат за съставяне на правителство"}
{"url": "https://www.monitor.bg:443/bg/a/view/helena-bonam-kartyr-govori-s-pokojnata-princesa-margaret-chrez-vrachka-177329", "text": "Да се отбие при врачка, за да може да се свърже с покойната реална личност, която ще изиграе – така актрисата Хелена Бонам Картър се е подготвила за ролята си в третия и четвъртия сезон на „Короната“. Хитът на Netflix ще се завърне с нови епизоди през ноември. В сериала Картър ще влезе в ролята на принцеса Маргарет, която почина през 2002 г. на 71-годишна възраст. \"Каза ми, очевидно, че е доволна, че аз ще изиграя нейната роля. Винаги предпочитам – когато играя реална личност, да получа тяхната благословия, защото това е вид отговорност. каза ми тя. Не признават коя е била тя, но очевидно до последно изборът е бил между мен и друга актриса“, сподели Бонам Картър пред фенове в Челтенам, Великобритания. Тя е сигурна, че врачката е успяла да я свърже наистина с принцеса Маргарет заради начина на изразяване на „отсрещната страна“. „Изказът й беше типичен за принцеса Маргарет. Тя беше много добра в това да ти направи комплимент и да те приземи едновременно“, обобщава бившата муза на режисьора Тим Бъртън. От разговора й с покойната принцеса тя останала и с впечатлението, че трябва да изчисти външния си вид. казала на актрисата още принцеса Маргарет. Освен това настояла Бонам Картър да усвои до съвършенство и начина й на пушене. „Даде ми една голяма бележка – държачът за цигарите може да бъде използван също толкова като оръжие при изразяването, колкото и за самото пушене“, призна още екранната Белатрикс Лестранж от поредицата за Хари Потър.", "date": "2019.10.07", "title": "Хелена Бонам Картър говори с покойната принцеса Маргарет чрез врачка"}
{"url": "https://www.monitor.bg:443/bg/a/view/stanislav-genchev-se-betonira-v-ludogorec-177333", "text": "Изпълнителният директор на „Лудогорец“ Ангел Петричев не скри задоволството си от работата на Станислав Генчев като треньор и посочи „Левски“ за основния конкурент на „орлите“ за титлата. „В момента сме в подем. Виждам, че играем този футбол, който всички искаме. На който се радваме. Атмосферата в съблекалнята е отлична. Нещата са добре. Станислав Генчев грабва шанса, който му се дава и се справя чудесно. Нека това момче да се наслаждава на плодовете на своя труд. Винаги сме знаели, че Станислав Генчев има огромен потенциал в треньорската професия и неслучайно го взехме в „Лудогорец“. За мен той има голямо бъдеще. Ще Тази година конкуренцията е по-сериозна, но основно мисля, че на този етап „Левски“ е отборът, който има най-много аргументи да се бори с нас”, коментира Петричев след успеха с 2:0 срещу „сините“ в Разград. Самият Генчев не скри задоволството си от успеха. „Победата беше спечелена с голямо желание. Имахме тежък мач в четвъртък и имаше много кратко време за възстановяване физически и психически. Ние играме на три фронта, така че трябва да имаме равностойни футболисти. За щастие ги имаме и ги използваме. В момента отборът има самочувствие и увереност и се надявам това да се запази и след паузата за националните отбори ”, сподели Генчев. Наставникът на 26-кратните шампиони Петър Хубчев пък обяви, че е видял притеснение в своите футболисти срещу „Лудогорец“ през първото полувреме. „Влязохме с прекалено в мача, но сега не искам да коментирам откъде идва то. През второто полувреме опитахме да се върнем, но не успяхме. Психически издържахме. Имахме достатъчно моменти да вкараме гол. Само така наречените 100-процентови голови положения никой не ги брои. Краят е важен. Не се е получи. Попречиха много неща. Бъдете сигурни, че съм ги видял и вече ги казах на момчетата. Като цяло се справихме що-годе добре. Паузата е добър момент за нас да подобрим някои неща - физически и игрово”, коментира Хубчев.", "date": "2019.10.07", "title": "Станислав Генчев се бетонира в „Лудогорец“"}
{"url": "https://www.monitor.bg:443/bg/a/view/zadyrjaha-vtorija-bankov-obirdjija-klucharja-177318", "text": "Вчера полицията задържа още един от извършителите на банковия обир в офис на бул. \"Европа\" в Люлин. Това стана ясно от брифинг на Столична градска прокуратура, СДВР и ГД „Национална полиция“. Вторият спипан е бил помагач на крадците. От полицията му лепнали прякора „Ключаря“, тъй като той работил по фалшифицирането на ключа за банковия офис. Идентифицирани са още двама крадци, които се издирват. Те са следили касиерката един месец, съобщи градският прокурор на София Емилия Русинова. Извършителите наблюдавали действията и и постепенно научили навиците и, последно посетили банковия клон седмица преди обира. В събота служителката на банката излязла за кратко, като не затворила сейфа, а само входната врата на обекта, а торбичката с пари се виждала и отвън. Те влезли с предварително подготвения ключ и взели единствено парите от сейфа. Четиримата се опитвали да бъдат конспиративни – сменяли колите си. Лекият автомобил, с който избягали двама от крадците, опожарили в близкото село „Мрамор“. След това се качили в друга кола, където единият взел 62 хил. лв от парите, а другият – останалата част от сумата, която трябвало да раздели с останалите двама. Първият бил заловен час след подаването на сигнала в събота, а Ключарят – на следващия ден в дома му в ж.к. „Банишора“, съобщи директорът на СДВР Георги Хаджиев. Останалите извършители са установени и са обявени за общодържавно издирване. И тримата обирджии са криминално проявени – предишните им провинения са свързани с кражби и документни измами. Хаджиев допълни, че въпреки подозрителните действия на касиерката, тя не е съучастник, а най-вероятно става въпрос за небрежност от страна на служителката. В момента двама от обирджиите са с мярка за задържане до 72ч. На заседание утре ще се гледат мярките им за неотклонение.", "date": "2019.10.07", "title": "Хванаха втория банков обирджия Ключаря, следили касиерката месец  (ОБНОВЕНА)"}
{"url": "https://www.monitor.bg:443/bg/a/view/mnogofunkcionalen-kulturen-centyr-na-mjastoto-na-dupkata-vyv-varna-177316", "text": "Граждани и експерти предлагат изграждането на многофункционален културен център на мястото на т.нар. Дупка на пъпа на Варна. Това стана ясно при официалното оповестяване на резултатите от проведената онлайн анкета за бъдещето на огромния изкоп в центъра на града, който от десетки години е една от неговите най-големи и загрозяващи язви.  57,9% от експертите са гласували това голямо пространство да бъде превърнато в многофункционален културен център. Същото е желанието и на 30,1 % от варненци. Според тях обаче най-много са предложенията за превръщането на общественото пространство в площад и парк, като подобно мнение подкрепят и 40,2% от специалистите. Другото предложения, за което са гласували 30,4% от варненци, е да се изгради амфитеатър, като в негова подкрепа експертите са дали едва 5,6%. 41,1% от специалистите искат експониране на археологията. Всички анкетирани участници са на общото мнение, че Дупката не трябва да се превръща в търговски център, заведение или хотел. В проучването, което продължи до 20 септември, гласуваха общо 3 124 варненци и 134 експерти, което според организаторите на допитването е надхвърлило три пъти очакванията им. Следват обществени обсъждания между специалистите, коментира главният архитект на община Варна, Виктор Бузев, като до края на годината ще има яснота по заданието, след което ще бъде обявен международен конкурс. „Изключително съм щастлив, че тази първа стъпка я направихме заедно. Много хармонично могат да бъдат съчетани предлаганите функции, в които са се обединили нашите съграждани. Естествено има място и за амфитеатър. Дали ще бъде точно това или камерна зала за концерти, в тази посока винаги съм си представял, че има място за такава функция, съчетана с едно площадно пространство, тъй като центърът на града е доста уплътнен. Така или иначе, всяка една такава възможност за допълнителна площ и почивка на нашите съграждани, е добре дошла. Явно те искат това място да участва в обществения живот на града и ние ще се съобразим в максимална степен с това“, коментира арх. Бузев. Т. нар. Дупка се появява в центъра на Варна през 1986 г., след като местната власт събаря няколко къщи със статут на паметници на културата с идеята да се построи голям Търговски дом по подобие на ЦУМ с площ от 17 000 кв. м. Промените след 10 ноември обаче замразяват проекта. Първият опит за неговото реанимиране е направен през 1994 г. с учредяването на акционерното дружество „Търговски дом”. В него Община Варна държи 45 % и участва с правото на собственост върху парцела от близо 3,8 дка. Другият акционер е държавна фирма „Лазур”, която участва с апортна вноска, представляваща строително-монтажни работи. В границите на общинския терен обаче попада национализиран след 9 септември имот и неговите наследници успяват да си го върнат след продължили дълги години съдебни дела. Така от капитала на дружеството са извадени близо 900 кв. м. През 2004 г., след решение за увеличение на капитала на „Търговски дом” общината трябва да внесе 6 680 лв., за да запази дела си от 45 %. Сумата обаче е внесена след изтичане на крайния срок и Община Варна губи голяма част от акциите си, а делът й се намалява на 26%. Тези акции се купуват от дружеството на Георги Гергов „ЦУМ” АД, а най-голям акционер в „Търговски дом” става „Феста холдинг”, който в края на 90-те години е приватизирал държавна фирма „Лазур”. Две години по-късно, през пролетта на 2006 г., най-големият акционер вече е „ЦУМ” АД. Това става, след като бордът на директорите обезсилва акциите на Община Варна и дружеството на Гергов ги изкупува, правейки същото и с книжата и „Феста холдинг“. Тогава Гергов предлага сделка на местната власт – да й върне всичките повече от 70 000 акции в „Търговски дом”, като в замяна иска да бъде уредено ново дружество, което да построи търговски център на мястото на Дупката. В него „ЦУМ“ АД ще участва със 75 %, а „Търговски дом“ - с 25 %. В края на 2006 г. Гергов прави дарението и обявява, че през пролетта на следващата година ще започне строежът. Обявената инвестиция е между 15 и 20 млн. евро, а комплексът трябва да е 7-етажен. Строителството обаче така й не започва в определения срок, а след това идва Световната финансова криза и проектът отново е замразен. През това време, вместо търговски център, на мястото на Дупката дълги години имаше бараки, които бяха премахнати през 2013 г., заради започналия ремонт на пешеходния ринг. По същото време държавата започна първите преговори с Георги Гергов за откупуването на терена.  Реална възможност Община Варна да придобие собственост върху Дупката се появи през 2016 г., когато местната власт получи от държавата 29 % от акциите на дружеството „Международен панаир Пловдив”, в което мажоритарен собственик е Георги Гергов. Акциите се оценяваха на 16 млн. лв. и трябваше да бъдат разменени с Гергов, който да прехвърли собствеността върху Дупката. Въпреки очакванията, че бързо ще се стигне до сделка, тя пропадна. Община Пловдив отказа да приеме останалите 20 % държавни акции в „Международен панаир Пловдив“, а 9 месеца по-късно, през пролетта на 2017 г. с решение на местния парламент и варненската община върна своите акции на държавата. Пак този Общински съвет обаче гласува сделката за 43 млн. лв., които държавата плати на Гергов, за да може Община Варна да придобие дружеството „Централен универсален магазин“, в капитала на което е и Дупката. Според данните в Търговския регистър, капиталът на дружеството е близо 29 млн. лв., като посочената стойност за имота с площ от близо 3 дка е малко над 7 млн. лв. На 21,5 млн. лв. пък са оценени 40 апартамента в жилищен комплекс „Порт Палас”, намиращ се в курорта „Слънчев ден”, чийто собственик също е Георги Гергов. Цената от 43 млн. лв. предизвика много полемика и политически обвинения, като председателя на Общинския съвет във Варна, Тодор Балабанов коментира с думите: „Замерят ни с калта, която сами забъркаха“. За да се стигне до невъзможността да се строи в центъра на Варна и Дупката да бъде една от забележителностите на града способстваха и откритите при разкопаването археологически пластове – част от крепостна стена и кула на античния Одесос от IV в. пр. н. е. Според археолозите, това е най-старият открит досега участък от укрепителните съоръжения на древната крепост. Подобни останки не са установени на други места в стария град. Пак на същото място са налични и руини от сгради от късната античност – IV-V в., както и от два отводнителни канала и три глинени тръбопровода от същия период. Извън разкопаното пространство, но кореспондиращи с описаните старини, са открити и останки от втора крепостна стена. Според учените, тези участъци от двете крепостни стени, запазени в центъра на един съвременен град, са рядко срещано явление в археологическата практика и са отлична предпоставка за превръщането им в туристическа атракция. През 1989 г. комисия към Националния институт за паметници на културата (НИПК) излезе с категорично становище, че разкритите древни останки са уникални, както за града, така и в национален мащаб. Препоръката е съхранението им да бъде на място, тъй като преместването им би било пагубно за тях. Тази позиция доведе до спирането на проекта за изграждане на Търговския дом. Оттогава това място в сърцето на археологическия резерват „Античен град Одесос - Варна” стои като грозна дупка в центъра на града.", "date": "2019.10.07", "title": "Многофункционален културен център на мястото на „Дупката“ във Варна"}
{"url": "https://www.monitor.bg:443/bg/a/view/oik-ustanovi-che-kmetyt-na-strelcha-i-kandidat-za-nov-mandat-e-izvyrshil-2-narushenija-177319", "text": "Две нарушения по чл. 168 ал.3 от Изборния кодекс е извършил кандидат – кметът на Стрелча Стойно Чачов по време на предизборната си кампания, реши Общинската избирателна комисия в средногорския град, Решението е по повод жалба до нея, изпратена от друг кандидат за кмет и от председател на Инициативен комитет. Според едната жалба кметът, който е и кандидат за нов мандат, на 27 септември бил участвал в стартирането на обект за основен ремонт и реконструкция на водопровод в средногорския град. Жалбоподателите твърдят, че градоначалникът бил държал слово и бутилка с шампанско, а по-късно бил публикувал във Фейсбук-профила си обръщение към гражданите на Стрелча. На 3 октомври претендентът за втори мандат бил участвал и в стартирането на проект за ремонт и реконструкция на масивна сграда-съблекалня, външни скамейки и сенна конструкция към стадион, като отново е говорил пред хората. На събитието са присъствали и служители на общинската администрация, както и временно изпълняващият длъжността “кмет“. Решението подлежи на обжалване по реда на чл.88 от ИК, пише в решението на комисията. За поведението на кмета и кандидат в изборите на 27.10. 2019 г. са били подадени още две жалби, но по тях не са събрани доказателства. Едната е за участието на Чачов в откриването на безплатна интернет мрежа в градския парк на Стрелча, за което е наличен снимков материал във фейсбук профила му и в страницата на групата „Стрелча“. Втората е, че кандидатът за кмет е използвал остатъка от хранителните продукти от държавния резерв, получени заради обявеното през юни т.г. бедствено положение в гр. Стрелча за раздаване на храна по списък на хора определени без никакъв критерий. Същият не е осъществил състава на административно нарушение по ИК, тъй като след проведеното проучване ОИК Стрелча не събра доказателства за извършено нарушение.  ", "date": "2019.10.07", "title": "ОИК установи: Кметът на Стрелча и кандидат за нов мандат е извършил 2 нарушения"}
{"url": "https://www.monitor.bg:443/bg/a/view/grigor-dimitrov-sys-spad-v-ranglistata-177335", "text": "Първата ни ракета в мъжкия тенис Григор Димитров отстъпи с едно място в световната ранглиста на АТР и вече е 27-и, след като отпадна рано на турнира в Пекин. Следващото участие на Гришо е в основната схема на състезанието в Стокхолм. Номер 1 в света остава сърбинът Новак Джокович, следван от Рафаел Надал (Испания) и Роджър Федерер (Швейцария). България има нова първа ракета при мъжките двойки - Александър Донски е 479-и в ранглистата, изпреварвайки Александър Лазаров. След титлите в Южна Африка Донски се изкачи със 74 места на сингъл до 727-о място. Федерер пък предизвика истинска еуфория с пристигането си за Мастърса в Шанхай. Маестрото ще се завърне на корта за първи път в АТР след участието си на US Open и ще се изправи срещу испанеца Алберт Рамос-Виньолас в мач от втория кръг. \"Чувствам, че имам останала енергия да завърша силно сезона\", сподели швейцарецът. При жените най-предно класираната ни състезателка Виктория Томова запази позиции. Томова държи 143-ото място в света. Лидер е австралийката Ашли Барти пред Каролина Плишкова (Чехия) и Наоми Осака (Япония). Чехкинята Петра Квитова стана шестата тенисистка, която си гарантира участие в Шампионата на WТА от 27 октомври до 3 ноември в Шънчжън, Китай. 29-годишната Квитова, седма в световната ранглиста, триумфира с титлата при дебюта си през 2011 година.", "date": "2019.10.07", "title": "Григор Димитров със спад в ранглистата"}
{"url": "https://www.monitor.bg:443/bg/a/view/plodovite-freshove-vodjat-do-diabet-177317", "text": "Диетичните газирани напитки и фрешовете от плодове никак не са безопасни за здравето, тъй като увеличават риска от диабет тип 2, пише в. \"Дейли мейл\". Вестникът цитира проучване на Харвардския университет. Екипът на Жан-Филип Друен Картие анализирал здравните данни на 200 хиляди души в продължение на 26 години. От получените данни проличало, че консумацията само на допълнителни три чаши и половина фреш от портокал увеличава риска от развиване на диабет тип 2 с 15 процента. А хората, редовно консумиращи диетична Кока-Кола, са изложени на 18-процентов риск от същия тип диабет. Поради тази причина харвардският екип препоръчва да изключим тези напитки от дневното си меню и да ги заменим с минерална вода, кафе или чай. \"Това проучване за пореден път доказва, че плодовите сокове не са най-добрият ни избор за нашето сутрешно питие\", коментира д-р Дъглас Туенфор от британското дружество за профилактика на диабета \"Care at Diabetes\".", "date": "2019.10.07", "title": "Плодовите фрешове водят до диабет"}
{"url": "https://www.monitor.bg:443/bg/a/view/turoperatoryt-astral-holidejz-objavi-falit-177322", "text": "Еднa oт нaй-гoлeмитe и cтapи ĸoмпaнии в тypoпepaтopcĸия бpaнш в Бългapия - „Астрал Холидейз“ - спира своята работа, става ясно от съобщение на сайта на компанията. Представителят на най-стария туроператор в света „Томас Кук“ у нас обяви фалит. „Причините да се стигне дотук са комплексни“, пишат от „Астрал Холидейз“. Решението е взето след множество дискусии и опити да се осигури финансиране за дружеството. От компанията обаче побързаха да успокоят своите клиенти. „Уверяваме ви, че ръководството е предприело необходимите мерки и е изпълнило всички свои задължения във връзка със Закон за туризма, за да защити Вас, своите клиенти“, пишат още в сайта. от отменени полети, отказ от други туристически услуги или настаняване в хотели. Причина за това е, че почивките са изцяло заплатени и съответно опасност от проблеми няма. Закупилите самолетен билет с редовна или нискотарифна авиолиния също ще осъществят пътуванията си, тъй като билетите вече са платени. От „Астрал Холидейз“ препоръчват на туристите да проверят разписанието и часовете на полетите, когато наближи датата на пътуване. Тези, които са платили на 100% своята почивка или са внесли депозит, ще бъдат уведомени от служители на туроператора как ще се процедира. Те ще трябва да чакат да бъдат обезщетени както следва по закон. Всички такива случаи са гарантирани със застраховка „Отговорност на туроператора“, сключена между „Астрал Холидейз Интернешънъл“ АД и ЗК „Уника“, с покритие 700 000 лв. Застраховката е срок до 14.11.2019 г. Координатите за връзка със застрахователя потребителят може да намери в конкретния договор за туристически пакет и в приложенията към него. Туристическият министър Николина Ангелкова свиква днес среща с ръководството на „Астрал Холидейз“ и застрахователното дружество „Уника“ АД заради обявеното прекратяване на дейността и започването на процедура по несъстоятелност на туроператора.  В момента се работи по изясняване на точния брой туристи, които имат договори за туристическа услуга с “Астрал Холидейз“, уточняват от туристическото ведомство.", "date": "2019.10.07", "title": "Туроператорът „Астрал Холидейз“ обяви фалит (ОБНОВЕНА)"}
{"url": "https://www.monitor.bg:443/bg/a/view/postojanen-arest-za-turski-grajdanin-spipan-da-prevozva-tuhli-vmesto-freon-177321", "text": "Пратиха за постоянно в ареста 44-годишен турски гражданин, спипан да превозва тухли вместо фреон през ГКПП Гюешево. Случаят е от 2 октомври т. г., когато Мехмед Б. е направил опит да пренесе, без знанието и разрешението на митниците през границата на страната, от България в Северна Македония, 18 палета с тухли, като това е извършено чрез използване на документи с невярно съдържание. Пред властите били представени набор от митнически документи, в които се посочвало, че Мехмед превозва газ с търговското наименование фреон, а цялата товарна композиция, управлявана от турския гражданин, е била натоварена с тухли. Защитата на подсъдимия поиска по-лека мярка за неотклонение „парична гаранция“, която би могла да се изпълнява на територията на Р България до приключване на досъдебното производство и налагането на конкретната съдебна санкция по отношение на него. Кюстендилският окръжен съд обаче счете, че са налице необходимите предпоставки за вземане на мярка за неотклонение „задържане под стража”. Налице е обосновано предположение, че обвиняемият е извършил престъплението, за което е привлечен, и съществува реална опасност от укриването му, пише в определението на съдия Росица Савова. Ако вината на Мехмед бъде доказана го грозят от 3 до 10 години затвор и глоба от 20 000 лв. до 100 000 лв.", "date": "2019.10.07", "title": "Постоянен арест за турски гражданин, спипан да превозва тухли вместо фреон"}
{"url": "https://www.monitor.bg:443/bg/a/view/us-analitichen-centyr-preporychva-raketi-v-bylgarija-i-rumynija-sreshtu-rusija-177325", "text": "Американският правителствен аналитичен център RAND Corporation публикува доклад, посветен на стратегията за сдържане на Русия в Черноморския регион. Документът може да бъде прочетен на официалния сайт на центъра -  Авторите му изразяват безпокойството си от това, че в последно време руската армия е модернизирала Черноморския флот и е увеличила силите си в Южния военен окръг. Според експертите от центъра, за да се противодейства на растящото влияние на Русия в региона, трябва да бъдат разположени системи за противовъздушна отбрана и брегови ракетни батареи в Румъния и България. Сред другите мерки са разширяването на ученията на НАТО и помощта за развитието на военните потенциали на Украйна и Грузия. Експертите на RAND Corporation отбелязват, че стремежите на НАТО не винаги отговарят на интересите на държавите в Черноморския регион, а това на свой ред затруднява изработването на единна стратегия за противодействие на действията на Русия.", "date": "2019.10.07", "title": "US аналитичен център препоръчва ракети в България и Румъния срещу Русия"}
{"url": "https://www.monitor.bg:443/bg/a/view/metallica-pusnaha-tajnstveno-obratno-broene-177320", "text": "Две седмици откакто милиони фенове по цял сват не спират да се питат „ще успеят ли да се справят с трудностите Metallica и този път?“, бандата бавно, но сигурно разсейва съмненията и дава ясно да се разбере, че няма да се откаже от музиката. Може Джеймс за пореден път да е в център за рехабилитация, където да се бори със зависимостите си, но неговите „братя“, както сами се наричат, работят неуморно. Последното доказателство – тайнственият брояч, който музикантите пуснаха на сайта си   и в Туитър, който показва обратното броене до нещо, което трябва да стане ясно в четвъртък на обед. Какво ще обявят след три дни остава загадка, но логиката води ясно към едно събитие – легендарният концерт S&M - Metallica с филхармонията на Сан Франциско, състоял се точно преди 20 години (XX e 20, изписано с римски цифри). Броячът може да се отнася и за издаването на S&M2 – последното шоу, което момчетата изнесоха пред да отменят турнето, отново с класическите музиканти. И двата S&M концерта са били записани за пълнометражен концертен филм, който ще бъде излъчен в киносалоните в цял свят (включително и в България, но вече е разпродаден), единствено на 9 октомври вечерта.", "date": "2019.10.07", "title": "Metallica пуснаха тайнствено обратно броене"}
{"url": "https://www.monitor.bg:443/bg/a/view/romite-v-sliven-isterjasaha-pribraha-si-masovo-decata-ot-uchilishte-177307", "text": "Слух, че представители на Агенцията за закрила на детото и служители на социалното министерство отвеждат децата на ромите в интернати, подлуди хиляди ромски семейства в сливенския квартал „Надежда“. Те буквално окупираха двете основни школа там „Братя Миладинови“ и „Юрий Гагарин“. Атаката стартирала около 10,30 часа в понеделник, имало е опасност да бъдат изпотрошени входните врати, коментира директорът на ОУ „Братя Миладинови“ Митко Митев. Педагогът, който е бил преподавател на част от придошлите родители пробвал да влезе в диалог, за да разбере, какви са причините за психозата, но така и не получил нормален отговор. „За да не ескалира ситуацията се съгласихме децата да бъдат отведени у дома им. Става дума за деца от първата смяна, това са над 550 момченца и момиченца“, обяснш директорът. Буквално за минути се опразниха класните стаи, за втората смяна, където са по-големите дойдоха едва десетина – петнадесет от останалите над 600 малчугани. Подобна истерия имаше преди 4-5 години, когато беше пуснат слух, че рокерски банди ще вилнеят в махалата. Сходна е ситуацията и в другото ОУ „Юрий Гагарин“ и в целодневната детска градина „Звездица“. Директорът е уведомил за случващото се началника от регионалното управление Милена Чолакова, която на свой ред е уведомила министъра на образованието Красимир Вълчев, който пък е на посещение в Сливен. Директорът на ОУ „Юрий Гагарин“ Галя Илиева категорично отказа да коментира ситуацията пред журналисти, заяви само, че вече е казала каквото има да казва на инспекторите. Към 13,00 часа в понеделник от община Сливен разпратиха официално съобщение от зам. кмета Румен Иванов, който твърди, че новината за две принудително изведени от училище деца в квартал „Даме Груев“ е фалшива новина. Според Румен Иванов ставало въпрос за изкуствено нагнетяване на напрежението и престъпна злоупотреба със страховете на хората. „Недопустимо е да бъдат правени подобни внушения към родителите. Призовавам всички, които имат отношение към предизвикването на този проблем, да не използват децата и техните родители за осъществяването на своите цели и политически амбиции“, каза още той и призова към спокойствие, нормализиране на обстановката и още от днес и утре да се осигури присъствие на децата в училище.", "date": "2019.10.07", "title": "Ромите в Сливен истерясаха, прибраха си масово децата от училище"}
{"url": "https://www.monitor.bg:443/bg/a/view/malyk-basketbolist-trogna-s-darenie-177324", "text": "Близо 2000 лева в помощ на председателя на Съдийската комисия към българската федерация по баскетбол Владимир Цеков дариха зрители и отбори по време на турнира на \"Спортни таланти\" за юноши до 19 г. през уикенда. Точната сума е 1964 лева, а по-рано други 1600 лева дариха от клуб \"Спортни таланти\". Едно специално писмо за Владо Цеков, пуснато в кутията за дарения в зала \"Триадица\" в София развълнува баскетболната общественост. Негов автор е 9-годишен баскетболист на \"Спортни таланти\", който дари над 300 лева.  \"Здравей. Аз съм на 9 г. и тренирам баскетбол от 4 г. Освен на техники, тренерите ни учат да бъдем добри и да си помагаме, и че, ако сме единни, винаги можем да победим. Изпращам ти всичките пари, които съм събрал и се надявам да помогна. Нека победим заедно. Пожелавам бързо възстановяване и много скоро да ви видим в залата. Л.У. (323, 24 лева)\", пише в писмото, публикувано от bgbasket.com. Благотворителната кампания за набиране на средства за лечението на Владимир Цеков продължава, след като на 2 юли той претърпя тежък инцидент с мотор, в резултат на което е парализиран от гърдите надолу. Според прогнозите на специалисти има шанс за пълно възстановяване, но процесът за това ще е дълъг, като ще се наложат и допълнителни операции на гръбначния стълб. Необходимата сума обаче е непосилна за семейството му. IBAN: BG74 UNCR 7000 1523 6319 61 BIC (SWIFT) код на Уникредит Булбанк: UNCRBGSF Титуляр: Владимир Цеков PayPal: vlado.tsekov@abv.bg", "date": "2019.10.07", "title": "Малък баскетболист трогна с дарение"}
{"url": "https://www.monitor.bg:443/bg/a/view/ekoinspektori-proverjavat-za-nehumanno-otnoshenie-v-pazardjishkija-zookyt-177308", "text": "Екоинспектори от пазарджишката Регионална инспекция за опазване на околната среда и водите са проверили сигнал за  нехуманно отношение и лоши условия за отглеждане на животни в зоокъта в парк-остров“ Свобода“ край река Марица. Това информира старши експертът в местната екоинспекция Цветана Чочева. Направена е проверка с ветеринар и представител на Агенцията по храните. Становището на експертите е, че животните са в добро състояние и се отглеждат при условия, съобразени с биологичните им изисквания. Зоологическата градина „Острова“ в Пазарджик е разположена на територия от 4,3 декара в Парк остров „Свобода“. По-голямата част от площта е покрита с широколистна растителност, създаваща благоприятна среда за отглежданите там 35 вида и породи животни. В заграждения и клетки, изградени от метални и дървени конструкции и мрежи, четирима гледачи, биолог, ветеринарен лекар и управител се грижат за около 200 обитатели на „Острова“. Сред най-екзотичните животни в Пазарджик са шестте тигъра, антилопа личи, котешки лемур , сърна, турска патица, понита. Част от животните  са дарени от частни лица ,а други са отстъпени от зоопаркове в страната със цел размножаване.", "date": "2019.10.07", "title": "Екоинспектори проверяват за нехуманно отношение в пазарджишкия зоокът"}
{"url": "https://www.monitor.bg:443/bg/a/view/kupuvat-35-novi-eko-prevozni-sredstva-za-ruse-177309", "text": "Двайсет електробуса и 15 тролейбуса за нуждите на обществения транспорт в Русе ще бъдат закупени по европроект за опазване на околната среда и подобряване на качеството на атмосферния въздух. Предвидено е и осигуряване на необходимата инфраструктура за експлоатация на новите превозни средства. Днес кметът на общината Пламен Стоилов е подписал в Министерството на околната среда и водите административния договор за отпускане на безвъзмездна финансова помощ. Освен чисто новите транспортни средства, които ще са нископодови и достъпни за хора с увреждания, ще се монтират 24 станции за зареждане в тролейбусното депо и ще се ремонтира контактната мрежа на няколко локации в града. Новите съвременни електрически транспортни средства ще заменят остарелия и амортизиран подвижен състав, произведен през 1982-1984 г. Това ще доведе до намаляване на вредните емисии във въздуха, намаляване на шума и значителна икономия на енергия, ще се подобри надеждността, комфорта и времето за придвижване на пътниците, обясняват от общината. Проектът е на обща стойност 46 772 166,30 лв. и се изпълнява в партньорство с „Общински транспорт“ ЕАД.", "date": "2019.10.07", "title": "Купуват 35 нови еко превозни  средства за Русе"}
{"url": "https://www.monitor.bg:443/bg/a/view/vylchev-vyrnahme-44-hiljadi-deca-v-uchilishte-za-dve-godini-177305", "text": "Близо 44 хиляди деца са били записани в училище за две години, след работата на екипите по Механизма за връщане в образованието. Това заяви просветният министър Красимир Вълчев в Сливен при откриването на учебна работилница в ПГ по текстил и облекло „Добри Желязков“. Приблизително 4 хиляди от тях обаче са отпаднали вторично. По думите на Вълчев, трудно може да се отчете каква част от децата са в чужбина, предаде БТА. От близо 260 хиляди деца, които екипите са започнали да търсят в началото екипите, 160 хиляди са били в извън страната. Предизвикателството пред образователното министерство остава да накарат учениците да ходят редовно на училище. Посещаемостта в проблемните училища е между 40 и 50%, посочи Вълчев. Учебна работилница по шевно производство в текстилното училище в гимназия по текстил е оборудвана по проект по Национална програма \"Осигуряване на съвременна образователна среда\" на стойност 63 000лв и съфинансиане от 10 000 лв. В нея учениците ще работят на най-нови специализирани машини. В професионалната гимназия по текстил и облекло \"Добри Желязков\" се обучават 302-ма ученици, разпределени в 14 паралелки, съобщи директорът на училището Даниела Караманова. Три от паралелките са дуални, като учениците се обучават в реална работна среда. Учебното заведение е единствено в страната, което обучава ученици в традиционните текстилни специалности, които са защитени - тъкачество, предачество, плетачество. Министърът подчерта, че е бил увеличен приемът в системата на професионалното образование от 48 на 56 процента, а децата са стимулирани чрез допълнителни стипендии, въвеждане на дуална форма на обучение. Целта е да се посрещне очакваният недостиг на пазара на труда.", "date": "2019.10.07", "title": "Вълчев: върнахме 44 хиляди деца в училище за две години"}
{"url": "https://www.monitor.bg:443/bg/a/view/tita-pokazvam-naj-skritoto-mi-neshto-mojata-dusha-video-177292", "text": "Антилопата на БГ попа Тита реши да разголи душата си. Младата певица пусна нова песен, която е по-различна от досегашните й проекти. Парчето носи името „Първият човек“ и е балада. По случай премиерата му красавицата, чието име по паспорт е Христина Христова, написа трогателен пост в социалните мрежи. \"Точно на този ден преди три години се роди Тита. Някои я описваха като провокативна, скандална, и какво ли още не. Но истината е, че нищо не е такова, каквото изглежда. Сега избрах да покажа най- скритото ми нещо- моята душа. За тези три години израстнах много като човек и като артист. Чувствах много неща, но не можех да ги изразя. Исках да покажа много, но все още не бях готова. Е, този момент вече настъпи. Горда съм да ви представя дебютния ми сингъл “Първият човек” от албума ми, който предстои да чуете много скоро.\", написа тя. Песента „Първият човек“ е продуцирана от Любо Киров, а с режисурата на видеото към нея се заема Валери Милев. Музиката, текстът и аранжиментът са дело на Боян Христов. Феновете се разделиха на два лагера относно качеството на проекта. Последователите на Тита в социалните мрежи я възхваляват, докато мнозина слушатели в YouTube не се изказват ласкаво. „Нищо особено не си направила. Опитала си се да направиш нещо ама доста обикновено изглежда всичко. След като друг ти е писал песента, не виждам как това показва каква си ти! Поредната ревлива песен, която ще сменя, когато чуя по радиото.“, и „Пусни някой кючек. Какви са тия умрели песни?“, са само част от коментарите.", "date": "2019.10.07", "title": "Тита: Показвам най-скритото ми нещо - моята душа (ВИДЕО)"}
{"url": "https://www.monitor.bg:443/bg/a/view/pusnaha-i-poshtenska-marka-po-sluchaj-150-godini-ban-177298", "text": "Днес валидираха и пощенска марка по случай 150-годишнината на Българска академия на науките (БАН). На церемонията присъстваха председателят на БАН акад. Юлиан Ревалски и министърът на транспорта, информационните технологии и съобщенията Росен Желязков. БАН е създадена 9 години преди Освобождението на България като Българско книжовно дружество в румънския град Браила. “Обединяването на светли личности, българи, живели и учили в чужбина, работили в чуждестранни университети, за създаването на Българско книжовно дружество е изисквало изключително силен дух и огромна обич към България”, каза председателят на БАН. По негови думи още при създаването на дружеството идеята е била, че скоро ще има българска държава и учените ще дадат своя принос за нейното израстване.  “Нашата организация е играла значителна роля в появата на нова независима България, после в нейното строителство, в което са участвали държавници, министър-председатели, забележителни учени”, допълни Ревалски.  Мнението му бе подкрепено от транспортния министър.  “9 години преди Освобождението България има институция, която е оцеляла през бурни и спокойни, през преходни епохи. Няма друга такава институция, която да се похвали с век и половина”, добави Желязков. Според него пощенската марка е универсален символ, който свързва хората. “Марката е аналогов инструмент, но е и произведение на изкуството- тя съществува отвъд своята пряка практическа функция”, коментира Желязков.  Марката влиза в обращение от днес, а автор е Мая Стайкова. Цената е 0.66 лв.  Припомняме, че в средата на миналия месец от Българска народна банка (БНБ) пуснаха сребърна монета по случай 150-годишнината на БАН. Нейната цена е 78 лв., а тиражът е 3000 бр.", "date": "2019.10.07", "title": "Пуснаха и пощенска марка по случай 150 години БАН"}
{"url": "https://www.monitor.bg:443/bg/a/view/davat-200-mln-lv-za-bolnicite-prez-2020g-177312", "text": "В проектобюджета на НЗОК за 2020 година ще бъдат заложени поне 200 млн. лв. допълнително за болнична помощ, от които ще 70% да отидат за заплати. Това стана ясно след среща в Министерския съвет между здравния министър Кирил Ананиев, вицепремиера Томислав Дончев и президента на КНСБ Пламен Димитров. Новината дойде на фона на протест на медицинските специалисти, които поискаха променя на възнагражденията в системата на здравеопазването. Ананиев обясни, че анализ направен през последните години показвал, че обемът дейност е постигнал таван, което означавало, че въпросните пари ще влязат чрез увеличение на цените на клиничните пътеки. „Като принципал на голяма част от болниците - областните и държавните, имам право на определени указания, които да спусна към тези лечебни заведения и те трябва да бъдат изпълнявани. Ще търся висока отговорност от директорите  и от управителните тела на болниците, ако те нарушават тези съотношения. Освен това ще усиля и хората от Министерството на здравеопазването, които да участват в тези бордове и да наблюдават пряко изпълнението както на нещата, които ще предложим в Националния рамков договор, така и вътрешната организация по формирането и разходването на разходите за персонал“, каза още Ананиев. От своя страна шефът на КНСБ заяви, че ще искат поне половината от средствата за здравеопазване – около 2 млрд. лв., да отида за хората. „Това трябва да стане с новия рамков договор. Водени са предварителни разговори и се надявам, че този път ще сме на едно мнение. „Това, което чух днес тук за училищното и детското здравеопазване, ме кара да съм умерен песимист. Там заложените средства за увеличение на заплатите не са колкото исканите, затова битката продължава“, посочи синдикалният лидер и допълни, че най-вероятно, ако се изпълни това, което се залага, няма да има проблем за да се дадат заплати от 900 лв, за сестрите и 1100 лв. за лекарите и останалите медицински специалисти. На срещата били заявени стъпки и за подпомагане на малките лечебни заведения.", "date": "2019.10.07", "title": "Дават 200 млн. лв. повече за болниците през 2020г."}
{"url": "https://www.monitor.bg:443/bg/a/view/nasa-planira-kosmicheska-razhodka-na-jeni-177311", "text": "Първата космическа разходка на жени отново е на дневен ред, 6 месеца след като проблем със скафандри доведе до отменянето й, съобщи АП. НАСА оповести, че две жени на борда на Международната космическа станция (МКС) ще излязат заедно в открития космос по-късно този месец. Астронавтките Кристина Кох и Джесика Меир ще направят космическа разходка на 21 октомври, за да свържат нови по-мощни акумулатори със слънчевите панели на станцията. Кох трябваше да излезе в открития космос заедно с друга жена от екипажа през март. Но няколко дни преди планираната космическа разходка НАСА я отмени, тъй като нямаше достатъчно време за осигуряване на втори скафандър със средни размери. Той бе доставен на борда на МКС през юни. Междувременно в рамките на на първата от 5-те планирани разходки в космоса астронавтите Кристина Кох и Андрю Морган излязоха извън МКС, за да сменят стари акумулатори, предаде АП. Предстои да се сменят стари акумулатори с нови, които бяха доставени преди седмица. Новите литиево-йонни акумулатори са толкова мощни, че един от тях може да замени два стари. Новите акумулатори са с наполовина по-малки размери от тези на хладилник. Астронавти сменят акумулатори на МКС от 2017 г. НАСА планира този месец да бъдат извършени 5 космически разходки за смяна на акумулатори на станцията.", "date": "2019.10.07", "title": "НАСА планира космическа разходка на жени"}
{"url": "https://www.monitor.bg:443/bg/a/view/synjat-v-uslovija-na-bezteglovnost-po-udoben-177313", "text": "За космонавтите е по-удобно да спят в условия на безтегловност, отколкото на Земята. Това заяви на пресконфренция в рамките на сеанс за свръзка членът на руския екипаж на Международната космическа станция (МКС) Александър Скворцов. \"В условия на безтегловност се спи много удобно - каза той. - Не е нужно да се обръщаш от една страна на друга. Имам виждане за съня - сякаш падаш в кладенец, изчезваш някъде, а след това се събуждаш най-често от звън на будилник.\" Скворцов поясни, че не помни дали по време на първото си пребиваване на станцията е сънувал. Сега обаче, по време на третия си престой на борда на МКС, той от време на време сънувал. Колегата му от екипажа Олег Скрипочка отбеляза, че и на Земята, и на МКС рядко сънува поради натоварването.", "date": "2019.10.07", "title": "Сънят в условия на безтегловност по-удобен"}
{"url": "https://www.monitor.bg:443/bg/a/view/visokoto-nivo-na-polenite-reducira-tejkite-prestyplenija-177315", "text": "Полените може и да са кошмар за страдащите от алергии хора, но могат да бъдат манна небесна за полицията, защото предизвикват спад в тежките престъпления, съобщава сайтът Детройт фрий прес. Изданието цитира проучване на учени от университета Уейн Стейт в Детройт. Били анализирани данни от 16 американски мегаполиса и концентрацията на полени в тях. При по-високи нива се отчитал 4-процентен спад на тежките криминални престъпления. Учените обясняват феномена с факта, че хората предпочитат да си останат вкъщи в дни на високи концентрации на полени в околната среда. Оттук и по-ограничени възможности за извършване на криминални деяния. Освен това през споменатите периоди хората се чувстват изморени и са по-малко склонни към агресивни действия. Умората може да обясни и обстоятелството, че тя намалява насладата, която някои криминални изпитват при извършване на престъпления.", "date": "2019.10.07", "title": "Високото ниво на полените редуцира тежките престъпления"}
{"url": "https://www.monitor.bg:443/bg/a/view/martin-skorseze-filmite-na-marvel-ne-sa-kino-a-tematichni-parkove-177314", "text": "„Не ги гледам. Опитах се, знаеш ли? Но това не е кино. Честно казано, най-близкото нещо като определение за филмите на „Марвел“, по начина, по който са направени и с актьорите, които дават най-доброто от себе си, предвид обстоятелствата – това са тематичните паркове. Но не и кино, което е направено от човешки същества с цел емоционално и психологично влияние върху други хора.“  С тези думи прочутият режисьор Мартин Скорсезе си навлече гнева на свои колеги. Цитатът е част от интервюто му за сп. Empire на прага на премиерата на новия му филм „Ирландецът“, а само часове, след публикуването редица автори на филми за супергерои се възпротивиха на казаното от носителя на „Оскар“. Джеймс Гън, който е сред малкото режисьори (ако не и единственият), които работят толкова добре с „Марвел“, колкото и с DC, бе първият, реагирал на изказването на Скорсезе. написа авторът на „Пазители на галактиката“ и „Отряд самоубийци 2“ в Туитър. Той допълни, че остава признателен на Скорсезе за приноса му към седмото изкуство, както и че няма търпение да изгледа „Ирландецът“. Недоволен от коментара за филмите на „Марвел“ остана и Джош Уедън, който застана начело на първите две продукции под щампата на Отмъстителите. Вместо да защитава своето творчество обаче той скочи в подкрепа именно на Джеймс Гън. „Когато прочетох тези думи, първо се сетих за Джеймс Гън, който влага сърце и душа в „Пазители на галактиката“. Прекланям се пред Марти и разбирам гледната му точка, но... Ето една причина защо съм винаги ядосан“, написа и Уедън в социалните мрежи. Актрисата Карън Гилиан (Небула в „Пазители на галактиката“) също се изправи в защита на Гън. категорична бе тя.", "date": "2019.10.07", "title": "Мартин Скорсезе: Филмите на „Марвел“ не са кино, а тематични паркове"}
{"url": "https://www.monitor.bg:443/bg/a/view/bylgarski-gimnastik-s-shans-za-olimpijska-kvota-177296", "text": "Националът Дейвид Хъдъстоун има огромен шанс да спечели квота за олимпийските игри в Токио. Българинът заема 20-о място след първия ден на пресявките за многобоя на световното първенство по спортна гимнастика в Щутгарт (Германия), което е квалификация за Игрите през 2020 година. Възпитаникът на Дамян Игнатов изигра много добре и шестте си съчетания, като събра сбор от 80.481 точки (13.700 точки – земя, 13.233 точки – кон с гривни, 12.800 точки – халки, 13.833 точки – прескок, 13.800 точки – успоредка и 13.166 точки - висилка), съобщава БНР. Другият ни представител Йордан Александров засега е 32-и със сбор от 78.406 точки, като получи 13.433 точки за съчетанието на земя, 11.566 точки за това на кон с гривни, 12.733 точки за изпълнението на халки, 13.800 точки и 14.008 точки за представянето си на прескок и на успоредка и 12.866 за това на висилка. С най-висок резултат от първия ден на квалификацията е представителя на Русия Никита Нагорний с 87.333 точки, следван от своя сънародник Артур Далалоян с 86.531 точки и от Чих Лий (Тайпе) с 84.481 точки. Днес състезанията продължават с вторите четири потока, където са силните отбори на САЩ, Япония, Китай, Германия, Великобритания, Украйна, Холандия и Румъния. \"Схемата за квотите е много сложна. Около 30 многобойци, извън отборите с призови класирания, ще си осигурят участие на олимпийските игри и сред тях трябва да попадне един от нашите гимнастици\", сподели преди дни старши треньорът на националния ни тим Милко Танкушев.", "date": "2019.10.07", "title": "Български гимнастик с шанс за олимпийска квота"}
{"url": "https://www.monitor.bg:443/bg/a/view/dvama-raneni-v-jenska-katastrofa-177297", "text": "Двама души пострадаха при катастрофа в прохода Хаинбоаз, причинена от две жени водачки. Според информацията от полицията лек автомобил „Форд”, управляван от 46-годишна жена от Стара Загора, движещ се към Велико Търново, внезапно е навлязъл в лентата за насрещно движее и се е забил челно в идващата срещу него „Тойота”, зад волана на която била 47-годишна ямболийка. В резултат на удара е пострадала жената от форда – с травма на краката и спътникът и – мъж на 63 години от град Елена, който е със счупена ръка. Двамата са откарани в областната болница във В. Търново, откъдето след направените им прегледи, саосвободени за домашно лечение. Двете водачки са тествани за алкохол, но пробите им са отрицателни.", "date": "2019.10.07", "title": "Двама ранени в  „женска” катастрофа"}
{"url": "https://www.monitor.bg:443/bg/a/view/uristi-darjavat-pari-za-togi-na-svoi-kolegi-177300", "text": "Юристи даряват пари за закупуване на тоги на бъдещите си колеги. Дарението беше направено по време на срещата на възпитаниците от випуск 2000 г. на специалност „Право” във Великотърновския университет, които се събраха за първи път 19 години след завършването си. „Събираме се днес след толкова години, за да благодарим на нашата Алма матер, на нашите декани, професори, асистенти, преподаватели и инспекторки за знанията, успехите и професионалната си реализация, както и за това, че са запалили в нас огъня на юристи, които работят със сърце и разум в името на доброто и справедливостта. Искаме да направим дарение, чрез което да дадем пример и да положим основите на една нова и хубава традиция. Ние винаги ще останем свързани с ВТУ и занапред поемаме ангажимент да участваме по един или друг начин в живота на любимия ни факултет. Пожелавам Ви да сте строги, но справедливи. Нека с добротата на правото да милвате своите студенти“, каза адвокат Албена Димитрова. От името на академичното ръководство, приветствие към възпитаниците отправи доц. д-р Янка Тянкова, заместник-ректор по административно-правни дейности на ВТУ „Св. св. Кирил и Методий“. С дарението, което беше направено от завършилите юристи, ще бъдат закупени тоги за факултета.  ", "date": "2019.10.07", "title": "Юристи даряват пари  за тоги на бъдещи колеги"}
{"url": "https://www.monitor.bg:443/bg/a/view/sivite-ochi-se-smjatat-za-naj-seksi-177299", "text": "Цветът на очите не само \"говори\" за характера на човек, но и за неговата сексуална привлекателност, пише в. \"Дейли стар\", позовавайки се на резултатите от проучване, направено във Великобритания. Проучването показва, че най-атрактивни са хората със сини очи. Най-секси обаче се оказват тези с гълъбово синия цвят на погледа. Настоящото допитване, осъществено от екип на 1-800 Contacts и обхванало 1000 души. Следват синеоките, зеленооките и хората с лешникови и кафяви очи. Какво разкрива цветът на очите за характера на човека? Според изследователите индивидите със сини очи, често смятани за особено атрактивни, са дружелюбни и екстроверти. Зеленооките индивиди се отличават като алтруисти и демонстрират напредничаво мислене. Хората с кафяви очи, въпреки че са възприемани като по-малко атрактивни от останалите, са считани за сърдечни, будещи доверие и надеждни. Индивидите с очи с цвят на лешник са ценени заради страстта, която влагат в работата си, и постиганите високи професионални резултати. \"Цветът на очите може да се окаже ключова характеристика в търсенето на партньор\", отбелязва Брад Дайбър от изследователския екип.", "date": "2019.10.07", "title": "Сивите очи се смятат за най-секси"}
{"url": "https://www.monitor.bg:443/bg/a/view/nikos-vertis-otvarja-buzuki-bar-v-sofija-177293", "text": "Гръцката суперзвезда Никос Вертис кани българските меломани на бузуки бар, който ще отвори врати в София. Разбира се, не става въпрос за реално заведение, а за обстановката на предстоящия му концерт у нас. Певецът ще извие глас в „Арена Армеец“ на 13 май 2020-а, след като направи фурор в най-голямата ни зала през юни 2016 г. По думите на организаторите, на терена ще бъдат разположени специални сепарета, внесени от най-големите бузуки барове в южната ни съседка. Преди броени дни Вертис започна турнето си в Северна Америка, където ще пее в най-големите концертни зали в Лос Анджелис, Торонто, Атлантик сити, Монреал и Чикаго. Той ще представи най-новия си албум Erotevmenos, който датира oт 2017 г. и включа девет песни, сред които двата големи хита Erotevmenos и An m`agapises. Последният десант на гласовития грък у нас започна с 40-минутно закъснение, но за сметка на това той пя точно 130 минути без нито една пауза между песните. намигна той към края на представянето си. \"Ако утре не успеете да отидете на работа заради мен, няма да ме пуснат да дойда пак в България, а вие може би искате да ме видите отново\", пошегува се още той. Очаква се скоро да бъдат обявени подгряващите изпълнители.", "date": "2019.10.07", "title": "Никос Вертис отваря бузуки бар в София"}
{"url": "https://www.monitor.bg:443/bg/a/view/brakonieri-ubiha-i-razfasovaha-blagoroden-elen-kraj-vetovo-177301", "text": "Трима бракониери са убили и разфасовали благороден елен в землището на град Ветово. За случая съобщиха от полицията в Русе. На 6 октомври към 1,55 часа през нощта е получен сигнал за отстрелян едър дивеч без надлежно разрешение за лов. При проверка на място са установени като извършители трима мъже от Ветово. Те се придвижили в ловното поле с лек автомобил „Дайхатсу“, собственост на единия от мъжете. Еленът не бил открит, но на мястото имало останки от едър дивеч. Когато била направена проверка в багажника на колата, били намерени три найлонови чувала с месо от животински произход, ножове, ловна карабина и други вещи. Те били предадени от мъжете доброволно с протокол. По случая е образувано досъдебно производство. За бракониерски лов на едър дивеч законът предвижда лишаване от свобода до една година или глоба от 100 до 300 лева. Снимката е илюстративна.", "date": "2019.10.07", "title": "Бракониери убиха и разфасоваха  благороден елен край Ветово"}
{"url": "https://www.monitor.bg:443/bg/a/view/toto-pechalbi-tiraj-80-177302", "text": " Числа - 15, 18, 27, 35, 45, 49. Печалби: 6 - няма, 5 - 7 по 4 069,90 лв., 4 - 461 по 61,80 лв., 3 - 7891 по 5,00 лв., ДЖАКПОТ: 3 171 843,82 лв.  Числа - 9, 12, 13, 14, 16, 20. Печалби: 6 - няма, 5 - 5 по 2 045,40 лв., 4 - 313 по 32,70 лв., 3 - 4118 по 3,60 лв., ДЖАКПОТ: 395 400,66 лв.  I теглене -  5, 9, 10, 25, 30. Печалби: 5 - 1 по 22 598,70 лв., 4 - 320 по 81,50 лв., 3 - 7900 по 4,80 лв. ДЖАКПОТ: няма II теглене - 2 , 6, 18, 31, 33. Печалби: 5 - 3 по 7 532,90 лв., 4 - 213 по 122,40 лв., 3 - 6906 по 5,50 лв. ДЖАКПОТ: няма  Позиция - 1, 2, 8; цифра - 1, 5, 0. Печалби: 3 - 5 по 5 866,60 лв., 2 - 1243 по 23,60 лв. ДЖАКПОТ: спечелен  10, 13, 14, 34, 42; Зодия - 3. Печалби: 5+1 - няма, 5 - няма, 4+1 - няма, 4 - няма, 3+1 - 16 по 100,00 лв., 3 - 135 по 10,00 лв., 2+1 - 241 по 5.00 лв., 1+1 - 1249 по 1.50 лв., 2 - 2629 по 0,80 лв., 1 - 1912 по 1,00 лв. ДЖАКПОТ: 3 000 000,00 лв.  Година: 60, месец 6, дата 3, ден 4. Печалби: I група - няма, II група - 2 по 223,80 лв., III група - няма, IV група - 2 по 111,90 лв., V група - 4 по 56,00 лв., VI група - 7 по 25,60 лв., VII група - 17 по 13,20 лв., VIII група - 41 по 4,40 лв., IX група - 41 по 6,60 лв., X група - 98 по 3,20 лв., XI група - 195 по 1,80 лв., XII група - 216 по 2,10 лв., XIII група - 444 по 2,10 лв., XIV група - 1100 по 1,40 лв., XV група - 2426 по 1,00 лв. ДЖАКПОТ: 5 864,35 лв.", "date": "2019.10.07", "title": "Тото печалби, тираж №80"}
{"url": "https://www.monitor.bg:443/bg/a/view/es-razshirjava-zashtitata-na-izoblichitelite-177303", "text": "Съветът на ЕС съобщи, че е приел днес допълнителни правила за защита на изобличителите, които подават сигнали за нередности в различни области. Предвижда се промените да влязат в сила след две години. Въвежда се закрила за подаващите данни за нередности при обществените поръчки, финансовите услуги, прането на пари, безопасността на стоките и превозите, ядрената безопасност, общественото здраве, защитата на потребителите и данните. Въвеждат се \"сигурни канали\" за съобщаване в частни или обществени организации, както и правила за обработка на постъпилите данни. При дружества с над 50 служители или в общини с над 10 000 жители се въвежда задължението да се създадат подходящи възможности за докладване на нередности. Предвижда се защитата да обхваща служители, доброволци, стажанти, акционери. Въвеждат се мерки за защита на изобличителите от отмъщение, например отстраняване от работа, понижение и сплашване. Защитата ще обхваща също хората, които съдействат на изобличителите (колеги и роднини). Въвежда се задължение за отговор в тримесечен срок и предприемане на последващи действия по сигнал за нарушения. Предвидена е възможност този срок да бъде удължен до шест месеца. Съветът на ЕС отбелязва, че засега само 10 страни в Общността имат закон за защита на изобличителите. Според проучване на Европейската комисия от 2017 г. приблизителната стойност на пропуснатите ползи от липсата на защита на изобличителите само в областта на обществените поръчки възлиза на 5,8-9,6 милиарда евро годишно за ЕС.", "date": "2019.10.07", "title": "ЕС разширява защитата на изобличителите"}
{"url": "https://www.monitor.bg:443/bg/a/view/tragedija-kraj-moskva-4-deca-izgorjaha-v-pojar-177285", "text": "Зловеща трагедия се разигра край Москва в нощта срещу понеделник. При пожар загинаха четири малки деца и 30-годишна жена. Инцидентът се случи в Московска област в селцето Чисмена /Волоколамски район/. Жертвите на огнената стихия са две деца на по 3 годинки, едно - на една и едно - на пет.  Съобщава се, че пожарът е възникнал в жилищно помещение, като пламъците обхванали обща площ от 40 кв. метра. В борбата с огъня участвали 12 пожарникаря и три единици специализирана техника. По предварителни данни на следствието, става дума за късо съединение. Преди време подобна трагедия се разигра в елитен жилищен блок в самото сърце на Москва, където при пожар загинаха четирима души. Огнената стихия тогава обхвана 2000 кв. метра, като от сградата бяха евакуирани 42-ма живущи. В края на септември пък сътрудници на руската гвардия успяха да спасят 40 души, извеждайки ги навреме от горяща жилищна сграда в град Пенза.      ", "date": "2019.10.07", "title": "Трагедия край Москва: 4 деца изгоряха в пожар "}
{"url": "https://www.monitor.bg:443/bg/a/view/amerikanci-i-britanec-vzeha-pyrvija-nobel-za-useta-na-kletkite-177304", "text": "Американците Уилям Кейлин и Грег Семенза и британецът Питър Ратклиф спечелиха Нобеловата награда за физиология или медицина за открития как клетките усещат и се приспособяват към наличието на кислород, съобщиха световните информационни агенции. Тазгодишните Нобелови лауреати разкриха механизма за един от най-важните адаптативни процеси на живота. Те идентифицираха молекулярните механизми, които регулират активността на гените като реакция на променливи нива кислород. Трудовете им проправиха пътя за обещаващи нови стратегии в борбата с анемията, рака и много други болести, обясни в изявлението си присъждащият наградата Каролински институт. Нобеловите награди ще бъдат връчени на церемония в Стокхолмската концертна зала на 10 декември - в деня на кончината на основателя на Нобеловата награда Алфред Нобел. Тази година паричната равностойност на наградата е 9 милиона крони (832 459 евро). Тя се разделя по равно между тримата лауреати. Първата Нобелова награда за физиология или медицина е връчена през 1901 г. на Елим Адолф фон Беринг /Германия/ \"за работата му върху серумната терапия, специално за прилагането й при дифтерия, с което отваря нов път за медицинската наука и дава на лекарите победоносно средство против болестта и смъртта\". Миналата година Нобеловата награда за физиология или медицина спечелиха Джеймс П. Алисън и Тасуку Хонджо за открития, довели до пробив в лечението на рак. Сред по-известните учени, получили Нобеловата награда за физиология или медицина, са: Иван П. Павлов /Русия/ /1904/, Роберт Кох /Германия/ /1905/, Александър Флеминг /Великобритания/ /1945/, Джордж Бидъл /САЩ/, Едуард Тейтъм /САЩ/, Джошуа Ледърбърг /САЩ/ /1958/ и други.", "date": "2019.10.07", "title": "Американци и британец взеха първия Нобел – за усета на клетките"}
{"url": "https://www.monitor.bg:443/bg/a/view/fandykova-spira-novoto-stroitelstvo-v-borisovata-gradina-video-177306", "text": "Трябва да опазим и съхраним Борисовата градина, а това означава пълна забрана на ново строителство. Това обяви кметът на София Йорданка Фандъкова, която е и кандидат за следващ мандат на коалиция ГЕРБ-СДС. Чрез клип във Фейсбук тя представи акцентите от програмата си за зелена София. По думите й в емблематичния парк трябва да бъде възстановена къпалнята „Мария Луиза“ и Летния театър. Фандъкова посочва, че има планове за изграждане на 8 нови парка, както и за започване на Зелиния ринг, който ще представлява линеер парк с велоалея по трасето на старата жп линия. „Той ще свърже кварталите с големите паркове и ще даде нови възможности за почивка и спорт“, уточнява градоначалникът. Тя обещава запазване на зелените клинове от Витоша и подобряваме достъпа до планината с повече градски транспорт. Като ключова задача посочва възстановяването на Княжевски и Драгалевския лифт и нова обща станция на метрото със Симеоновския лифт. Фандъкова казва още, че ще продължи засаждането на зелен пояс около София, както и на нови дървета в града. Относно подобряване на качеството на въздуха в града кметът изтъква, че ще бъде ограничено отоплението на въглища и дърва като се сменят безплатно старите печки на 1/3 от домакинствата. Тя припомня, че през декември е планирано и пускането на първата общинска система за мониторинг на въздуха, която в реално време предоставя данни от 22 нови станции. „За да намалим замърсяването от транспорта – спираме от движение коли без работеща система за очистване на вредните емисии и до 3 години всички градски автобуси ще са с най-високия еко-стандарт. Спестяваме 90 хил. т годишно от вредни емисии с пускане и на третата линия на метрото догодина“, казва още Фандъкова.", "date": "2019.10.07", "title": "Фандъкова спира новото строителство в Борисовата градина (ВИДЕО)"}
{"url": "https://www.monitor.bg:443/bg/a/view/borisov-pri-sdelkata-za-f-16-njama-korupcija-i-lobizym-177289", "text": "При договарянето на новия за българската авиация изтребител F-16 никога не е ставало дума за корупция и лобизъм. Това заяви премиерът Бойко Борисов по повод сделката за закупуване на американските бойни самолети на годишната бизнес-закуска, организирана от Американската търговска камара в България. \"Никога не е ставал разговор за нещо, което дори да прилича на лобизъм и корупция. Закупихме за пилотите ни най-доброто, което се произвежда от този клас в света. Не се изкушихме да дадем по-малко пари за израелските F-16, както румънците купиха португалските стари самолети\", заяви още Бойко Борисов. Премиерът Борисов добави, че е имало яростна и подла съпротива за сделката за F-16.\"Беше подло, защото ни обвиниха в лобизъм, за сделка между българското и американското правителство\", коментира премиерът. Борисов изтъкна ролята на членове от кабинета, за да завърши благополучно сделката въпреки яростната съпротива и подлите обвинения. \"Не се изкушихме да купим използвани израелски или португалски самолети \"Всички съседни държави карат подобни самолети, но те са блок 50, а нашите са блок 70\", изтъкна качествата на поръчаните от България самолети премиерът. Представителят на компанията \"Локхийд Мартин\", която ще достави изтребителите Ранди Хауърд съобщи, че като част от сделката ще бъде направена академия за пилоти в Горна Оряховица. \"Нашите самолети действително са скъпи, но това е отлична инвестиция, която България ще си възвърне\", отбеляза Хауърд. По-рано Борисов се е срещнал с представители на американския концерн. Акцент на разговора е било дългосрочното сътрудничеството, което ще се реализира, благодарение на Програмата за индустриалното партньорство. Тя е част от процедурата по придобиването на изтребителите и се регламентира с договор между Министерството на икономиката и „Локхийд Мартин“. Благодарение на клаузите в него за първи път такъв тип западен образец самолети ще бъдат поддържани и ремонтирани в България и то от наши специалисти. Ще бъдат създадени също работни места и ще се внедри уникално за страната ни ноу-хау в българската индустрия, която развива дейност в областта на сигурността и отбраната.   Представителите на американската компания са подчертали пред българския министър-председател, че само в Европа има над 700 самолета F-16, а в света са продадени над 4000 броя от летателното средство, което го прави най-продаваният военен изтребител и най-използваният в реални военни действия. Президентът на Американската търговската камара Оливие Маркет отбеляза, че САЩ е шестият по големина инвеститор в България. Той посочи като успешни и дълго очаквани завършени проекти през последната година пуснатата нова мина на \"Дънди\" и нова технологична иновация на \"Кока Кола\". Маркет припомни, че наскоро за първи път у нас е транспортиран американски втечнен газ, двете частни американски централи \"Марица Изток\" 1 и 3 използват местни суровини и гарантират енергийната стабилност, а наскоро \"Уестингхаус\" заяви намерение да участва в проекта за АЕЦ “Белене\". България работи активно и по въпроса за енергийната си независимост и диверсификация, коментира  Борисов. \"С Америка се работи и по много други проекти. В много сфери се направиха много неща\", заяви Борисов. В ядрената енергетика България разполага с два реактора и има възможност да се направи много добър проект. Временно изпълняващият длъжността посланик на САЩ в България Джъстин Фридман отчете, че над 2 млрд долара е двустранната търговия.  По темата трябва ли Северна Македония да влиза в ЕС и НАТО сме на едно мнение с вицепремиера Красимир Каракачанов, отбеляза Борисов по време на бизнес закуската и подчерта: \"не трябва да се заиграва с историята, защото тя е ясна\". Той е на мнение, че и Албания трябва да стане член на НАТО, защото \"всяка една държава, изоставена държава от голямото европейско семейство, е пагубно и веднага става средище на корупция и терор\". \"Тогава в страна ни ще дойдат лидерите на Германия, Франция, Италия, Австрия, Полша и Великобритания, заедно с лидерите на Западните Балкани. По думите му всички ще дойдат в страната ни, защото България води политика не само на добросъседство, но и дава перспектива за страните на Балканите\", каза още Борисов. По въпроса за Брекзит Борисов се надява до края на месеца да има сделка между ЕС и Великобритания. Той благодари на американската страна за инвестициите, които се правят в България и изтъкна, че износът за САЩ е по-голям от вноса, което означава, че българската икономика се развива. ", "date": "2019.10.07", "title": "Борисов: При сделката за F-16 няма  корупция и лобизъм"}
{"url": "https://www.monitor.bg:443/bg/a/view/edna-oshte-po-dobra-siesta-177284", "text": "Здравейте, приятели! От днес може да се радвате на една още по-добра Сиеста. За целта Агенция \"Монитор\" ще ви представи подобрен вариант на рубриките си, на които може да се наслаждавате и през почивното си време. За да ви забавляваме и най-вече за да сме ви полезни, казваме чао на рубриките \"Най\" и \"Този шарен свят\"! За сметка на това обаче посрещаме новите ви спътници: \"Една жена каза\", която ще може да четете в събота, както и \"Записки по градския транспорт\" в неделя. Изненадите ни не свършват до тук - авторите ни ще се разменят и ще си ходят на гости. Така Бежанеца ще ви даде  , един практичен татко ще се превъплати в ролята на Лудото майче, блондинки ще пишат мъжки дневник и т.н. Има какво да прочетете. Нека новата Сиеста започне сега! ", "date": "2019.10.07", "title": "Една още по-добра сиеста!"}
{"url": "https://www.monitor.bg:443/bg/a/view/da-baby-oglavi-klasacijata-na-bilbord-za-albumi-177286", "text": "Рапърът DaBaby за първи път в кариерата си оглави седмичната класация Топ 200 на \"Билборд\" за албуми, съобщи сайтът на изданието. По данни на Нилсен Мюзик от втория студиен албум на 27-годишния изпълнител – Kirk, са продадени 145 000 еквивалентни единици, които му отреждат първенството. След три седмици на върха рапърът Пост Малоун отстъпи на втора позиция със 124 000 продадени еквивалентни единици от тавата Hollywood's Bleeding. Третото място в чарта заема един от знаковите албуми на The Beatles - Abbey Road, който беше преиздаден в края на септември по случай 50-годишнината от излизането му. От тавата, оглавила за първи път албумната класация на \"Билборд\" на 1 ноември 1969 г. и прекарала 11 непоследователни седмици на върха, за периода на отчитане са продадени 81 000 еквивалентни единици. Челната петица в класацията Топ 200 на \"Билборд\" се допълва от рапъра Кевин Гейтс с I'm Him (70 000 продадени еквивалентни единици) и поп сензацията Тейлър Суифт с Lover (57 000 продадени еквивалентни единици).", "date": "2019.10.07", "title": "DaBaby оглави класацията на „Билборд“ за албуми"}
{"url": "https://www.monitor.bg:443/bg/a/view/sonja-joncheva-gushna-dyshterichka-snimki-177287", "text": "Оперната прима Соня Йончева гушна втората си рожба. Бебето е момиченце и се е появило на бял свят преди няколко дни. Името, което гордите родители са избрали, е София. За благата вест съобщи самата звездна майка с няколко снимки и текст в социалните мрежи. На кадрите се вижда и малката наследница, облечена с бели дрешки и с розово цвете на главата. Какъв по-прекрасен начин да отпразнуваме раждането на нашата принцеса София, от рождения ден на нашия Матео? Те са родени само с няколко дни разлика. Щастливи сме оттук до луната и обратно!\", написа Соня в своята Инстаграм страница. Към фотографиите има и такива от рождения ден на първородното дете на сопраното – Матео. Момченцето отпразнува петия си рожден ден, а свещичките духна от торта, която представлява прочутия кораб Титаник. Припомняме, че 37-годишната Йончева съобщи за втората си бременност през месец март. Тогава тя отмени участията си заради усложнения. „Дойде моментът, в който да споделя, че нашето семейство скоро ще има нов член. Доминго, Матео и аз сме много развълнувани да посрещнем бебето тази есен. Лекарите ми препоръчват да преустановя всякакво излизане на сцена, освен концертите до края на март.“, обясни тогава примата. Искрите между Йончева и съпругът й - диригентът Доминго Хиндоян, пламват в Женева. Това се случва по време на последния ѝ изпит за магистърска степен, който минал под диригентството на Хиндоян. Макар да усещат силно привличане един към друг, се е наложило да изчакат 5 години, за да сключат брак.", "date": "2019.10.07", "title": "Соня Йончева гушна дъщеричка (СНИМКИ)"}
{"url": "https://www.monitor.bg:443/bg/a/view/fibank-se-prisyedini-kym-iniciativata-za-byrzi-i-prozrachni-mejdunarodni-razplashtanija-swift-gpi-177294", "text": "В съвременния забързан дигитален свят потребителите изискват все по-бързи и сигурни услуги, които се развиват с напредъка на технологиите. Като лидер в иновациите и ориентирана към нуждите на клиентите, Fibank (Първа инвестиционна банка) се присъедини към SWIFT gpi – глобално решение, предоставящо бързи и прозрачни международни преводи. От септември 2019 г. банката извършва международни разплащания през новата платформа на SWIFT, с което подобрява значително скоростта и проследимостта на трансграничните трансфери. По този начин Fibank е сред водещите банки в света, включили се в SWIFT gpi и единствената сред кредитните институции в страната. Според данни на SWIFT 36% от извършваните през gpi преводи се заверяват по сметка на крайния бенефициент до 5 минути от инициирането им, 53% в рамките на 1 час, а 96% в рамките на същия ден. Освен бързината, друго основно предимство на новата платформа е възможността за проследимост в реално време, посредством включения в платежното SWIFT-съобщение tracking identifier. Към днешна дата 660 банки участват в SWIFT gpi и изпълняват ежедневно валутни разплащания за над USD 300 млрд. От години Fibank предлага бързи и висококачествени услуги в областта на международните плащания чрез своята широка кореспондентска мрежа, в сътрудничество с водещите световни банки. Първа инвестиционна банка е първият и все още единствен в България директен участник в EBA Clearing /най-голямата клирингова къща в Европа/ и поддържа кореспондентски сметки освен в основните валути (евро, щатски долар, швейцарски франк и британска лира), така и в различни други водещи валути (като китайски юан, японска йена, канадски долар, руска рубла, норвежка крона и др). Стремейки се да отговори на нуждите на все по-глобалния бизнес, Fibank предоставя възможност на своите клиенти да извършват международни преводи и в повече от 110 екзотични валути.", "date": "2019.10.07", "title": "Fibank се присъедини към инициативата за бързи и прозрачни международни разплащания SWIFT gpi"}
{"url": "https://www.monitor.bg:443/bg/a/view/djystin-i-hejli-bijbyr-se-pusnaha-po-belio-snimki-177290", "text": "Любимецът на тийнейджърките Джъстин Бийбър и съпругата му - манекенката Хейли Болдуин-Бийбър, разбуниха духовете с фотосесия по бельо. Звездната двойка остана по долни гащи за новата рекламна кампания на „Келвин Клайн“. Кадрите, заснети за актуалната колекция на бранда, затвърждават статута на двойката като една от най-горещите в света на шоубизнеса. На снимките канадският изпълнител и нежната му половинка демонстрират страстната си привързаност един към друг. Феновете на младото семейство Бийбър не крият възторга си от знойните рекламни кадри. \"Джъстин и Хейли изглеждат невероятно секси\" и са само част от коментарите на последователите им в Туитър. Припомняме, че 25-годишният певец и чаровната блондинка се познават отдавна. Любовните им отношения обаче стартираха преди около две години. Джъстин и Хейли сключиха тайно граждански брак през септември миналата година в Ню Йорк. Преди седмица двойката организира второ сватбено тържество, на което присъстваха около 150 техни близки и приятели.", "date": "2019.10.07", "title": "Джъстин и Хейли Бийбър се пуснаха по бельо (СНИМКИ)"}
{"url": "https://www.monitor.bg:443/bg/a/view/sa-sht-ustanoviha-broja-na-jertvite-na-naj-kryvojadnija-serien-ubiec-177272", "text": "В Съединените щати вероятно е установен серийният убиец с най-много жертви: това е 79-годишният Самюъл Литъл, който признал, че е убил 93 души. Федералното бюро за разследване (ФБР) досега е потвърдило 50 от убийствата, предаде АФП. Повечето жертви на Литъл, който е убивал между 1970 и 2005 г., са жени. Той излежава присъда от доживотен затвор от 2014 г., когато бил признат за виновен и осъден за три убийства. \"Години наред Самюъл Литъл е смятал, че няма да бъде заловен, защото мислел, че никой не го е грижа за жертвите му\", каза Кристи Паладзоло, криминален анализатор във ФБР. \"И макар той вече да е в затвора, ФБР смята, че е важно да се въздаде правосъдие за всяка от жертвите и да бъде приключен всеки един от случаите\", добави тя. Полицията приема за достоверни признанията на Литъл и създаде сайт, на който може да се видят заснети показанията му за убийствата, чиито жертви все още не са идентифицирани. \"Голяма част от тези смъртни случаи първоначално са били описани като смърт от свръхдози или случайна смърт без установена причина. Част от телата не са били открити\", уточнява ФБР. Самюъл Литъл е бивш боксьор, познат и под името Самюъл Макдауъл. Той бил арестуван за първи път през 2012 г. в център за бездомници в Кентъки и екстрадиран в Калифорния заради участие в афера с наркотици. Там бил уличен чрез ДНК-проби в убийствата на три жени в Лос Анджелис между 1987 и 1989 г. И трите били пребити и удушени, посочва АФП.", "date": "2019.10.07", "title": " САЩ установиха броя на жертвите на най-кръвожадния сериен убиец"}
{"url": "https://www.monitor.bg:443/bg/a/view/trymp-pogna-pelosi-za-dyrjavna-izmjana-177295", "text": "Президентът на САЩ Доналд Тръмп посочи като некоректна председателката на Камарата на представителите Нанси Пелоси, като заяви, че тя може да е извършила държавна измяна и призова за \"незабавния й импийчмънт\", съобщи Ройтерс. Тръмп написа в Туитър, че Пелоси е знаела за \"лъжите и масовите измами\" на председателя на комисията по разузнаването в Камарата на представителите Адам Шиф \"спрямо Конгреса и американския народ\". Президентът неотдавна рязко разкритикува Шиф и дори призова да бъде арестуван, защото според него бил изопачил съдържанието на телефонния му разговор с украинския президент Володимир Зеленски през юли. Същевременно стана ясно, че има и втори информатор, който е предоставил сведения за разговора между американския президент Доналд Тръмп и украинския му колега Володимир Зеленски. Информаторът е служител от разузнаването и е разговарял с генералния инспектор на разузнавателната общност Майкъл Аткинсън, според телевизия Ей Би Си. Медиите цитират Марк Заид, адвокатът, който представлява първия информатор. Той заяви в телевизионно интервю, че има и втори клиент. Адвокатът е подчертал, че клиентът му \"разполага с данни от първа ръка за някои обвинения, очертани от първия осведомител\". Вторият информатор може да посочи подробности за телефонния разговор, състоял се на 25 юли.  Тръмп определи твърденията на първия източник като \"напълно неточни\". Демократите в Конгреса започнаха разследване за импийчмънт, след като информацията от информатора бе оповестена миналия месец, припомня ДПА. Вторият осведомител не е разговарял с конгресмените, които водят разследването.  Същевременно адвокатът на Тръмп намеси Румъния в скандала Украйнагейт, писаха букурещките вестници \"Адевърул\" и \"Ромъния либера\". Личният адвокат на американския президент Доналд Тръмп твърди, че разполага с информация за нечисти сделки на Джо Байдън в Румъния. Руди Джулиани направи тези изявления пред телевизия Фокс, която е близка до републиканците, но не представи каквато и да е подробност, изясняваща в какво обвинява Байдън - възможният конкурент на Тръмп на президентските избори догодина, посочва \"Адевърул\". Вестниците цитират изявления на Руди Джулиани пред Фокс ТиВи, в които той се оплаква, че постоянно е прекъсван от журналистите и че \"не може да завърши и едно изречение\". Коментарите на Джулиани са свързани с писмо от предизборния екип на Джо Байдън до Фокс ТиВи, в което се посочва, че Руди Джулиани не би трябвало да бъде канен в нито една емисия, защото журналистите му позволяват да прави абсурдни и необосновани изявления и да изрича безсрамни лъжи. Във връзка с това личният авокат на Тръмп заяви: \"И те говорят глупости, от сорта Хънтър Байдън не е виновен, точка. На мен ми се противоречи в минутата, в която си отворя устата. Не успявам да кажа нищо. Причината, поради която не ме искат в пряко предаване, е, че знам нещо, за което вие не говорите. Имам всичко тук. Имаме много разкрития. Още не съм стигнал до Румъния. Чакайте да видите, когато стигнем до Румъния. Вижте какво ме тревожи: човекът е мошеник, голям мошеник и се подигра със САЩ\", заявил Руди Джулиани, цитиран от румънските вестници.", "date": "2019.10.07", "title": "Тръмп погна Пелоси за държавна измяна"}
{"url": "https://www.monitor.bg:443/bg/a/view/zapochva-nobelovata-sedmica-177273", "text": "С обявяването на Нобеловата награда за физиология или медицина днес в Стокхолм започва Нобеловата седмица, съобщи сайтът nobelprize.org. Носителят или носителите на Нобеловата награда за физика ще бъдат огласени на 8 октомври, за химия - на 9 октомври. На 10 октомври ще бъдат присъдени две Нобелови награди за литература - за 2018 г., когато нямаше лауреат заради намаления поради скандали състав на Шведската академия, и за 2019 г. В петък - 11 октомври в Осло ще бъде обявена Нобеловата награда за мир, а на 14 октомври в Стокхолм ще бъде обявена Нобеловата награда за икономика. По желание на Алфред Нобел (1833 -1896) учредените от него награди са за най-важните открития в областта на физиката, химията, физиологията или медицината, за забележителни литературни постижения, за дейност в интерес на световния мир. Първата Нобелова награда е връчена в Сен Тропе през 1901 г. - пет години след смъртта на Алфред Нобел. Церемониите в Стокхолм и Осло, на които лауреатите получават наградите си, по традиция се насрочват на 10 декември, годишнината от смъртта на Нобел. Всяка награда може да бъде присъдена най-много на трима номинирани. Тя се състои от златен медал, диплом и парична сума. Тази година паричната равностойност на Нобеловата награда е 9 милиона шведски крони (832 459 евро).", "date": "2019.10.07", "title": "Започва Нобеловата седмица"}
{"url": "https://www.monitor.bg:443/bg/a/view/toyota-rav4-porazjava-s-emocionalen-dizajn-177267", "text": "С появата си през 1994 година Toyota RAV4 стана един от основателите на сегмента на масовите кросоувъри. С всяко ново поколение моделът засилваше популярността си и до момента от него са продадени около 9 милиона автомобила. Първите четири издания на RAV4 се харесваха от много потребители заради комбинацията от надеждност, практичност и универсалност, но бяха коли със скучен екстериор и интериор. Сега пред нас е петото поколение на RAV4, което според Toyota не само запазва ключовите стойности на модела, но и ги разширява. Новата хибридна версия на Toyota RAV4 ще ви даде възможност да спестите гориво. Кросоувърът с предно задвижване не е предназначен за сериозен офроуд, но с лекота ще върви по черен път и ще се качи на висок бордюр. С този балансиран автомобил ще се чувствате свободно и комфортно в града, като кросоувърът е в състояние да достави удоволствие от шофирането и висок комфорт. Новият модел Toyota RAV4 Hybrid до голяма степен напомня луксозната марка Lexus, тъй като изглежда много привлекателен, но и цената вече е близо до горната граница на автомобилите от тази категория. В новия кросоувър промените са много по-смели от обикновено и не само външни и технически. Хибридната версия Toyota RAV4 Hybrid е получила нов характер. Въпреки че дължината е намалява с 30 мм и сега е 4600 мм, междуосието на е увеличено с 30 мм и сега достига 2690 мм. Външността на новата Toyota RAV4 е двуполюсна. При появата на първата снимка преди повече от година, тя беше едновременно критикувана и одобрявана. На живо обаче новата Toyota RAV4 изглежда поразително и изненадващо добре, и може би ще ви завладее. Революционният дизайн на новия модел може да се определи като експресивен, емоционален и дори агресивен. За разлика от предишните поколения, които бяха със спокоен дизайн, новият RAV4 е с мускулести ръбове и ще ви накара да се възхищавате на неговата елегантност. Мнозина дори се обръщат, когато видят колата на пътя. Много стилно и елегантно изглежда версията с двуцветна каросерия, която комбинира бяла основна част и черен покрив, в стила на емоционалния кросоувър CH-R. Освен това новият RAV4 има характерното излъчване на луксозен модел от премиум марката Lexus. Наистина, в салона на новата Toyota RAV4 Hybrid има много първокласни решения. На задния ред седалки има толкова много пространство за коленете, че можете да седнете с кръстосани крака. Широчината се е увеличила с 10 мм и отзад спокойно могат да седнат удобно трима човека. Обемът на багажник също се е увеличил със 79 литра и сега има добър използваем обем от 580 литра, както и ниска височина на товарене. Материалите в интериора са почти на първокласно ниво, но без алкантара, дърво и карбонови детайли. Използвани са модерни висококачествени пластмаси, меки и приятни на допир. Повечето от бутоните са гумирани, има поставки с гумен протектор, както и гумирана повърхност от вътрешната страна на вратите. Всички бутони са с осветление. Използван е син шев на седалките и таблото. Децата ще останат доволни от наличието на 5 входа за USB, през които могат да се зареждат смартфони и да се свързват всякакви външни електронни устройства. Безспорно по-привлекателната модификация на Toyota RAV4 е версията Hybrid, задвижвана от 2,5-литров бензинов двигател и електромотор с обща мощност 218 к.с., която предава тягата на предните колела посредством автоматична хибридна кутия, наречена е-CVT. Най-голямото предимство на Toyota RAV4 Hybrid е високата ефективност и спестяването на гориво, особено в града, където хибридът е много по-икономичен от версията с бензинов двигател. Според японците комбинираният разход на гориво е 4,5 л/100 км и това е съвсем постижимо, дори и без да шофирате възможно най-икономично. В града дори консумацията на бензин е 4,4 л/100 км, а на пътя с около 90-100 км/ч колата харчи около 4,7-4,8 л/100 км. При шофиране със скорост 140 км/ч на магистралата, разходът е 5,9 л/100 км, което е повече от добре за хибридния RAV4 с мощност от 218 к.с. Всичко това е поредното доказателство, че извън града Toyota RAV4 Hybrid демонстрира стойности, характерни за 2,0-литров дизелов двигател с мощност 150 к.с., но в града разходът от 4,4 л/100 км подчертава безспорните предимства на хибрида. Със задвижване само на предните колела новата Toyota RAV4 не е всъдеход, но с лекота се движи по черен път и се катери по високи бордюри, благодарение на просвета от цели 190 мм. Може би във версията със задвижване на всички колела този SUV ще има и повече офроуд възможности. Новата Toyota RAV4 Hybrid стартира меко и безшумно, само на електрическа тяга. Известно време след това продължава да работи само електрическият мотор, демонстрирайки първокласен комфорт. Това се случва само на равна повърхност. Ако тръгнете да изкачвате стръмен наклон, веднага се намесва бензиновият двигател на RAV4. Бензиновият двигател почти не се чува, а когато стартирате и карате само на електрическа тяга, изобщо няма шумове. Въпреки, че предните колони са по-тънки, отколкото в предишното поколение на RAV4, те все още леко припокриват гледката в завоите. По магистралата колата се движи уверено със скорост 140 км/ч, след което се появява малък аеродинамичен шум. Максималната скорост е 180 км/ч. Дори когато натиснете силно педала на газта, няма да усетите незабавно ускорение. Причината е в хибридната предавка e-CVT, която се замисля дори в режим Sport. Въпреки това, ускорението от място до 100 км/ч отнема 8,4 секунди, което е доста прилично постижение за хибриден градски кросоувър. В режим Sport скоростомерът получава червен ореол и новият кросоувър RAV4 Hybrid става динамичен и забавен. По магистралата и в градския трафик Toyota RAV4 Hybrid вози отлично. Новото окачване е много комфортно и вози стегнато, без да предизвиква големи странични наклонявания на каросерията и в същото време отработва добре дупките и неравностите по третокласните пътища. И дори при големи ями, окачването се справя с трусовете, предизвикани от колелата. Новата Toyota RAV4 Hybrid се контролира послушно и се управлява отчетливо, с нея е лесно да се маневрира, а размерите се усещат добре. Воланът се върти от край до край почти два и половина оборота. У нас стартовата цена на Toyota RAV4 Hybrid е почти 63 000 лева със задвижване на предните колела. В топверсията Luxury Premium с двойно предаване AWD цената достига 88 000 лева. Но дори и тази сума е под цената на всички премиум модели от този клас, които не могат да осигурят това качество на возене, доста по-високо от много автомобили с двигатели с вътрешно горене. Може би и затова повече от една трета от всички продадени RAV4 в света са в хибридната версия. Българският пазар не прави изключение и у нас се продават повече хибридни RAV4, отколкото други.", "date": "2019.10.07", "title": "Toyota RAV4 поразява с емоционален дизайн"}
{"url": "https://www.monitor.bg:443/bg/a/view/vzriviha-kolata-na-izvesten-advokat-v-montana-177277", "text": "Взрив в Монтана е изпочупил прозорците на цяла кооперация, съобщи NOVA. Адското устройство е било поставено в гараж на известен в града адвокат. Инцидентът е станал в 3.15 часа сутринта. От автомобила не е останало почти нищо, вратата на гаража е изхвърчала на метри, а стената е разрушена. Няма пострадали хора, жителите на кооперацията само са сериозно изплашени. Към Монтана пътуват криминалисти от София, тъй като това е вторият такъв инцидент за последните две седмици. На 19 септември избухна бомба, поставена в лек автомобил на частен съдебен изпълнител в Стара Загора.  ", "date": "2019.10.07", "title": "Взривиха колата на известен адвокат в Монтана"}
{"url": "https://www.monitor.bg:443/bg/a/view/vks-gleda-deloto-sreshtu-djok-polfrijman-177279", "text": "Върховният касационен съд ще разгледа днес делото на Джок Полфрийман. Магистратите трябва да решат, дали да възобновят делото за предсрочно освобождаване на австралиеца, каквото е искането на главния прокурор Сотир Цацаров. То бе изтеглено по-рано във времето - за 7 октомври. Първоначалното насрочване на делото беше за 23 октомври 2019 година. Ако го уважат, казусът ще се върне за ново разглеждане. Джок Полфрийман все още се намира в общежитието за мигранти в Бусманци, въпреки че според съда няма пречка да напусне страната. А докато ВКС решава, ВМРО организира протест пред Съдебната палата срещу предсрочното освобождаване на Полфрийман.", "date": "2019.10.07", "title": "ВКС гледа делото срещу Джок Полфрийман"}
{"url": "https://www.monitor.bg:443/bg/a/view/izdirvat-42-godishen-udavnik-vljazyl-v-marica-drogiran-177281", "text": "Пожарната и полицията в Пловдив издирват 42-годишен мъж, който късно вечерта в неделя влязъл в река Марица внезапно. Предполага се, че той е бил дрогиран и че най-вероятно се е удавил. Сигналът за удавника е бил получен на 112 около 18,30 часа на 6 октомври, съобщиха от полицията в града. Мъжът е бил край брега на реката заедно с още двама души – мъж на 26 години и 15-годишно момче. Край тях били открити две бутилки алкохол и таблетки ксанакс. Тримата били на пейка край Водната палата в Пловдив, когато 42-годишният поел към водата. Другите двама подали сигнала на спешния телефон и на мястото отишли служители на Четвърто районно. Минути по-късно към тях се присъединили и водолази от пловдивската Пожарна. „Влязохме във водата, но не открихме удавен човек. На това място има силно течение, а и заради тъмнината, ще продължим издирването утре (б.р. понеделник) по-надолу по реката”, каза зам.-директорът на Пожарната в Пловдив Димитър Бришимов. Очаква се издирването на удавника да продължи в днес по преценка на водолазите от Пожарната.", "date": "2019.10.07", "title": "Издирват 42-годишен удавник, влязъл в Марица дрогиран"}
{"url": "https://www.monitor.bg:443/bg/a/view/obraha-sama-i-nepodvijna-jena-177280", "text": "Сама жена, прикована на легло беше брутално обрана. Престъплението е извършено в град Вълчедръм, информира NOVA. Крадецът влязъл в дома й през нощта. Той взел възглавницата й, в която жената кътала спестени 800 лева, предназначена за операция. Това обаче не е всичко, защото бандитът се върнал след седмица и този път откраднал всичко, което било пред очите му. „Не е човешко това! Иди да крадеш от богатите, а не от такива като мен. А и защо ще крадеш? Поискай си, всеки ще ти даде“, казва потърпевшата Златка. Когато чула шум в съседната стая тя решила, че е жената, която й помага за няколко часа през деня. Но видяла как крадец влиза в дома й. Не го познала. Той отмъкнал миксер, пасатор и други вещи. Жената съжалява най-много за задигнатите пари, защото с част от тях искала да плати операция, която давала надежда отново да е на крака. Златка е работила като счетоводител и учител, няма семейство. В момента за нея се грижи личен асистент по няколко часа на ден. През останалото време е сама.", "date": "2019.10.07", "title": "Обраха сама и неподвижна жена"}
{"url": "https://www.monitor.bg:443/bg/a/view/spasiha-kuche-oceljalo-pod-ruini-stanali-sled-uragana-dorian-177278", "text": "С инфрачервен дрон откриха куче оцеляло почти месец след урагана Дориан. Членовете на екипа, който намерил кучето, са го нарекли Чудо. Животното е в много тежко състояние. То било заклещено под счупени стъкла, паднал климатик и изпочупени тухли. 1-годишното кученце е оцеляло само от дъждовна вода, скелетът му се вижда под кожата и не може да се движи, съобщава Дарик. Но въпреки тежкото си състояние, Чудо е посрещнало спасителите с въртене на опашка. Веднага е настанено във ветеринарна клиника, а лекарите смятат, че ще се възстанови напълно. След като укрепне, Чудо ще бъде предложено за осиновяване, освен ако до тогава собствениците не си го потърсят. Ураганът Дориан връхлетя Бахамските острови в началото на септември и уби 50 души. Стотици други все още се водят в неизвестност. При масовата евакуация стотици кучета и котки бяха изоставени. До момента екипите са открили и спасили 139 четириноги.", "date": "2019.10.07", "title": "Спасиха куче оцеляло след урагана Дориан"}
{"url": "https://www.monitor.bg:443/bg/a/view/stranata-polzva-dobrijat-opit-na-varna-v-socialnata-sfera-177291", "text": "Добрият опит на Варна в социалната сфера се ползва като пример за успешни практики в национален мащаб. Това заяви д-р Лидия Маринова, председател на социалната комисия към Общинския съвет във Варна на провелата се в София конференция по проблемите на ранното откриване и диагностициране на заболяванията на децата с увреждания. „Варна има сериозен опит в сферата на ранната детска интервенция. Нашата община е единствената, която от 2013 г. финансира от бюджета си тази услуга. Практиката на „Карин дом”, Общностния център и проекта „Зеленият двор”, съвместно с Медицински университет – Варна, е добра основа за предстоящото изграждане на система от подобни услуги в цялата страна”,коментира по време на форума, организиран от Национална мрежа за децата и УНИЦЕФ варненският педиатър. „Ранната интервенция цели веднага щом бъдат установени съответните дефицити в развитието на детето, с него да започнат работа специалисти така, че то да получи необходимата му рехабилитация още в първите месеци и години. Паралелно с това се обучават и родителите, за да се включат активно в процеса и то в семейна среда, а не в институции. Практиката на много страни доказва, че в резултат от този подход 70% от навреме диагностицираните и рехабилитирани деца с увреждания, след като навършат 10-15 години се вграждат в обществото, наравно с връстниците си, които нямат увреждания”, изтъкна д-р Маринова, която е член на Консултативния съвет по ранна детска интервенция към УНИЦЕФ и представител на НСОРБ и община Варна. Сред участниците в конференцията бяха зам.-министърът на труда и социалната политика Зорница Русинова, Джейн Муита -представител на УНИЦЕФ за България, Ана Мария Серано - председател на Европейската асоциация за ранна детска интервенция, Емили Варгас-Барон - ръководител на института RISE в САЩ, представители на министерствата на образованието и здравеопазването. Във фокус на дискусията беше постигнатото до момента в България. Представен бе и опитът на Португалия и Австрия в областта на ранната интервенция. „Община Варна последователно инвестира в развитието на социалните услуги. За положените усилия и своите постижения в социалната сфера е многократно награждавана. Варна е с висока оценка за активната работа с неправителствения сектор, както и за новаторството в областта на услугите за хора с увреждания – деца и възрастни”, изтъкна д-р Маринова и припомни, че на международен форум през юни община Варна получи награда за социално отговорни политики и цялостен принос за социалното развитие на България. „В момента община Варна рeализира 59 социални услуги с общинско и държавно финансиране. Специализираните микробуси, които хората с увреждания ползват безплатно, бяха увеличени с още два и вече са осем”, посочи д-р Маринова. По повод приоритетите в социалната сфера тя уточни, че след подписването на съответните договори общината работи по три нови проекта, финансирани по линия на ОП „Региони в растеж“ и „Развитие на човешките ресурси“. „Предстои изграждането на Център за лица с деменции, Център за подкрепа на лица с увреждания, включително с тежки множествени увреждания, както и Патронаж за възрастни хора и лица с увреждания, който ще обхване близо 500 души”, обясни д-р Лидия Маринова.", "date": "2019.10.07", "title": "Варна отличник по ранна диагностика на деца с увреждания"}
{"url": "https://www.monitor.bg:443/bg/a/view/parlamentarnata-komisija-po-otbrana-zasedava-v-dolna-mitropolija-177282", "text": "Комисията по отбрана към 44-ото Народното събрание ще проведе изнесено заседание във факултет „Авиационен“ на НВУ „В. Левски” и във Военновъздушната учебна база – Долна Митрополия на 7 и 8 октомври 2019 г. /7 октомври 2019 г., 11.30 часа, Конферентна зала на факултет „Авиационен“/, съобщават от пресцентъра на МО. На заседанието Комисията ще изслуша ген.-майор Цанко Стойков, командир на ВВС, който ще говори за „Изграждане на взаимодействието между ВВС и ВВУ – обективна необходимост и възможности за реализация“ и полк. д-р инж. Ивайло Ангелов, зам.-началник на НВУ „Васил Левски“ по ВВС, който ще запознае народните представители с плана и практическите стъпки за възстановяване на Висшето военновъздушно училище „Георги Бенковски“ в гр. Долна Митрополия. След заседанието Комисията по отбрана ще се срещне с личния състав във факултет „Авиационен“ и ще разгледа учебно-материалната база, където се обучават курсантите. На 8 октомври 2019 г., в 9.00 часа, народните представители ще посетят Военновъздушната учебна база – Долна Митрополия, където ще се запознаят с кабинетите по аеродинамика и автоматика, конструкция на Л-39 „Албатрос”, с авиационно артилерийско въоръжение, авиационни прицелни системи, лабораторията по мехатроника и ще видят новия тренажор, който беше закупен за обучение на курсантите.", "date": "2019.10.07", "title": "Парламентарната комисия по отбрана заседава в Долна Митрополия"}
{"url": "https://www.monitor.bg:443/bg/a/view/letishte-sofija-njama-da-e-rezervno-a-hyb-mejdu-evropa-i-azija-177231", "text": "Летищните такси няма да скачат рязко, а пропуските в сигурността и безопасността на летище София ще бъдат преманати, обещава Щефан Верман, говорител на бъдещия концесионер на столичния аеропорт. - „Соф кънект“ е консорциум, създаден специално за участие в търга на концесията на летище София. Той включва френския инвестиционен фонд Meridiam (99% дял) и базираната във Виена, Австрия, строителна компания Strabag (1% дял). Meridiam е френска независима световна инвестиционна компания, специализирана в дългосрочни публични инфраструктурни проекти, със 71 проекта и активи в 23 страни, с активи на стойност 7 млрд. евро под нейно управление и 55 млрд. евро капитал, инвестиран в строителство. Уникалността на компанията е, че инвестира в дългосрочен план, като никога не е продала инвестиция. Фондът има доказан опит в летищния сектор със съществуващо портфолио, включващо Централния терминал на LaGuardia (Ню Йорк, САЩ), Queen Alia International (Йордания) и Ivato and Nosy Bé (Мадагаскар). Strabag е водеща компания за развиването на инженеринг, снабдяване и строителство, имаме много успешни проекти с тях и партньорства в Германия, Полша и Ирландия. Компанията е също така водеща и в строителството в България и за нас беше важно да имаме тяхната подкрепа. Летище Мюнхен има специален ангажимент към „Соф кънект“ като трето лице летищен оператор. То е с приходи от над 1.5 милиарда евро през 2018 г., най-доброто в света и единственото в Европа с 5 звезди. Успяха много бързо да развият аеропорта в Мюнхен от едно регионално летище с няколко връзки през 1992 г. до голям хъб с международни дестинации. В началото на 90-те пътникопотокът е бил 12 млн. годишно, сега вече е 48 милиона пътници. Освен това са развили района около летището с хотели, ресторанти и стартъп град. В момента това е най-големият работодател в Бавария с около 38 000 служители, наети от близо 520 компании. Това е и нашата представа за София – да бъде клъстер, около който да се развива икономическа дейност и също така да опазим и развием богатото наследство, което България има в сферата на авиацията. - Със сигурност няма да служи като резерва, а ще бъде хъб летище, това е нашата визия. То ще е базирано на нарастващата динамика в България, на нарастващия туризъм. Разбира се, ще бъде също свързващо летище за страната, но и хъб. - Първото и най-важното нещо е да подобрим изживяването на клиентите, което започва с ремонта и обновяването на терминали 1 и 2, но не спираме с това, ще го развиваме и в обектите на терминал 3. Като пример може да дадем летището в Мюнхен, което въпреки водещата си позиция, продължава да се старае да подобрява обслужването на клиентите на място чрез проучвания или наблюдение как се движи пътникът. Хиляди хора са ангажирани с това ежедневно. Ще внедрим нови технологии, за да подобрим услугата на летището в София. Най-важното за нас е да развием и изградим инфраструктура, която да бъде в услуга на клиентите и да бъде изцяло разработена въз основа на техните очаквания и изисквания. Първата фаза е ремонтирането на терминал 1 и 2 през идните две до три години. Ще премахнем всички пропуски в сигурността и безопасността, както и ще подобрим услугите на пътниците. Те ще усетят първо премахване на забавянето чрез нови технологии, за да не се налага да чакат дълго след влизане в летището. Основна цел е да подобрим магазините и кафенетата, обозначенията за пътниците, както и чистотата на терминалите. На уебсайта на летището ще се създадат и лансират инструменти и услуги за улеснение преди пътуване, които ще се предлагат от авиокомпании и от партньори доставчици. Тези услуги ще включват полезна информация преди излитането, ориентиране и стимулиране на предварителното поръчване на храна, стоки, услуги и удобства. Ще подобрим и обработването на багажа. Втората фаза е построяването на изцяло нов терминал 3. Терминал 1 ще бъде съборен. Всичко това ще се случва, докато летището работи. Третата фаза е дострояване и разширяване на терминал 3 и построяване на различни обекти заради предвидения растящ пътникопоток – нов хотел, допълнителен паркинг. На мястото на терминал 1 ще бъде построен новият карго терминал. Последната основна точка в нашата стратегия е устойчивостта, която искаме да подобрим на летището. Това включва серия от технически инвестиции във водоснабдителното съоръжение, пречиствателната станция за отпадни води и система за наблюдение на диги по бреговете на р. Искър. Искаме да развием стабилна връзка с живеещите около летището, може да се каже, че летището в Мюнхен е много добър пример за това. Там са построили ресторанти и атракционни на един от покривите на терминалите, където хората идват да се забавляват, без да пътуват. Шумът също трябва да бъде споменат. Знаете, че увеличението на пътниците води до повече полети и до нарастване на шума, нашата цел е да се постараем да смекчим последствията и да не притесняваме живеещите с шумово замърсяване. - Това ще става в зависимост от желанието на отделните авиокомпании. Ще има както възможност за ръкави, така и излизане от терминала пеша и превоз с автобуси до самолета. Както е известно, нискобюджетните компании предпочитат да бъдат на перон, но авиокомпаниите, които предпочитат ръкавите, ще имат тази възможност. - Искаме да развиваме и да доведем нови авиолинии, с нови маршрути, за да развием София в хъб, свързващ Европа и Азия. И тук летище Мюнхен може много да помогнат, защото имат екип, който се занимава с маркетинга. Те ще работят много активно върху това да допринесат за нови дестинации, да създадат презокеански връзки със София. Но без да оставяме настрана нискотарифните превозвачи, тъй като знаем, че те са основните източници на ръст през последните години, така че ще се постараем да работим в близко сътрудничество и с тях. И двата вида превозвачи ще бъдат от важно и съществено значение за летището. - Ние предоставихме най-добрата оферта със значителен марж. Също така процесът по обжалване е много типичен при концесии. Честно казано очакваме процедурата да продължи до края на годината. - Много добър въпрос. Ние предлагаме най-добрата оферта, защото в нея сме вложили много мисъл в баланса на инвестициите, възнагражденията на концесионера, таксите за авиолиниите и броя на пътниците. Между тези четири елемента трябва да се търси балансът. Мислим, че намерихме начин да оптимизираме всичко това, за да се намери най-доброто решение за страната. Давам пример: няма логика да имаш огромни капиталови разходи, защото тогава трябва да имаш и много високи такси за авиолиниите. В тази ситуация нито една авиокомпания няма да идва повече. Това означава по-малко или никакви пътници и съответно малки или никакви концесионни такси за министерството на транспорта и много малко пътници за България. Мислим, че с този пакет намерихме най-доброто решение. - В началото тя няма да бъде увеличена и това е много важно за развитието на летището. След като сме направили голямата инвестиция в терминал 3, тя ще бъде малко завишена, но ще сме много внимателни, за да можем да привлечем големи авиолинии. - Не предвиждаме съкращения. На по-висши позиции ще има промени. Важна част от стратегията ни са служителите ни, те са основна част от предоставянето на висококачествени услуги. Отново ще ни помогне Мюнхен, тъй като имат собствена академия, където се обучават служителите им и ние можем да почерпим от техните умения и опит. Част от служителите ще бъдат изпращани на обучение, за да се развиват. Щефан Верман е говорител на инвестиционния фонд Meridiam, част от консорциума „Соф кънект“ Работи във фонда за развитието на големи инфраструктурни проекти в Германия", "date": "2019.10.07", "title": "Летище София няма да е резервно, а хъб между Европа и Азия"}
{"url": "https://www.monitor.bg:443/bg/a/view/porcija-otrova-ot-ds-za-deljan-peevski-177266", "text": "Нова порция жлъч и отрова изсипа с голямата лопата във Фейсбук лицето Илиян Василев. Отровата отново е предназначена за депутата и издател на \"Телеграф медиа\" Делян Пеевски, когото  Агент Сашо/Драган на ДС клевети по традиция на всеки 5-6 дни. Специалният коментатор на „Фрогнюз”, а съответно и на спонсора на сайта на Огнян Стефанов – Цветан Василев, отдавна не може да изненада публиката с нивото си на компетентност, защото е от онези, които се имат за експерти по всичко. А на практика никога не са в час, заради огромното си самочувствие и манталитета. Тези характеристики описват добре бившия агент на ДС Илиянчо, който според случая е ту енергиен експерт, ту пък политолог, те рувенннн. Останалите агенти – като Огнян Стефанов, си имат по един псевдоним. На корпулентния създател на сайта „Фрогнюз” агентурното му име е Академик. Илянчо обаче е специален и затова се подвизава веднъж като Агент Сашо, и втори път като Агент Драган. Досиета за него имат и МВР и ДС. Вербуван е от Първо управление на ДС през февруари 1988 г. За разлика от други агенти на бившата ДС, които направиха опит да изперат миналото си и се представяха за жертви на предишния режим, сътрудничили по принуда, Василев е бил особено ентусиазиран от дадената му възможност да се включи към екипа от доносници и клеветници.  По време на вербуването си е заявил, че иска да сътрудничи с ДС по „идеологически, морални и политически мотиви“. От запазените документи се вижда, че той е имал и по-ранни контакти с ДС и РУ-ГЩ. Днес активистът с двойното агентурно име не може да се раздели амплоато си и продължава да сее жлъч и омраза. Полето му за изява е Фейсбук. Славещият се с апетита си Агент Академик, се облизва, надушил поредния пост срещу депутата и издател на „Телеграф медиа” Делян Пеевски. Топъл-топъл, като кроасан, изваден току-що от фурната, той прихваща фейка още във въздуха и лакомо го поглъща чрез сайта си. Този път обаче фалшивата новина му присяда, защото е обилно напоена с отрова, така както агентите на ДС го умеят. Сашо/Драган сервира на побратима си - Агент Академик, истински буламач, в който е набутал „Булгартабак”, местните избори, пазари в Близкия изток, оръжейни предприятия. Голямата грешка на Агент Сашо/Драган е, че е заложил на термин, който се връща като бумеранг при него. „Токсичен” е дума на годината за 2018 г. според Оксфордския речник. Речникът определя „токсичен” като „отровен”, „много лош, неприятен и вреден”. Думата е използвана за първи път около 1600 г. и идва от латинското „toxicus”, което значи \"пълно с отрова\". През 2018 г. определението „токсичен” се е използвало, за да опише най-вече „химикали” и „мъжественост”. Смята се, че в обществото се налагат нереални и вредни стандарти върху мъжете. За пример се дава серията от обвинения в сексуален тормоз срещу много влиятелни мъже в Холивуд. Токсична е и средата, в която бившите агенти на Държавна сигурност се представят за експерти, отравяйки всичко и всеки, до когото се опрат. Средата, на която Агент Сашо/Драган дължи кариерата си. Може би затова той не може да излезе от агентурния си образ.", "date": "2019.10.07", "title": "Порция виртуална отрова от ДС за Делян Пеевски"}
{"url": "https://www.monitor.bg:443/bg/a/view/svobodata-na-polfrijman-se-reshava-do-1-mesec-177288", "text": "Осъденият за убийството на студента Андрей Монов – Джок Полфрийман, не се появи на днешното заседание на състава на Върховния касационен съд, който разгледа искането на главния прокурор Сотир Цацаров за връщане за ново разглеждане на делото за предсрочното освобождаване на австралиеца.   На заседанието бяха не само представители на българските, но и на австралийските медии, както и посланикът на родината на Полфрийман в съседна Гърция и дори поддържници на осъдения, но не и самият той. Адвокатът му Калин Ангелов обясни това с аргумента, че клиентът му не искал „да бъде съден от Народния съд“. Около 40 минути продължи самото заседание, като след като изслушаха аргументите на прокуратурата и защитата, тричленният състав на ВКС с председател Жанина Начева и членове Бисер Троянов и Надежда Трифонова обявиха, че ще се произнесът по делото в срок – т.е. в рамките на един до два месеца. С два аргумента поиска връщането на делото за предсрочното освобождаване на Полфрийман за ново разглеждане главният прокурор Сотир Цацаров. Първият е, че актът, с който оглавяваният от шефа на грантаджийския Съюз на съдиите в България Калин Калпакчиев състав на Софийския апелативен съд е освободил Полфрийман, е „определение“, а не „решение“. В същото време определенията не могат да се жалят. Вторият аргумент е, че Става въпрос за председателя Калин Калпакчиев, който на два пъти е бил награждаван като „Човек на годината“ от Българския хелзинкски комитет – НПО-то, чиято позитивна характеристика за Полфрийман, бе използвана като аргумент за освобождаването му. И за един от членовете в състава – Весислава Иванова, която също има обвързаности с БХК и е част и от оглавявания от Калпакчиев ССБ. По време на заседанието представителят на държавното обвинение отново повтори тези зависимости и подчерта: „За да е законен един състав, не е достатъчно да е сформиран законно, а и да не са налице основания за отвод на членовете му. По отношение на нито един от членовете на съдебния състав не трябва да има факти, които поставят под съмнение тяхната безпристрастност. В съдебния акт на състава на САС са хиперболизирани част от характеристиките на осъдения за сметка на становището на затворническата администрация. Личната зависимост на този състав компрометира акта му“, посочи прокурорът. В същото време адвокатът на Полфрийман призова ВКС изобщо да не бъде разглеждано искането на обвинението, като заяви, че нямало достатъчно доказателства за предубедеността на състава, оглавяван от Калпакчиев. Определи като „внезапна хрумка“ и „политически мотивирано“ искането за връщане на делото. И се пробва да убеди върховните магистрати да отсъдят в полза на клиента му с мотива, че ако те върнели казуса за ново разглеждане нямало да има вече съдебен състав, който да е безпристрастен. „Ако днес възобновите това дело, с ръка на сърцето кажете, мислите ли, че който и да е състав ще бъде безпристрастен? заигра на емоционалната нотка Ангелов. Докато съдът заседаваше, пред сградата се провеждаше протест, свикан от ВМРО, на който се събраха десетки граждани с искания за справедливо решение и възобновяване на делото за предсрочното освобождаване на Полфрийман. На фона на революционни песни, те носеха плакати с надписи „Някои съдии забравиха морала“ и „Съдът не е на БКХ“. Малко по-късно през деня пък Блиц обяви, че гражданско сдружение „Антикорупционен фронт“, представлявано от бившия евродепутат Николай Баресов, е внесло сигнал до главния прокурор Сотир Цацаров за „престъпна схема и замисъл с цел освобождаване на осъден убиец предсрочно“. Според документа има основателно съмнение, че в схемата е участвал бившият правосъден министър и настоящ лидер на олиграхично обвързаната партия „Да, България“ Христо Иванов. Причината е, че именно по негово време е сформирана работната група към Министерството на правосъдието, която изработи поправките в Закона за изпълнение на наказанията, даващи възможност на пандизчиите да искат от съда да бъдат освободени предсрочно без посредничеството на затворническата администрация. Именно от тази процедура се възползва и Полфрийман, чието НПО бе част от работната група.", "date": "2019.10.07", "title": "Полфрийман не дойде в съда,  ВКС казва съдбата му до 2 месеца (ОБНОВЕНА)"}
{"url": "https://www.monitor.bg:443/bg/a/view/pojavi-se-vtori-informator-za-razgovora-na-trymp-i-zelenski-177276", "text": "Втори информатор е предоставил сведения за разговора между американския президент Доналд Тръмп и украинския му колега Володимир Зеленски, съобщиха американски медии, цитирани от световните агенции. Информаторът е служител от разузнаването и е разговарял с генералния инспектор на разузнавателната общност Майкъл Аткинсън, според телевизия Ей Би Си. Медиите цитират Марк Заид, адвокатът, който представлява първия информатор. Той заяви в телевизионно интервю, че има и втори клиент. Адвокатът е подчертал, че клиентът му \"разполага с данни от първа ръка за някои обвинения, очертани от първия осведомител\". Вторият информатор може да посочи подробности за телефонния разговор, състоял се на 25 юли. Тръмп определи твърденията на първия източник като \"напълно неточни\". Демократите в Конгреса започнаха разследване за импийчмънт, след като информацията от информатора бе оповестена миналия месец, припомня ДПА. Вторият осведомител не е разговарял с конгресмените, които водят разследването.", "date": "2019.10.07", "title": "Появи се втори информатор за разговора на Тръмп и Зеленски"}
{"url": "https://www.monitor.bg:443/bg/a/view/opozicijata-vzima-kosovo-177269", "text": "Опозиционните партии печелят парламентарните избори в Косово, след като надделяха над политическите формирования на бившите бойци, доминиращи политиката на страната в последното десетилетие.  Победата обаче не е достатъчна, за да може една опозиционна партия да поеме управлението самостоятелно. На първо място се подрежда лявото националистическо движение \"Самоопределение\" с 26% от гласовете, следвано от Демократическия съюз на Косово с 25%, Демократическата партия на Косово на президента Хашим Тачи с 21%, Алиансът за бъдеще на Косово на бившия премиер Рамуш Харадинай с почти 12%, съобщи Централната избирателна комисия на най-младата балканска държава. Победата на двете опозиционни партии е тежък удар за формированията, водени от бившите бойци, воювали срещу Сърбия в края на XX век, за да проправят пътя за независимостта на Косово. \"Ние не спечелихме. Приемаме присъдата на хората\", заяви лидерът на Демократическата партия на Косово Кадри Весели, която беше на власт от 2007 година и е свързана с президента Хашим Тачи. Тъй като нито една партия не получава абсолютно мнозинство, опозиционните партии ще трябва да се обединят, за да управляват страната.", "date": "2019.10.07", "title": "Опозицията взима Косово"}
{"url": "https://www.monitor.bg:443/bg/a/view/svinski-mor-vyv-vyrbica-otkriha-trupovete-na-15-gligana-177275", "text": "Труповете на най-малко 15-16 диви прасета са били открити от ловци по време на неделния лов в района на община Върбица в Шуменско, научи \"Агенция Монитор\". На място още в неделя вечерта са пристигнали представители на БАБХ, РЗИ, Областната управа и полиция. Районът е отцепен. Находката \"изплувала\" при откриването на сезона в ловището на Върбица. През последните седмици майстори на пушката коментираха, че заради дългото отсъствие на ловците из горите, сега може да ги чакат изненади и прогнозите им се сбъднали. Излезлите на излет се натъкнали на множество умрели глигани, като повече от половината от тях били във фаза на разложение. Симптоматиката и масовостта давали основание да се мисли, че става въпрос за свинска чума.  \"Късно вчера ни подадоха сигнал, посетихме района, има наистина умрели прасета, днес ще бъде извършено повторно претърсване на района и ще бъдат взети проби от намерените животни за да се установи наличието на вируса на АЧС - коментира в понеделник сутринта Тервел Стефанов.\" - ловен експерт в СИДП. На 6 август т. г . при обход на горските територии служители на ДГС \"Върбица\" бяха намерили полуразложено прасе в местността \"Елешница\", на 10 километра от с. Бяла река. Ден по-късно била изпратена проба за изследване, а Националната референтна лаборатория оповести положителен резултат за вируса на Африканската чума по свинете, а районът към \"Елешница\" беше блокиран. Тогава бяха затворени и туристическите пътеки, а в гората бяха поставени и камери за денонощен контрол на трафика на хора.", "date": "2019.10.07", "title": "Свински мор във Върбица, откриха труповете на 15 глигана"}
{"url": "https://www.monitor.bg:443/bg/a/view/s-nova-ipoteka-spestjavame-do-15-bona-177222", "text": "Между 8-15 хил. лв. можем да спестим от ипотеки чрез рефинансиране, т.е сключване на нов договор за ипотечния заем, който имаме, смятат кредитни експерти. „Най-голямата грешка е договорът за 20-30-годишен заем да бъде захвърлен в чекмедже, а при вдигане на месечната вноска, да не потърсим причина защо. Наскоро се появиха много такива клиенти - никой няма да дойде и да ви пита защо плащате много, вие трябва да сте активната страна и препоръчва кредитният консултант Тихомир Тошев. „Във Великобритания 160 хил. души са рефинансирали от началото на годината до момента. Там това е нещо обичайно и хората си управляват кредитите - рефинансирането е голям дял на пазара не само там, но и в повечето западни страни и в САЩ”, довърши Тошев. Той предупреди, че рефинансирането се прави, когато е необходимо, а не на всяка цена. Основен проблем на пазара в момента е, че клиентите искат 100% финансиране от банките. „Това почти не се случва, а ако все пак го има, то това са единични сделки и обикновено става дума за подценен имот, чиято реална стойност е 100 хил. лв., а клиент го е договорил за 87-88 хил. лв.”, поясни Тошев. Другите варианти са покупка на имот на зелено, защото така той излиза по-евтин, или кредит. В момента единствено ПИБ договаря ипотека за 10 години със 100% финансиране, но Тошев предупреди, че ако искаме в такъв случай да вземем средностатистически имот в София, то трябва да имаме заплата от 4000 лв. и нагоре. Очакванията на кредитните консултанти са следващата година също да е добра. Следващата година ще е добра и с близки резултати до 2019 г. - ръстът на цените на имотите за догодина ще е в рамките на 3-5% в сравнение с 2018-та, смятат повечето брокери по недвижими имоти и кредитни консултанти. Справка в сайта „Моите пари, сочи за 100% финансиране на цената на имота за 10-годишен ипотечен заем от 120 000 лв. годишният процент на разходите (ГПР) в момента варира в тесни граници от 2,7% до 2,91%, месечната вноска - от 1136 до 1147 лв., а общо изплатената сума - от 136 836,56 лв. до 138 154,06 лв.", "date": "2019.10.07", "title": "С нова ипотека спестяваме до 15 бона"}
{"url": "https://www.monitor.bg:443/bg/a/view/upravljavashtite-pecheljat-izborite-v-portugalija-177270", "text": "Най-много депутатски места печели управляващата Социалистическа партия, която обаче не получава абсолютно мнозинство.  Такъв е резултатът след проведените в неделя парламентарни избори. Социалистите ще разполагат със 106 места от 230. Дясноцентристката Социалдемократическа партия получава 77 депутатски места. Избирателната активност е била рекордно ниска - между 48 и 52 на сто.", "date": "2019.10.07", "title": "Управляващите печелят изборите в Португалия"}
{"url": "https://www.monitor.bg:443/bg/a/view/sa-sht-njama-da-podkrepjat-turskata-operacija-v-sirija-177271", "text": "Белият дом заяви, че американски военни няма да участват в турската операция в северна Сирия и няма да се намират близо до района, където се извършва тази операция, предаде Ройтерс. Асошиейтед прес цитира прессекретаря на Белия дом Стефани Гришам, че американски военни няма да подкрепят, нито да участват в операцията и повече няма да се намират в района, където тя се извършва. Изявлението на Белия дом, че Турция скоро ще нахлуе в северна Сирия, поражда несигурност за съдбата на кюрдските бойци, съюзени със САЩ в кампанията срещу групировката Ислямска държава, добавя АП. Гришам каза, че след телефонния разговор между президентите Доналд Тръмп и Реджеп Тайип Ердоган, Турция ще носи отговорност за всички бойци на Ислямска държава, пленени в северна Сирия през последните две години и задържани от кюрдските сили, подкрепяни от САЩ. Кюрдските сили поеха основната тежест на кампанията по суша срещу Ислямска държава, но са смятани за терористи от турското правителство, отбелязва АП. Според декларацията на Гришам, европейските страни са отказали да приберат и да изправят пред съда своите граждани, присъединили се към Ислямска държава и заловени в района. Съединените щати нямат намерение да харчат за тях парите на своите данъкоплатци.", "date": "2019.10.07", "title": "САЩ няма да подкрепят турската операция в Сирия"}
{"url": "https://www.monitor.bg:443/bg/a/view/britanskijat-bejanec-5-nachina-pochivkata-da-vi-izleze-po-evtino-177283", "text": "Hi everybody, Аз съм Конан Бежанеца от Лондон и обикновено Ви разказвам истории как пътувам из новата ми родина България, докато събирам печати от 100-те национални туристически обекта. Not this time, mate!Миналата седмица имах неблагоразумието да разсъждавам за състоянието на туризма в България и икономическият експерт, който също поддържа рубрика в monitor.bg Венцислав ( Бат‘ Венци) Генков immediately ме хвана за канарче. „Хей, Mr. Dymphie”, обърна се той към мен (той винаги е polite, когато иска нещо от теб, а също и когато не иска. Просто е добре възпитан). „Защо не напишеш нещо в рубриката ми „Бели пари за черни дни“, щом толкова се вълнуваш от икономика“, деликатно хвърли ръкавицата mister Бат‘ Венци. Well, аз може да съм роден в мъгливия, пренаселен и неясно защо все още пълен с телефонни кабини Лондон, но все пак вече съм българин. С други думи мога да дам експертно мнение по всички теми. Especially смятам, че Матео Ковачич няма място на терена като офанзивен халф, а Франки Лампард би трябвало да го използа максимум като резерва на Нголо Канте, ако иска моят любим Chelsea да се бори за титлата в Premier league. Но тъй като тази рубрика не е за футболни анализи ще се опитам да ви дам няколко ( полезни I hope) съвета как да спестите малко харчове по време на пътуване и в същото време да го направите по-приятно. Забелязал съм, че в потребителските хроники и в женските списания обичат да правят списъци със съвети („8 начина да инвестирате в хедж фондове“, „12 трика да направите миглите си толкова неустоими, че той да поиска да ви плати вечерята“ и т.н.), затова и аз направих един Shortlist. Ето и моите 5 начина да не харчите излишно по време на своя trip: Никога не експериментирайте с транспорта: eventual проблеми с пътуването до дадена дестинация не само могат да направят почивката по-скъпа, ами и направо да я fail-нат. Аз лично навсякъде из България also в радиус от 500 км в чужбина пътувам с кола. За по-дълги дестинации of course избирам самолет дори и малката шведка Грета да ми се разсърди. За low-cost туризма няма какво да говорим. Това е явление в цяла Европа, което увеличи туризма в гигантски мащаби, especially градските екскурзии. However, когато си купувате самолетни билети, освен цената гледайте и на кое летище точно каца самолета, защото е напълно възможно „спестените“ пари от билета да ги платите за довеждащ транспорт. Когато тръгвам с колата, винаги гледам да е с пълен резервоар. България е правова държава и контролните органи функционират безотказно, но въпреки това не можеш да знаеш в коя крайпътна бензиностанция нафата е „кръщавана“ и дали това няма да наложи някой extraordinary ремонт на дюзите в съмнителен сервиз. Also, първото ми пътуване до Гърция беше в кола с газова уредба и докато разбера, че газстанциите там винаги са извън магистралата, на няколко пъти следях изпотен червената лампа за горивото. Otherwise с влак в България никога не се пътува. Веднъж реших да отида до Велико Търново за уикенда с влак и прекарах уикенда във влака. За междуградските автобуси в тази държава знам единствено от криминалните хроники по новините. Не е важно колко е скъпа нощувката, а къде ще спиш – местата за настаняване са единственото нещо, от което не бива да се пести. Because те могат да ти спестят много други разходи. Локацията е много по-важна от самите условия в жилището. Защото без bathtub може и да преживееш един weekend, но ако се налага да пътуваш с градски транспорт до всяко място, което си решил да посетиш, това не само, че ще ти излезе по-скъпо, но и като ти отнеме от времето, generally ще направи съотношението приятно прекарано време към разходи, по-нерентабилно. As I said, почти винаги съм с кола, затова и винаги absolutely bloody always проверявам дали има осигурен паркинг. В Пловдив for example, не наехме най-евтиния възможен апартамент, който се предлагаше, но book-нахме такъв в самия квартал Капана, плюс осигурен, безплатен паркинг, макар и далеч от our place. Така 2 дни сме обикаляли спокойно в най-голямата пешеходна зона в Европа без да имаме нужда от транспорт, also не платихме нито стотинка за паркинг. В Париж беше similar story. Наехме not very comfortable апартамент, но в центъра на града. Така или иначе там се прибирахме само, за да спим, а в същото време почти не ни се налагало да плащаме за транспорт. Яжте местната храна – Seriously mate, какво може да те накара да седнеш в ресторант в Сърбия и да си поръчаш спагети? Или в Гръцка таверна да поискаш пица. Освен по-приятния experience, яденето на местните специалитети е много по-евтино. Първо традиционните ястия, usually са в по-добро съотношение цена, спрямо грамаж. Второ по-голям е шансът да се правят от местни продукти и освен по-вкусни, нещата са и по-пресни. Съответно по-малък е шансът от хранителни отравяния. Respectively нетипичните за региона ястия по-вероятно да са от застояли продукти и да причинят stomach problems. Нямате представа колко може да поскъпне една екскурзия заради тоалетната хартия нужна след като сте яли порция миди в local ресторант в Копривщица. Аз също нямам представа, because в Копривщица ядох Шкембе чорба. Аз по принцип навсякъде бих ял Шкембе чорба, но във Великотърновско, например ям суджук. В Пловдив и Пазарджик опитах всички възможни зеленчуци. Във Врачанско не хапнах и трошица хляб, а ядох само земели(also пих 60-градусова ракия, but that’s not the point) . В Смолян ядох пататник. В Банско ядох боб. Във Варна на Севастопол ядох дюнери, а в Перник за малко да ям бой. Whatever, схванахте ми мисълта, мъдрите хора неслучайно са казали „Когато си в Рим прави като римляните“. Едва ли са имали предвид да правиш оргии с роднините си, да тънеш в чревоугодничество и да вземаш чужденци за роби, а после да ги пускаш да се бият срещу диви зверове, за твое удоволствие, но общо взето са били прави. Обръщайте внимание на таксите за вход – Мислиш си, че като си стигнал до заветната туристическа атракция всичко друго са подробности? Well, не винаги е така. В замъка Пелеш в Румъния, например си купуваш билет, разхождаш се из impressive първи етаж, но се оказва, че за втория етаж you need another ticket. Него можеш да си го купиш от входа, но за да влезеш пак трябва да си купиш билет за 1-ия етаж. В Италия пък са превърнали в религия билетите skip the line, с които плащаш двойно, но не чакаш на опашката с останаите morons, ами влизаш през отделен вход. Тук в България можеш да си спестиш за бира, ако вземеш семеен билет за Царевец, Плиска или Велики Преслав. За къщите-музеи в Копривщица пък има комбиниран билет, който също ти спестява една бира. It’s true, че тези дребни трикове няма да променят драстично разходите, но come on, това си е 1 бира бонус. Не превръщай почивката в shopping – Да отидеш на Рилския манастир и да си купиш няколко бурканчета от местния конфитюр е OK. Да си купиш пресни зеленчуци от крайпътните сергии на излизане от Пазарджик, също има логика. Но, каккво може да те накара да повярваш, че кожените якета в стария град на Несебър са страхотна сделка, не мога да си обясня. Maybe хората вярват, че в скрити тунели под Слънчев бряг съществува тайно братство на шивачи на кожени якета, които ги правят по-хубави и по-евтини от обичайното. Come on, това че си отишъл някъде и там продават различни стоки, освен магнитчета, не значи задължително, че тези стоки са по-хубави или по-евтини. I know, че българинът има скрит афинитет към so called далавера, ама наистина ли мислите, че като сте отишли на място бъкано с други туристи и ще намерите каквото и да е, което да си купите „на сметка“. Не mate, всички тези стоки се продават на такива места, просто защото от там минават повече хора. Also, защо по всички главни пътища из България се продават самоковски картофи. Не мога да разбера какво търсят bloody самоковски картофи по пътя за Пловдив например, или край Гоце Делчев. Наистина ли има хора, които си мислят, че всички картофи извън София са самоковски? Well, това са моите безценни съвети за спестяване на пари по време на vacation trip. Аз лично ги смятам за много полезени, for that reason си ги спазвам винаги когато пътувам. Това не значи, че винаги ваканцията ми излиза по-евтина. Особено когато моята неустоима Добромира реши, че трябва да си поръча Martini Bianco в српска кафана в Пирот или когато аз си купя exclusive discount игра за плейстейшъна от магазин край плажа в Кавала. In other words, всички сме хора и всички обичаме да се глезим по време на почивка. По принцип е хубаво да спестиш пари, когато си on vacation, но най-хубавото е тези пари да ги дадеш за друга почивка.", "date": "2019.10.07", "title": "Британският бежанец: 5 начина почивката да ви излезе по-евтино"}
{"url": "https://www.monitor.bg:443/bg/a/view/medicite-izlizat-na-protest-za-dostojno-zaplashtane-177274", "text": "Около 7000 медици се очаква да излязат на протест днес с настояване за достойно заплащане на техния труд. Протестът трябва да започне в 11.00 часа на площад „Независимост“. Основното искане на лекарите и медицинските служители е минималната заплата в сектора да започва от 900 лева за професионалистите по здравни грижи в общинските болници; 950 лева за професионалистите по здравни грижи в университетските болници и съответно 1100 лева и 1200 лева начална стартова заплата за лекарите. Протестната акция има за цел властите да изпълнят обещанието си за заплащането, което е договорено в Колективния трудов договор 2018 за сектор \"Здравеопазване\". „Възнагражденията ни трябва да отговарят на висококвалифицирания ни труд“, заявиха пред NOVA представители на медсестрите. Протестът на медиците е подкрепен от основните синдикати: Федерацията на синдикатите в здравеопазването към КНСБ, Конфедерацията на независимите синдикати в България и Българската асоциация на професионалистите по здравни грижи.", "date": "2019.10.07", "title": "Медиците излизат на протест за достойно заплащане"}
{"url": "https://www.monitor.bg:443/bg/a/view/oblaci-i-dyjd-sledobed-177268", "text": "Днес облачността ще е предимно значителна и по-късно през деня и през нощта срещу вторник на места, главно в Южна България, ще има превалявания от дъжд. Ще духа до умерен североизточен вятър. Максимални температури между 13° и 18°. В сутрешните часове на места по високите полета и в котловините ще се образуват слани, съобщават от НИМХ за „Фокус“. Над Черноморието ще има значителна облачност, но превалявания се очакват чак през нощта срещу вторник по южното крайбрежие. Ще духа до умерен североизточен вятър. Максимални температури на въздуха между 16° и 18°. Температурата на морската вода е 20-21°. Вълнението на морето ще бъде 2-3 бала. Над планините ще бъде предимно облачно. Ще има превалявания от дъжд, над 2 000 метра - от сняг. Ще духа до умерен западен вятър, който по-късно през деня в по-ниските части на планините ще се ориентира от изток-североизток. Максимална температура на височина 1 200 метра – около 9°, а на 2 000 метра – около 4°.", "date": "2019.10.07", "title": "Облаци и дъжд следобед"}
