{"url": "https://www.monitor.bg/bg/a/view/4-kurortni-selishta-po-moreto-bez-prechistvatelni-stancii-168780", "text": "Непречистени отпадни води продължават да заливат бреговата ивица по Черноморието, научи „Монитор“. Причината е, че пречиствателните станции не насмогват на по-големия брой почиващи през лятото и нерядко се налага част от отпадните води се насочват за заустване директно в морето. Все още има морски селища без действащи пречиствателни станции за отпадни води. Те са в най-южната част на бреговата ни ивица, и продължават да се строят места за настаняването им. Става дума Ахтопол, Варвара, Синеморец, Резово. Извън канализацията остават и повечето от къмпингите по южното Черноморие и за тях проблемът стои на дневен ред, признават от РИОСВ Бургас. Някои са изградили водоплътни изгребни ями, които периодично се изпомпват от фекалките и се заустват в близките пречиствателни станции. Този вид ями са с бетонирано дъно и стени и няма никакъв шанс фекалиите да се просмучат в почвата и оттам в морето. Но има и къмпинги, които са още със старите септични ями. Много сериозен е проблемът с пречиствателната станция на вилно селище \"Елените\". Капацитетът й е крайно недостатъчен и съоръжението не успява да поеме всички отпадни води, които преливат и изтичат в морето. Преди години то е било проектирано единствено за нуждите на курорта. През последните 20 години обаче към него са се навързали десетки новоизградени ваканционни комплекси и част от хотелите в Свети Влас. Туристите, които обслужва пречиствателната станция Отново на юг, в Созопол положението е подобно. Новоизградената също през миналия програмен период ПСОВ е с капацитет от 64 560 жители. Градчето и общината през лятото привличат много повече от туристи от посочената по-горе цифра и съответно рискът от надхвърляне на мощността на съоръжението нараства. Въпросната станция приема за пречистване и отпадни води от отделни части от къмпингите „Каваци“ и „Смокиня“. За останалите части от въпросните зони явно отпадните води следват земното притегляне и се оттичат незнайно къде. В близката зона на Приморско и Китен засега Очаква се тя да бъде пусната в експлоатация догодина, като капацитетът й се предвижда да е за 55 хил. екв. жители. Засега там разчитат на старо съоръжение, строено преди почти 40 години, което няма трето стъпало за отстраняване на азот и фосфор и отпадъчните води минават единствено през механично и биологично пречистване, а след това се вливат в река Караагач, а оттам - в Черно море. Самата станция освен това трудно поема голямото натоварване по време пика на летния туристически сезон. На север от Бургас отпадните води от Обзор и Бяла се пречистват от ПСОВ с капацитет 40 000 е. ж., което във върха на туристическия сезон е недостатъчно. По данни на екоминистерството, предоставени на „Монитор“, пречиствателната станция за отпадни води (ПСОВ) „Варна-Акациите“, е била реконструирана през миналия програмен период и е с проектен капацитет да обслужва 425 000 жители в района морската ни столица. Според информация от сайта на Националния статистически институт (НСИ) населението на Варна към края на миналата година е било 336 505 души. Не е е далеч от ума обаче, че през лятото хората в третия по големина български град в най-добрия случай се удвояват и може да достигнат 670 000 души и съответно се увеличава количеството отпадни води, което трябва да се пречиства. В курорта „Златни пясъци“ пък чак догодина се очаква да завърши модернизацията на пречиствателната станция и тя да достигне капацитет от 72 хил. екв. жители. Независимо от липсата на места на всякакво пречистване данните на бургаската РЗИ за морската вода не са тревожни. От всички проби в зоните за къпане, които са взети през този сезон, няма нито една с отклонения извън нормите, каза за \"Монитор\" д-р Марияна Кофинова Наблюдението се извършва от началото на месец май, по предварителен график в 48 зони за къпане. Подобни са данните и за района на Варна. От здравната инспекция там обаче отчитат, че морето край плаж „Панорама“ в северната част на „Златни пясъци“, където е пречиствателната станция, бе сред най-проблемните участъци в последните години. По традиция като първенец сред тях е отново Офицерският плаж. За пета година той е оценен с лошо качество на водата. До края на септември тя ще се проверява поне 2 пъти месечно. Според данни на Басейнова дирекция „Черноморски район“ най-замърсен с морски отпадъци е плажът край Плавателен канал-2 на Варненското езеро, а най-чист, с най-малко количества макроотпадъци е плажът на Дуранкулак.", "date": "2019.06.24", "title": "4 курортни селища по морето без пречиствателни станции (ТЕМАТА)"}
{"url": "https://www.monitor.bg/bg/a/view/startira-predvaritelnata-prodajba-na-bileti-za-car-lyv-168776", "text": "По-малко от месец преди премиерата на новия „Цар Лъв“ българските разпространители стартираха предварителната продажба на билети за първите прожекции. Официално, Симба ще се завърти отново на голям екран у нас на 19 юли. Ден по-рано обаче най-запалените фенове ще могат да се поздравят и на предварителни прожекции, които ще се проведат в избрани кина. Междувременно стана ясно, че емблематичната мелодия на Can You Feel The Love Tonight, превърнала се в едно от най-паметните произведения на Елтън Джон, ще се завърне отново с нов аранжимент. От „Дисни“ обещават тя да е все така вдъхновяваща, а в основата на магията на изпълнението са Бионсе и Доналд Глоувър, по-известен като рапъра Чайдиш Гамбино, които ще дадат гласа си назаем на Нала и Симба в „Цар Лъв“. Режисьор на заглавието е Джон Фавро, който бе автор и на „Книга за джунглата“ от 2016 г. „Цар Лъв“ е поредното заглавие, което „Дисни“ ще прероди в киносалоните през тази и следващата година. Само преди седмици на бял свят се появи „Аладин“. До края на годината се очаква премиерата си да направят още римейк версиите и на други рисувани заглавия като „Дъмбо“ и „Лейди и Скитника“.", "date": "2019.06.24", "title": "Стартира предварителната продажба на билети за „Цар Лъв“"}
{"url": "https://www.monitor.bg/bg/a/view/sofi-tyrnyr-i-djo-djonas-vdigat-vtora-svatba-tazi-sedmica-168760", "text": "Звездата от „Игра на тронове“ Софи Търнър и поп певеца Джо Джонас ще се венчаят за втори път тази седмица. Това стана ясно от серия от споделени кадри на знаменитостите в Париж, където те ще се разходят до олтара. Двойката, която за първи път си каза заветното „да“ в Лас Вегас в началото на месец май. Тогава церемонията коства на влюбените не повече от 600 долара, като събитието се проведе непосредствено след връчването на наградите „Билборд“. Този път Търнър и Джонас готвят по-пищно празненство. Въпреки това, актрисата вече е дала заявка, че ще се опитат да оставят сватбата извън светлините на прожекторите. казва екранната Санса Старк, цитирана от сп. People. За факта, че тя ще се облече отново в бяло тази седмица, говори и това, че все повече от роднините и приятелите на двойката пристигат във френската столица. След като през уикенда с фотоси пред Айфеловата кула се похвалиха младоженците, папараци вече засякоха в града и Ник Джонас и съпругата му Приянка Чопра, както и дългогодишният приятел на братята – Уилмър Валдерама и настоящата му половинка Аманда Пачеко. „Тук сме! Щастлив и развълнуван съм за тази седмица“, написа Валдерама в социалните мрежи по повод присъствието си на голямото събитие.", "date": "2019.06.24", "title": "Софи Търнър и Джо Джонас вдигат втора сватба тази седмица"}
{"url": "https://www.monitor.bg:443/bg/a/view/62-godishna-sofijanka-ubi-dve-jeni-na-peshehodna-pyteka-vyv-varna-168768", "text": "Окръжната прокуратура във Варна ръководи досъдебно производство по повод тежък пътен инцидент, станал в неделя, около 22 часа на бул. „Осми Приморски полк“. Производството е образувано по член 343, ал. 3, във връзка с ал. 1 от НК за причиняване по непредпазливост смъртта на повече от едно лице. На пешеходната пътека пред Централна кооперативна банка в центъра на Варна лек автомобил „Ауди“, управляван от 62-годишната Лиляна С. от София, блъсна две възрастни жени. В болницата по-късно от тежките си травми почина 73-годишната жертва, а по-възрастната, която е била на 76 години,  почина в понеделник сутринта. С протокол за доброволно предаване Лиляна е предоставила автомобила си на разследващите, за да бъде извършен обстоен оглед. Разследващ полицай вече е разпитал водачката на Аудито. В момента се извършват аутопсиите на телата на жертвите на пътния инцидент. Предстои да бъде назначена автотехническа експертиза, съобщиха следобед от Апелативна прокуратура-Варна. Пешеходната пътека е разположена на 6-лентов път, няма светофарна уредба, разчита се на спиране и спазването на правилата от шофьорите, които са длъжни да пропуснат пешеходците. „С оглед многобройните случаи точно на тази пешеходна пътека, в които има поредица от инциденти, в които пешеходци получават сериозни травми или са загубили живота си, е време да се предприемат действия - такива, в които човешкият живот е най-важен“, коментират очевидци на кървавото меле. Според варненец, който живее наблизо до мястото на катастрофата, отдавно е трябвало там да сложат светофар или поне повдигната пешеходна пътека с хубаво осветление, защото когато една кола спира, друга, идваща по съседното платно просто не вижда преминаващия пешеходец, както и той не може да види колата в другата лента. Освен това, на тази пешеходна пътека, когато е тъмно, се виждат само светоотразителните елементи на разделителната ограда, вместо пешеходците, т.е. няма никакъв акцент върху преминаващите по пътеката, казва мъжът. Още преди година той направил предложение, заедно с велоклуб „Спартак“ за тази и други пешеходни пътеки, да се постави светофар с бутонче, но казва, че „у нас, както винаги, трафикът е по-важен от живота на хората!“", "date": "2019.06.24", "title": "62-годишна софиянка уби две жени на пешеходна пътека във Варна "}
{"url": "https://www.monitor.bg:443/bg/a/view/aktiori-i-pevci-zovat-za-pomosht-za-bolna-jena-168778", "text": "БГ актьори и певци зоват за помощ във „Фейсбук“ за събиране на средства за лечение на 32-годишната Камелия Добрева от Стара Загора, която страда от остра Т-лимфобластна левкемия. Приятели на Камелия са организирали различни кампании за спешно събиране на 328 000 евро, сред които и кауза в helpkarma. Влади Ампов-Графа, Орлин Павлов, Александър Алексеев Сано и Ваня Джаферович застанаха зад каузата, като я споделиха в личните си профили в социалната мрежа и призоваха за помощ. Новината за коварното заболяване Камелия научава броени дни преди миналата Коледа. Тя е диагностицирана в Стара Загора, а след това я местят в болницата по хематология в София, разказа една от приятелките й, ангажирали се с кампанията за събиране на необходимите средства - Надежда Маринова. В момента Камелия е в ремисия, но заболяването й е такова, че и след година. Затова е необходима трансплантация на стволови клетки. Получила е положителен отговор за обстоен преглед в Германия на 9-ти юли. Тогава докторите ще ѝ направят необходимите изследвания и на база на тях ще назначат операция, уточни Надежда. Сумата за трансплантацията и съпътстващото лечение на Камелия обаче е непосилна за нея и приятелите ѝ, които искат да ѝ помогнат. Надежда обясни, че на база информация от лечения на други хора със сходни заболявания, те са пресметнали, че за трансплантацията са необходими между 200 и 300 хиляди евро. Други около 15 000 евро трябват за донора и още около 50 000 евро за химиотерапията. Затова и приятелите на младата жена събират 328 000 евро. обясни още Надежда. Приятелите на жената са организирали във фейсбук и благотворителен базар „Заедно за Камелия“, в който всеки може да предложи на търг различни книги, дрехи, обувки, детски играчки, бижута, чанти, козметика. Пловдивски фотограф пък се е включил с фотосесии. Сумата от всички предложени артикули и услуги отива за лечението на 32-годишната жена. Всеки може да помогне и с дарение на кампанията за жената в helpkarma. Благотворителен концерт за Камелия организира и кметът на Стара Загора. В цялата страна ще бъдат поставени и кутии за дарения. EUR сметка с IBAN: BG93STSA93000026167852 сметка в лева с IBAN: BG68STSA93000026167817 BIC: STSABGSF Титуляр: Камелия Добрева Добрева", "date": "2019.06.24", "title": "Актьори и певци зоват за помощ за болна жена "}
{"url": "https://www.monitor.bg:443/bg/a/view/chetirima-ostavat-v-aresta-zaradi-meletata-v-rozino-168770", "text": "Четирима роми остават в ареста заради мелето от събота в махалата в карловското село Розино, съобщиха от Районна прокуратура в Карлово. Те са привлечени, като обвиняеми за хулиганство и незаконно държане на огнестрелно оръжие. Четиримата обвиняеми са задържани за срок от 72 часа с постановление на наблюдаващия прокурор, като предстои Районна прокуратура-Карлово да внесе искане в съда за определяне на мярка за неотклонение „задържане под стража“ спрямо тях. В момента продължават активните процесуално-следствените действия – разпити на свидетели, назначени са експертизи за характера на нанесените телесни повреди на пострадалите лица и др. По същия случая за срок от 24 часа по Закона за МВР са били задържани и други лица, като на част от тях са съставени актове по Указа за борба с дребното хулиганство /УБДХ/, които се разглеждат  от Районен съд-Карлово, а останалите са разпитани като свидетели и освободени. Предстои наблюдаващият прокурор да извърши преценка за привличане и на други лица към наказателна отговорност. Снимки авторът", "date": "2019.06.24", "title": "Четирима остават в ареста заради мелетата в Розино"}
{"url": "https://www.monitor.bg:443/bg/a/view/grisho-padna-s-3-mesta-predi-uimbyldyn-168767", "text": "Григор Димитров отстъпи с три позиции в ранглистата на АТР и започна седмицата като №48 в света. Това се случи след злощастния старт на сезона на трева, където българският тенисист загуби още в първия кръг в Куинс от Феликс Оже-Алиасим (Кан) с 4:6, 4:6. Следващият му турнира е директно на „Уимбълдън“. В топ 10 не настъпи нито една промяна и Новак Джокович запази лидерската си позиция, следван от Рафаел Надал и Роже Федерер. При жените първата ракета на България Виктория Томова отбеляза прогрес с 12 позиции и е 178-а. Тази седмица тя ще участва в квалификациите на „Уимбълдън“. Австралийката Ашли Барти е новата номер 1, след като през уикенда триумфира с титлата в Бирмингам. Тя измести от първото място Наоми Осака, която се задържа там точно 21 седмици. 23-годишната Барти отказа участие в Ийстборн през тази седмица заради болки в ръката. В навечерието на „Уимбълдън“ Рафаел Надал също изправи на нокти феновете си. В петък испанецът сподели пред репортери в Майорка, че в следващите няколко дни няма да тренира, тъй като е получил мускулно претоварване. Припомняме, че след като спечели 12-ата си титла от „Ролан Гарос“ испанецът реши да не участва на турнири преди „Уимбълдън“.  ", "date": "2019.06.24", "title": "Гришо падна с 3 места преди „Уимбълдън“"}
{"url": "https://www.monitor.bg:443/bg/a/view/silna-burja-se-izvi-nad-plovdiv-168773", "text": "Силна буря се изви над Пловдив в минутите преди 18 часа днес, видя Агенция Монитор. Пада и градушка, която е с големината на бобено зърно. Бурен вятър, силен дъжд, черни надвиснали облаци и гръмотевици са \"екстрите\" към поредната лятна буря в града на тепетата. Пловдивчани се надяват тази буря да не наводни основните булеварди и улици в града, така както се случи при предишните две в началото на юни. Очаквайте подробности!", "date": "2019.06.24", "title": "Силна буря с градушка се изви над Пловдив"}
{"url": "https://www.monitor.bg:443/bg/a/view/radev-s-veto-vyrhu-zakona-za-chernomorskoto-krajbrejie-168766", "text": "Президентът Румен Радев наложи вето върху два параграфа от поправките в Закона за  устройството на Черноморското крайбрежие., съобщиха от администрацията на държавния глава. В мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда. Според президента обаче, като се въвеждат значителни ограничения в сравнение с досегашния ред. Тази промяна е предложена между двете гласувания на законопроекта, без обществено обсъждане, което оставяло без отговор редица въпроси, смята Радев. Според него ограниченията за „диво къмпингуване“ по Черноморието са вече в закона, а местата, където ще може да се къмпингува, не все още не били определени. Не били определени и условията за ползване и престой в тези места. \"Няма ги стандартите и нормативите, които са изрично предвидена в Конституцията гаранция за осъществяването на основното право на чиста околна среда\", пише в мотивите си Радев. Освен рестриктивни правила, с промените в закона се въвеждали и строги санкции за тяхното нарушаване. \"При липсата на яснота за капацитета на местата, разрешени за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат - опазването и възпроизводството на околната среда. Налага се извод за несъразмерност между строгите санкции към гражданите и липсата на строгост към дължимата грижа от страна на държавата\", заключва Радев.", "date": "2019.06.24", "title": "Радев с вето върху закона за Черноморското крайбрежие"}
{"url": "https://www.monitor.bg:443/bg/a/view/grantadjiite-v-temida-blamirat-promenite-za-trimata-golemi-168771", "text": "Грантаджиите в Темида за пореден път се опитаха да бламират предложенията за промени в НПК, които касаят разследванията срещу „тримата големи“ - председателите на ВКС и ВАС, и главния прокурор. Това стана ясно по време на второто заседание на междуведомствената работна група в Министерството на правосъдието, което отново бе излъчено онлайн. Заседанието бе председателствано от правосъдния министър Данаил Кирилов, който припомни, че редът, който се предлага, е въвеждане като предпоставка за разследване на решение на 2/3 или 17 от членовете на ВСС. Съдия Галина Тонева от ВКС, председателят на ССБ Калин Калпакчиев и членът на съдийската колегия на ВСС Атанаска Дишева един след друг скочиха срещу предложените промени. От името на ВКС бе изразено несъгласие като цяло с предложения законопроект с мотивите, че той „отново осигурява недосегаемост на главния прокурор и обслужва сегашното положение“, както и „не се засилва автономията на прокурора и не създава гаранции за самостоятелността му“. Зам.-правосъдният министър Евгени Стоянов репликира с обяснението, че главният прокурор няма абсолютното правомощие да отменя всеки акт на прокурор. „Не трябва да хиперболизираме нормата на чл. 126, ал. 2 от конституцията“, каза Стоянов. Съдия Тонева продължи да окупира микрофона и да напада законопроекта, след което последва реплика на министър Кирилов: „Разбирам изкушението да ви излъчват и интерпретират в подходяща среда. Не давайте оценки“. Даниела Машева от прокурорската колегия на ВСС изрази позицията й. „Нашето предложение е привличането като обвиняем да е моментът, когато да се иска разрешение от ВСС“, каза Машева. От ИВСС заявиха, че принципното им становище е статутът на „тримата големи“ да бъде еднакъв, както и еднакъв подходът за тяхното разследване. Едва накрая на заседанието на работната група стана въпрос за реда за предсрочно освобождаване на „тримата големи“. Заседанията на работната група ще продължат на експертно ниво без излъчване онлайн.", "date": "2019.06.24", "title": "Грантаджиите в Темида бламират  промените за „тримата големи“"}
{"url": "https://www.monitor.bg:443/bg/a/view/narushenija-na-minimatura-v-7-i-klas-oshtetjavat-uchenici-pod-lipite-168777", "text": "Родители на седмокласници от старозагорското Шесто основно училище „Св. Никола“ сигнализират, че децата получават листовете с математически формули едва при започване на втората част от изпита. Това нарушение на указанията и инструкциите на образователното министерство, което според преподавателят по математика Любомир Любенов може да доведе до ощетяване с между 0 и 9 точки. Поради тази причина около 100 седмокласници може да получат по-ниски оценки на националното външно оценяване по математика  заради сериозен пропуск при провеждане на изпита, предаде БНР. От Регионално управление по образованието в Стара Загора заявиха, че започват проверка по сигнала . Има подадена и официална жалба от родители, уточни Милена Йолдова, председател на Регионалната комисия за провеждане на Националното външно оценяване. Учители по математика, участвали в национални външни оценявания и държавни зрелостни изпити и като и проверители, също признават, че в случая учениците в това училище не са поставени при равни условия с останалите седмокласници. Според тях обаче едва ли ще бъдат компенсирани, защото няма механизъм, по който да бъде направено, а и защото изпитните работи са засекретени.", "date": "2019.06.24", "title": "Нарушения на миниматура в 7-и клас ощетяват ученици под липите"}
{"url": "https://www.monitor.bg:443/bg/a/view/pusnaha-vodata-v-strelcha-168756", "text": "Бедственото положение в Стрелча, обявено на 10 юни заради замърсяването на водоизточниците с кал и тиня, бе отменено със заповед на кмета на общината Стойно Чачов. Водоподаването в града е възстановено и няма да бъде раздавана минерална вода и храни, след като от агенция“ Държавен резерв и военновременни запаси“ осигуриха провизии от държавните запаси. Преди две седмици кметът бе принуден да обяви бедственото положение и бяха предприети мерки за възстановяването на водоподаването. Тогава след извънредно заседание на Общинския щаб за изпълнение на Общинския план за защита при бедствия и аварии бе взето решение в Стрелча да се обяви бедствено положение, а повод за него бяха последиците и пораженията в района на вододайната зона на града. В резултат на падналите в началото на юни проливни дъждове водовземните съоръжения в средногорското градче бяха затлачени с тиня и кал и от чешмите на хората потече кафява вода, която не беше годна за пиене. Регионалната здравна инспекция разпореди водоподаването да бъде спряно, а В и К-съоръженията дезинфектирани. Кметът на община Стрелча Стойно Чачов обясни, че водопроводът, снабдяващ града с питейна вода, е строен преди 47 години и оттогава досега не е ремонтиран. По предварителни разчети за нова водопроводна мрежа в общината са необходими близо 5 млн.лв.-сума, която в местния бюджет няма.", "date": "2019.06.24", "title": "Пуснаха водата в Стрелча"}
{"url": "https://www.monitor.bg:443/bg/a/view/kfn-shte-dokladva-na-dans-za-evrohold-168775", "text": "До 28 юни Комисията за финансов надзор ще информира Главна прокуратура и ДАНС за констатираните към момента факти и обстоятелства при проверките, които регулаторът прави в „Еврохолд България“ и три застрахователни дружества от групата. Това съобщи КФН в официално съобщение. „Еврохолд“ подписа споразумение да придобие бизнеса на ЧЕЗ в България срещу 335 млн. евро миналата седмица, въпреки че няма никакъв опит в енергетиката. Сделката буди и други притеснения - както „Монитор“ писа, част от „Еврохолд“ са дружества със скандален опит в Румъния и Гърция. Централната банка в Атина три пъти отрязала дружество от групата, което се опитало да купи клон на голяма застрахователна компания. за картелно споразумение на застрахователния пазар. Освен това румънските регулаторни власти установили голям капиталов недостиг в дружеството и то било принудено да изпълнява оздравителна програма. Справка в публичните регистри показва също така, че с „Еврохолд“ изскачат и офшорки. След като „Еврохолд“ бе обявен за ексклузивен купувач на ЧЕЗ, КФН започна проверки на финансовата му стабилност в края на април. От комисията вчера заявиха, че продължават работата си, като се проверяват финансовото състояние и капацитетът на дружествата с оглед на бъдещи придобивания. с оглед на факта, че освен опит в сектора от него ще се очаква и сериозен финансов ресурс – от една страна, за заплащането на инвестицията по изкупуването и от друга, за поддържането на адекватна инфраструктура в електроснабдителния сектор, посочват от регулатора. При окончателно приключване на проверките в законоустановения срок отговорните институции ще получат резултатите от тях заедно с наличните факти и заключения. Комисията също така поема отговорността да информира обществеността за момента на приключване на проверките.", "date": "2019.06.24", "title": "КФН ще докладва на ДАНС за „Еврохолд“"}
{"url": "https://www.monitor.bg:443/bg/a/view/novijat-album-na-madona-pokori-klasacijata-na-bilbord-168712", "text": "Новият Madame X стана деветият албум на Мадона, оглавил престижната класацията Топ 200 на \"Билборд\", съобщи сайтът на изданието. През първата седмица от него са продадени 95 000 еквивалентни албумни единици в САЩ, от които 90 000 в традиционен формат. Мадона се е изкачвала на върха на подредбата на \"Билборд\" с тавите MDNA (2012), Hard Candy (2008), Confessions on a Dance Floor (2005), American Life (2003), Music (2000), Like a Prayer (1989), True Blue (1986) и Like a Virgin (1985). С това постижение Кралицата на попа запазва втората си позиция по най-много албуми на първо място сред жените след Барбра Стрейзанд, която има цели 11. В общата класация води легендарната група The Beatles с 19 албума, следвана от Джей Зи (14), Стрейзанд и Брус Спрингстийн с 11. Тази седмица на второ място в класацията Топ 200 на \"Билборд\" се нарежда новият албум на Спрингстийн Western Stars с 66 000 еквивалентни единици. Следват го Били Айлиш с When We All Fall Asleep, Where Do We Go?, Happiness Begins на братята Джонас и Doom Days на Bastille.", "date": "2019.06.24", "title": "Новият албум на Мадона покори класацията на „Билборд“"}
{"url": "https://www.monitor.bg:443/bg/a/view/nov-festival-v-ndk-srodjava-teatyr-i-muzika-168761", "text": "След като през утвърдения от класика Йордан Радичков за най-български месец – януари, Нов театър – НДК успешно проведе фестивал на българската драматургия, сега идеологът на театъра Бойко Илиев стартира първото издание на Летен театрално-музикален фестивал, който ще обхване целия месец юли. Любителите на театралното и музикалното изкуство ще бъдат изкушени от една вълнуваща алтернатива на културния живот в София. Известни творци – актьори, режисьори и драматурзи, както и проспериращи и амбициозни млади таланти, обединяват усилията си в създаването на атрактивния нов фестивален формат. Жителите и гостите на София ще имат възможност да се насладят на театрални спектакли, които са изкушени от музикалното изкуство и са с подчертана музикална насоченост. В тях или главните герои са личности, творящи музика, или музикалният фон на събитията в сюжета е толкова изразителен, че се превръща едва ли не в самостоятелен персонаж. Събитието се открива на 1 юли от 19.30 ч. с „Две жени, без да се брои мъжът“ с участието на актрисите Ирен Кривошиева и Роси Русева. Режисьор е самият Недялко Йорданов, а музиката, естествено, е на неговия дългогодишен съавтор – композитора Хайгашод Агасян. Продукцията е на Драматично-куклен театър „Иван Димов“ - Хасково. Следващата вечер Дидо Мачев и Роси Русева излизат в музикалната комедия „Невъзможна любов“ по музика на Жоро Стоев и с режисура на Бойко Илиев. На 3 юли е премиерната постановка на Робин Кафалиев „Два билета за Париж“ с автор Христо Христов. Кафалиев е и в главната роля в този забавен проект на ДТ „Антон Страшимиров“ - Разград. На 4 юли ще се играе култовата комедия на Дарио Фо и Франка Раме „Отворена брачна двойка“ със специалното участие на Мая Бежанска и с актьорите Пьотр Кшемински и Валентин Василев. Режисьор е Андрей Калудов, а създател на музиката – един от най-изявените ни театрални композитори, Добрин Векилов-Дони. Продуцент е ДКТ \"Васил Друмев\" - Шумен. Летният театрално-музикален фестивал ще срещне зрителите на 5 юли с най-новия спектакъл на Нов театър – НДК и Бойко Илиев: „Котка върху горещ ламаринен покрив“ от Тенеси Уилямс и музиката на Джордж Гершуин и Нина Симоун. В главната роля – на виталната Маги, която с всички женски средства се опитва да запази семейството и любовта си, ще гледаме харизматичната Йоана Буковска-Давидова. Нейни партньори са не по-малко известната Янина Кашева и отличен актьорски ансамбъл на ДТ „Невена Коканова“ - Ямбол. На 11 юли премиера ще има - „Моята молитва, или любовта на Ботев“ по романа на Неда Антонова „Неговата любима“ и музиката на Симеон Христов от „Епизод“. Представлението е със специалното участие на младата актриса Мариела Топалова. На 20 юли премиера пък ще има спектакълът на Мира Радева и Александър Кипров „Мъжете на Едит Пиаф“ с песните на незабравимата парижка шансониерка. Фестивалът представя и други концерт-спектакли на талантливи млади изпълнители. В програмата са включени видеозаписи на мюзикъли като „Исус Христос суперзвезда“, „Чикаго“, „Зоро“ и други създадени от Националния музикален театър. Намерили са място и филми с подчертано музикално присъствие: „Малка нощна приказка“ с участието на Тодор Колев, както и документалните „Един живот песен“ за житейския път и творчеството на Михаил Белчев и „Процесът „Чикаго“ за създаването на мюзикъла „Чикаго“. Пълната програма на фестивала може да се види на http://newtheatre.bg/.  ", "date": "2019.06.24", "title": "Нов фестивал в НДК сродява театър и музика"}
{"url": "https://www.monitor.bg:443/bg/a/view/osydiha-ubiec-na-87-godishna-starica-na-20-godini-zatvor-168763", "text": "Убиец на възрастна жена, умъртвена по особено жесток начин в дома си в с. Устрем, беше осъден на 20 години затвор от магистратите в Ямбол. Мишо В. беше признат за виновен, за това че на 8-и ноември 2016-а е проникнал в частен дом на сомотно живееща стара жена в село Устрем, община Тополовград. 87-годишната жертва била пребита, удряна многократно и душена с ръце и крак, докато подезичната й кост се счупи и тя издъхнала в адски мъки. Убийството беше разкрито от хасковските криминалисти, но разследването се водеше от прокуратурата в Ямбол. Община Тополовград е част от Хасковска област, но попада в района на действие на Окръжните съд и прокуратура в Ямбол. От множеството удари част от черепа на жертвата е бил буквално раздробен, получени са били множество живото застрашаващи кръвоизливи и травми. Преди жестокия побой Мишо В. открил сумата от 3000 лева. След това пребил до смърт старицата, за да не го издаде на полицията. Заради жестокото убийство съдът е определил първите години зад решетките на Мишо да бъдат при строг режим. Присъдата подлежи на обжалване и протест в Апелативния съд в Бургас.", "date": "2019.06.24", "title": "Осъдиха убиец на 87-годишна старица на 20 години затвор"}
{"url": "https://www.monitor.bg:443/bg/a/view/naj-krasivoto-kombi-dojde-v-bylgarija-168755", "text": "След успешния старт на новия седан Peugeot 508 у нас, носител на престижната награда „Кола на годината” в България, сега марката лансира и версията комби, която по традиция носи името 508 SW. Уникалното комби Peugeot 508 SW се предлага в България на цени от 55 546 лева. Новото Peugeot 508 SW е вдъхновено от света на моделите с каросерия Shooting Break – комби с три врати. Дизайнът впечатлява с ниския спортен силует и съчетава елегантна външност и функционален интериор с щедро пространство за пътниците и голям леснодостъпен багажник. Вратите без рамки са уникални за комбито, като подчертават силуета на каросерията и същевременно позволяват по-ниско разположени стъкла. Новото Peugeot 508 SW е оборудвано с най-новото поколение на характерния за марката i-Cockpit. В него водачът е заобиколен от прецизно изпълнени елементи и висококачествени материали, които го пренасят в един модерен и технологичен свят. Пътниците отпред могат да потънат удобно в ергономичните, обгръщащи тялото седалки и да се насладят на пет програми за многоточков масаж. Пасажерите на задните седалки могат да се възползват от допълнителния комфорт на облегалката, която се наклонява до 27 градуса. Достъпът до задните седалки е широк и лесен, благодарение на задните врати без рамки. Достъпът до багажника е през практична задна врата, която може да бъде оборудвана с електрозадвижване и с достъп без използване на ръцете. Прагът на багажника е нисък и широк. Бързо издърпващата се кора на багажника осигурява незабавен изглед към цялото отделение, което има капацитет от 530 литра. Ако пък имате нужда от повече товарно пространство, само с натискането на два бутона се сгъват задните облегалки и се образува практически равен под на багажника, който осигурява общ товарен обем от 1780 литра. Новото Peugeot 508 SW се задвижва от новото поколение бензинови и дизелови турбодвигатели PureTech и BlueHDi, постигащи най-ниските нива на разход на гориво и на отделени емисии на CO2 в класа в реални условия. Бензиновите версии са два варианта на 1,6-литровия турбомотор PureTech със 180 к.с. и PureTech с 225 к.с., като и двата двигателя са съчетани с 8-степенна автоматична скоростна кутия. Дизеловите агрегати са четири, като по-малките са разработени въз основа на 1,5-литровия турбодизелов мотор BlueHDi 130 S&S със 130 к.с., съчетан с 6-степенна механична скоростна кутия или с 8-степенна автоматична трансмисия. По-големият 2,0-литров турбодизелов двигател BlueHDi се предлага във варианти със 160 и 180 к.с. в съчетание с 8-степенната автоматична трансмисия. От тази есен Peugeot 508 SW ще се предлага и с хибридно задвижване Hybride Plug-In, което ще позволява на собственика да зарежда електричество в батерията от контакта.", "date": "2019.06.24", "title": "Най-красивото комби дойде в България"}
{"url": "https://www.monitor.bg:443/bg/a/view/lalova-s-pokana-za-vsichki-diamanteni-ligi-168762", "text": "След страхотното си начало на сезона с постижение от 22,55 сек. на 200 м Ивет Лалова е получила покани за всички турнири от „Диамантената лига“ през лятото на 200 м, а и за повечето на 100 м. Това сподели самата тя при награждаването си за спортист на месец май в анкетата на Пресклуб „България“. С постижението си в Осака от 19 май Лалова е втора в европейската ранглиста за сезона в дългия спринт, като преди нея е само шампионката на континента Дина Ашър-Смит (Вбр) с 22,18 сек. Българката е и в топ 12 на световната ранглиста, като пред нея, освен британката, има само представителки на САЩ и Ямайка. Следващият старт за спринтьорката ни е в неделя в Станфорд на 200 м. „В плановете ми са и европейското отборно първенство, както и Балканиадата в Правец през септември“, сподели Ивет. Относно олимпиадата в Токио догодина тя призна: „Нямам норматив на 100 м още, но не знам и дали ще ми е нужен. Вероятно ще стартирам само в една дисциплина (200 м), за да съм концентрирана в нея и да не правя много стартове в Токио“. В същото време българският отбор по лека атлетика остана на последното 6-о място в четвърта серия на отборното състезание от Европейските игри в Минск с актив от 34 т. Нашите бяха в група с Украйна, Испания, Дания, Португалия и Турция, като за полуфиналите продължават само украинците. От другите три потока се класираха Германия, Русия и Чехия. Най-много точки - 10, за родния състав донесе Инна Ефтимова, която завърши втора на 100 м с личен рекорд за сезона от 11,71 сек.", "date": "2019.06.24", "title": "Лалова с покана за всички Диамантени лиги"}
{"url": "https://www.monitor.bg:443/bg/a/view/volejbolistite-izlygaha-germancite-s-3-2-sled-dramatichen-obrat-168759", "text": "Мъжкият национален отбор на България спечели драматична победа над тима на Германия с 3:2 (-26, -25, 23, 19, 10) след неочакван пълен обрат в група 16 на Волейболната лига на нациите в Куяба (Браз). Успехът за отбора ни беше едва четвърти от 12 изиграни мача, но с него беше прекъсната черната серия от 4 поредни загуби. Така с 10 точки те са 12-и, а германците отидоха на 14-а позиция с 8 т. от 2 победи и 10 загуби. Стартовият състав на селекционера Силвано Пранди Цветан Соколов, Розалин Пенчев, Красимир Георгиев, Георги Сеганов, Светослав Гоцев, Мартин Атанасов, Владислав Иванов (либеро) загуби първите два гейма, въпреки че показа в първия равностойна игра. Във втория германците, водени от италианската легенда Андреа Джани, бяха безспорно по-добрите в полето, те дръпнаха със сериозна разлика и я запазиха, въпреки че Пранди опита смени с Владимир Станков, Радослав Парапунов, Пламен Шекерджиев. В този момент вероятно са се виждали победители, но в третата част националите ни заиграха вдъхновено, сякаш излезли от тежък сън и обърнаха интригата в двубоя. В четвъртия равенството се запази до 8:8, след което нашите взеха нещата в свои ръце и принудиха съперниците си да грешат масово. В тайбрека волейболистите ни стартираха с добър аванс, немците ги доближиха до 2 точки, но не успяха да обърнат резултата в своя полза. Така българите доминираха след 2 часа и 23 минути игра. Статистиката показа истински парадокси за този двубой. От атака равносметката за България е 48:61 точки, от блокада - 13:8, от сервис - 3:8 аса и от грешки на противника - цели 45:28. Почти 2 гейма германски подаръци по последния елемент за тима ни. Най-резултатен отново беше Цветан Соколов с 21 точки (1 блок, 1 ас), Розалин Пенчев завърши с 11, толкова добави и Мартин Атанасов (2 блока, 1 ас), Светослав Гоцев има 9 (3 блока), а Красимир Георгиев - 8 (6 блока). Последният се оказа приятната изненада на кръга. За Германия Кристиан Фром се отчете с 19 т. (1 ас), Симон Хирш - с 15 (2 аса, 2 блока). \"Не направихме нищо по-различно от предишните мачове в турнира, коментира в ролята на капитан Соколов. - Играхме просто нашия волейбол, но имахме воля за победа. Много сме щастливи от нея, след като изоставахме с два гейма, но направихме обрат за успеха.\" \"Останахме спокойни, след като загубихме първите два гейма, не загубихме надежда, разказа пък Розалин Пенчев. - Спряхме да гледаме резултата и играхме за удоволствие. В един момент феновете започнаха да ни подкрепят. Те видяха усмивките по лицата ни и след това поехме тази енергия.\" \"Имахме невероятно представяне в първите два гейма, призна пък Андреа Джани. - В третата част пропуснахме някои възможности. В някои елементи нивото ни беше по-ниско в сравнение с това, което очаквахме. Имаме млад състав, но това не е извинение.” След този кръг в индивидуалните класации най-напред е Светослав Гоцев - трети при блокировачите с 25 точкови блокади или 0,51 т. на гейм. Силвано Пранди обяви, че го очаква в своя френски тим \"Шомон\" за следващия сезон, където остава и Мартин Атанасов. Гоцев вече има една френска титла с \"Тур\", а през миналия сезон игра в руския \"Динамо ЛО\". При реализаторите Розалин Пенчев е 24-и със 108 точки (6 блока, 8 аса) и 12-и при посрещачите с 20,16% успешни поемания на топката. Цветан Соколов е 11-и при нападателите с 50,27% успешни отигравания и 28-и при реализаторите с 93 т. (5 блока, 5 аса). Георги Сеганов пък е 9-и при разпределителите. Очаква се отборът ни да покаже истинския си облик на турнира в Пловдив в края на тази седмица. Към него се очаква да се присъединят Виктор Йосифов, Тодор Скримов, Николай Николов. На 28-и от 20.40 ч. българите играят със САЩ, на 29-и с Иран, на 30-и - със Сърбия.", "date": "2019.06.24", "title": "Волейболистите излъгаха германците с 3:2 след драматичен обрат"}
{"url": "https://www.monitor.bg:443/bg/a/view/prokuraturata-podhvana-mentetata-ot-galerija-struktura-168758", "text": "Върховната касационна прокуратура е сезирана с жалба от колекционера Николай Неделчев за извършена измама с произведения на изкуството, съобщиха от пресцентъра на институцията. В края на миналата седмица изложбата „Модернизъм и авангард. Българската перспектива“ в галерия „Структура“ с творби от личната сбирка на Неделчев бе закрита преждевременно, след като се оказа, че поне десетина от тях са ментета, а собственикът обяви, че ще предостави и останалите за целите на разследването. Неделчев е закупил рисунки, за които е бил въведен в заблуждение, че са авторски произведения на Гео Милев, Харалампи Тачев, Мирчо Качулев и Сирак Скитник и те са били изложени в столичната галерия „Структура“, но е установено, че представляват фалшификати, казва се в съобщението от прокуратурата. Върховна касационна прокуратура възложи извършване на проверка на Главна дирекция „Национална полиция“ – МВР с оглед съдържащите се данни за извършено престъпление против собствеността (измама), както и по чл. 278б1 от Наказателния кодекс. В началото на 2019 г. законодателят инкриминира в чл. 278б1 от НК действията на фалшификаторите на произведенията на живописта, скулптурата, графиката или археологически предмети или обекти, както и действията на лицата, включително и търговците, които ги предлагат за продажба или пускат в обръщение като автентични. Предвидена е наказателна отговорност и за лицата, които дават неверни заключения за автентичността на произведенията на изкуството. За установяване на самоличността на фалшификатора и за разкриване на извършените престъпления, ВКП е възложила на ГДНП извършване на конкретни действия за снемане на обяснения от жалбоподателя, от лицата, с които е контактувал, включително и от които е закупил произведенията. Колекционерът Неделчев ще бъде поканен да предаде на ГДНП произведенията на живописта, за които е сигнализирал. Възложено е и изготвяне на експертна справка от Министерство на културата, която да отговори на въпроса дали представените за изследване произведения на изкуството представляват оригинали, или са фалшификати. За извършване на проверката е определен едномесечен срок. По-рано колекционерът Николай Неделчев разказа пред медии, че е купил фалшивите картини от антиквариат на столичната ул. „Цар Асен“ по препоръка на реставратора доц. Стефан Белишки.  ", "date": "2019.06.24", "title": "Прокуратурата подхвана ментетата от галерия „Структура“"}
{"url": "https://www.monitor.bg:443/bg/a/view/iskra-ot-elektrojen-unishtoji-ekosyoryjenie-za-milioni-v-tec-marica-iztok-2-168754", "text": "Най-вероятно искра от искра от електрожен при заваръчни работи е причината за пожара, който за броени минути унищожи най-важната част от сероочистващата инсталация на блок №8 в държавната ТЕЦ „Марица изток-2“. Сигналът за аварията е бил подаден към 10,13 часа в понеделник, в същия момент на различните площадки във високия 135  метра пластмасов комин на абсорбера е имало между 15 и 20 работници на частни фирми, извършващи планов ремонт, коментира изпълнителният директор на централата инж. Живко Динчев. Първоначално бил направен опит лумналите пламъци да бъдат потушени с помощта на водойструйка, но отделящият се обхванатата  от пожара стоманена конструкция. Повече от два часа е продължило  гасенето от 8 екипа на ведомствената противопожарна служба, към която се са присъединили техни колеги от Стара Загора, Димитровград и Хасково, като главната задача е да не бъде допуснато разрастване на огнището и подпалване на складовете с въглища в непосредствена близост. Междувременно на безопасно разстояние  са били изведени всички работници на 7 и 8 енергоблок, централата е останала да работи с половината от мощността си. Към 13,30 часа на място пристигнаха министърът на енергетиката Теменужка Петкова, окръжният прокурор на Стара Загора Дичо Атанасов, директорът  на ГД \"Пожарна безопасност и защита на населението“ , главен комисар Николай Николов, представители на агенцията по труда, директорът на ОД на МВР – Стара Загора, старши комисар Стоян Стоянов , а експерти на РИОСВ направиха измервания за евентуално замърсяване на атмосферния въздух. Според министър Петкова извеждането на двата блока на централата няма да се отрази на националната енергийна система, тепърва ще се установяват размерите на нанесените щети за сероочистката, която е застрахована  в ЗАД „Енергия“. който е трябвало да продължи до средата на следващия месец, коментира инж. Динчев, по думите му блок 7 ще може да работи и без унищожения абсорбер и комин.Над 100 млн лв е струвало някога изграждането на сероочистващите инсталации, за направата на стъклопластовите комини е използвано италианско ноу хау. Ремонтите се извършват от ДЗЗД „Старпласт“, подизпълнител е старозагорската „Техноинженеринг“ ЕООД, трябвало да се извърши цялостна подмяна на отделни части в съоръжението . Централата е с мощност 1620 мегавата, двата спрени блока са с по 233 мегавата , изгорелият комин е бил пуснат в експлоатация през 2009 година. Образувано е досъдебно производство спрямо неизвестно лица по член 331 ал.1 за евентуално престъпление от длъжностно лице, разследването е възложено на националната следствена служба по разпореждане на главния прокурор Сотир Цацаров, коментира лаконично старозагорския окръжен прокурор. На първо време са извършени неотложи огледи, очаква се следователите да пристигнат до края на деня. но най-вероятно ще бъде удължен.Не се обсъжда възможността за саботаж. Според главен комисар Николов потушаването на пожара е било осъществено напълно професионално и благодари на участвалите в него, той припомни, че през 80-те години на на енергетични съоръжения у нас е два такива пожара, при които са загинали съответно 11 и 15 работници и напомни, че пожарът в тези условия се развива мигновено, а поради естеството на ползвания материал, формалдехидни смоли  , които при нагряване, преди още да се разрази пожар отделят изключително опасни газове. Това налагало използването на специфична технология за гасене с пара, а огнеборците работят с маски. Инж. Динчев изрази надежда, че при добро стечение на обстоятелствата коминът и абсорберът ще бъдат възстановени до края на годината, тепърва предстояли разговори с фирми, специализирани в тази дейност. Работниците от ТЕЦ „Марица изток 2“ не желаят да коментират случилото се, само вдигат рамене и поглеждат към новопостроения параклис в двора на централата, който все още не е осветен и се кръстят, че възможно най-страшното ги е подминало. Те припомнят за черния 10  октомври  1994 година в ТЕЦ „Марица изток 3“, когато загинаха 21 души при скъсване шева на  бака с вряла вода.Следствието тогава бе прекратено по давност, а виновникът така и остана неразкрит", "date": "2019.06.24", "title": "Искра унищожи комин за милиони в ТЕЦ „Марица изток 2“ (ОБЗОР)"}
{"url": "https://www.monitor.bg:443/bg/a/view/levski-vzima-napadatel-za-300-000-evro-168757", "text": "Левски е близо до привличането на нападателя Дени Алар, който е собственост на „Рапид“ (Виена). 29-годишният австриец е желан от Петър Хубчев, а спортният директор на \"сините\" Ивайло Петков е във Виена и води преговорите. Агентът на Алар потвърди, че трансферът се пече. Условието обаче е ръководството на „Левски“ да плати 300 000 евро на „Рапид“ за нападателя. Това е сумата, посочена от няколко издания и в Австрия - \"laola1.at\", \"weltfussball.at\", като е половината от това, което местният клуб е платил на „Щурм“ за правата на Алар преди година. \"Сините\" са имали конкуренция за подписа му от “Академия Пушкаш”, но Алар не желаел да заиграе в Унгария. Въпреки че вече е на 29 години, роденият в бивша Югославия нападател (б.р. - родното му място е Славонски брод) досега се е подвизавал само по терените в Австрия. Има точно 100 гола в местната Бундеслига с екипите на “Леобен”, “Капфенберг”, “Щурм” (Грац) и “Рапид” (Виена). \"Водим разговори. Трябва да уточним още някои неща. Трансферът ще стане факт само тогава, когато те бъдат избистрени. Или тази седмица ще имаме сделка, или изобщо Дени няма да ходи никъде\", коментира агентът на футболиста Франк Шрайер. Интересен коментар направи и треньорът на „Рапид“ Дитмар Кюбауер, който не скри желанието си Алар да се разкара от отбора му. \"Честно казано, надявам се Дени Алар да се махне от отбора. Той трябва да си намери друго място, на което ще се чувства щастлив и ще играе, защото в „Рапид“ това няма да се случи\", категоричен беше спецът. Иначе в първата си контрола на австрийска земя „Левски“ падна с 0:1 от бразилския „Брагантино“. Следващата проверка е срещу руския „Зенит“ и е във вторник от 19 ч.", "date": "2019.06.24", "title": "„Левски“ взима нападател за 300 000 евро"}
{"url": "https://www.monitor.bg:443/bg/a/view/sybirat-emblematichnite-arii-na-ulija-viner-chenisheva-v-album-168722", "text": "Шармантна, с осанка на императрица и поглед, който може да стопи айсберг от разстояние на сцената - така си спомнят Юлия Винер ценителите на оперното изкуство в столичните музикални среди. Сопраното с изключително драматично присъствие и гъделичкащ сетивата вокален диапазон е сред най-успешните ни културни експорти през 60-те и 70-те години, но няма нито един издаден албум на CD до момента. Единадесет от емблематичните й дуети и арии и начело с Леонора в „Трубадур“ са събрани от музикална компания Gega New в поредицата „Прочутите оперни гласове на България“. Родът на Юлия Винер е изтъкан от прочути математици и архитекти, баща й е сред основателите на застрахователното дело в България, а дядо й е бил учител по български език на Фердинанд. Певицата смята, че е наследила гласа си от баба си, като се шегува, че е започнала да го развива „от мързел“. Първите си стъпки в изкуството тя прави като балерина, но пухкавата й фигура не се вписва в стереотипа за професионален танцьор. Сяда зад пианото и показва феноменална памет за мелодията, но отказва да се упражнява, а учителят й спестява мъките като заявява на родителите: „Тя винаги ще бъде една добра пианистка за Шопен, но няма да направи кариера! Има слаба китка.“ Юлия решава, че с пеене ще хаби най-малко енергия и време в зубрене на ноти и записва Консерватория с измама – добавя две години към документите си, тъй като по устав минималния възрастов праг за студентите е 18. Влиза в класа на проф. Елена Ангелова-Урукин, но неин ментор завинаги остава прочутият бас Добри Кожухаров. Дебютира в Софийска опера на 23 г. с Леонора в „Трубадур“ от Верди. Лиза от „Дама Пика“, Виолета в „Травиата“, Дездемона в „Отело“ и Анна в „Дон Жуан“ са само част от ролите, с които покорява Европа. Най-обичана Юлия е в Берлнската щатс опера, където е солист в продължение на 12 години. Юлия Винер е щастливо омъжена за режисьора Димитър Ченишев, който я подкрепя безусловно и се посвещава на кариерата й. Гласът й утихва завинаги през 2010 г. на родна земя.", "date": "2019.06.24", "title": "Събират емблематичните арии на Юлия Винер-Ченишева в албум"}
{"url": "https://www.monitor.bg:443/bg/a/view/djeremi-hynt-nareche-sypernika-si-boris-djonsyn-strahlivec-168746", "text": "Британският външен министър и кандидат за премиерския пост Джереми Хънт определи съперника си Борис Джонсън като страхливец заради решението му да избягва публичните дебати за Брекзита, предаде Ройтерс. \"Той се държи като страхливец по въпроса за дебатите\", заяви Хънт. Според него Джонсън е проявил неуважение, отхвърляйки възможността за личен дебат по телевизия \"Скай\". \"Хората трябва да знаят какво ще правите и трябва да отговорите на тези въпроси\", подчерта британският външен министър. Той обеща, че това ще бъде най-тежкият сблъсък в живота на Джонсън и че бившият външен министър ще го загуби. Хънт заяви също, че личният живот на Джонсън е маловажен, но подчерта, че кандидатите трябва да обяснят позициите си по Брекзита - включително какво ще направят, ако депутатите се опитат да отстранят следващото правителство, за да предотвратят Брекзит без споразумение.", "date": "2019.06.24", "title": "Джереми Хънт нарече съперника си Борис Джонсън страхливец "}
{"url": "https://www.monitor.bg:443/bg/a/view/germanija-protiv-idejata-za-globalna-koalicija-sreshtu-iran-168744", "text": "Германия изглежда резервирана към изявленията на САЩ за изграждане на глобална коалиция срещу Иран и казва, че главният й приоритет е успокояване на напрежението в региона в момент, когато тя се стреми да спаси споразумението за иранската ядрена програма, предаде Асошиейтед прес. Американският държавен секретар Майк Помпейо заяви в неделя при заминаването си за Близкия изток, че ще обсъди създаването на глобална коалиция срещу Иран, която също така да включва Азия и Европа. Говорителят на германското външно министерство Кристофер Бургер каза днес, че Германия е \"взела под внимание чрез медиите\" изказванията на Помпейо и че нейната \"главна цел е и остава успокояването на сериозната ситуация\". Германия, Франция, Великобритания, Русия и Китай продължават да са страни по ядреното споразумение с Иран от 2015 г., от което САЩ се изтеглиха миналата година. Визитите на Майк Помпейо идват след кризисна седмица, в която САЩ бяха на ръба да предприемат военен удар срещу Иран, но се отказаха. Помпейо говори, заминавайки от Вашингтон за Саудитска Арабия, а после за Обединените арабски емирства - сунитски арабски съюзници, които са разтревожени от все по-дръзкото поведение на шиитски Иран и полагат усилия да ограничат влиянието му в региона. Неговите посещения в Джеда и Абу Даби бяха набързо уредени в края на миналата седмица като допълнения към пътуване до Индия, откъдето той ще се присъедини към президента Доналд Тръмп в Япония и Южна Корея. Те обаче бяха обявени едва непосредствено преди заминаването му, което свидетелства за бързото развитие и непредсказуемостта на събитията. Помпейо се срещна вчера със саудитския крал Салман, предаде Ройтерс. По думите му САЩ искат да преговарят с Иран, въпреки че планират да наложат нови икономически санкции. Саудитската агенция по печата съобщи, че Салман и Помпейо са обсъдили регионални и международни събития при срещата си в Джеда. Саудитският външен министър Адел ал Джубейр предупреди Иран, че ще бъдат наложени още санкции, ако Техеран продължи своите \"агресивни политики\", но каза, че Рияд иска да избегне война. Американските кибератаки срещу Иран не бяха успешни, каза вчера иранският министър на телекомуникациите след съобщения, че Пентагонът е извършил отдавна планирано кибернападение срещу иранските системи за противоракетна отбрана, предаде Ройтерс.  \"Те много се стараха, но не извършиха нито една успешна атака, написа в \"Туитър\" иранският министър на информационните и комуникационните технологии Мохамад Джавад Азари Джахруми. По думите му през миналата година Иран е отразил 33 милиона такива нападения. Той окачестви като \"кибертероризъм\" нападенията срещу компютърните мрежи в Техеран и спомена компютърния вирус \"Stuxnet\" (разработен вероятно от САЩ и Израел), с който през 2010 г. бе нападната инсталацията за обогатяване на уран в иранския град Натанз.  Изявление направи и говорителят на външното министерство в Техеран, според когото иранската система за киберотбрана е силна и че Иран ще се обърне към международни съдилища във връзка с киберагресията.", "date": "2019.06.24", "title": "Германия против идеята за  глобална коалиция срещу Иран"}
{"url": "https://www.monitor.bg:443/bg/a/view/azerbajdjan-razchita-na-hyba-balkan-da-snabdjava-s-gaz-es-i-zapadnite-balkani-168764", "text": "Република Азербайджан разчита на българския газов хъб “Балкан”, за да снабдява със синьо гориво не само Европейския съюз, но и страните от Западните Балкани. Това заяви външният министър на Азербайджан Елмар Мамадяров, който се срещна със заместник министър-председателя и министър на външните работи Екатерина Захариева. Българският първи дипломат е на официално посещение в Баку, съобщиха от външно министерство.  Стратегическото партньорство в енергетиката, инфраструктурата, търговията и транспорта между двете страни бе оценено като приоритет и от председателя на парламента Огтай Асадов, както и от министър-председателя на Република Азербайджан Новруз Мамадов, които също се срещнаха с вицепремиера Захариева. “Всички проекти в енергетиката се движат навреме. Газът ни достигна границата с ЕС при Гърция. Но Южният газов коридор не трябва да свършва с Италия, Гърция и България, а да стигне и до останалите балкански страни. България е важна като транзитна точка”, каза министър Мамадяров. Вицепремиерът Захариева заяви, че подкрепя думите на азербайджанския си колега и същата е целта и на българското правителство. “Мисля, че Южният газов коридор е важен за целия регион, не само за отделни страни. Междусистемната газова връзка България - Гърция ще ни даде истинска енергийна диверсификация. Работим по газовия хъб “Балкан” и за свързване на газопреносната си мрежа с всички съседни страни. Имаме инфраструктурата и може да бъдем транзитна страна, както и да бъдем стратегически партньор на Азербайджан”, каза българският външен министър. По време на официалното посещение в България на министъра на външните работи на Азербайджан Елмар Мамадяров по покана на Захариева през октомври м.г. бе проведена първата сесия на Стратегическия диалог България- Азербайджан. След изграждането на Южния газов коридор и интерконектора България - Гърция, нашата страна ще получава до 1 млрд. куб. м. газ годишно. На 14 май 2019 г. приключи успешно процедурата за възлагане на обществената поръчка за проектиране, доставка и строителство на междусистемната газова връзка Гърция – България. На 22 май 2019 г. в присъствието на премиерите на България и Гърция, на първия вицепремиер на Азербайджан и на зам.-председател на Европейската комисия бе даден старт на строителството на интерконектора. “Надявам се азербайджанският газ да стигне България през 2020 година”, заяви пред Захариева и премиерът на страната - Новруз Мамадов. Той заяви, че би очаквал България да участва и в трансграничните транспортни проекти на Азербайджан, които целят да свържат Азия и Европа. “Нашите две страни са със стратегическо местоположение и трябва да използваме това заедно. Ще работя за срещи между транспортните министри, които да обмислят бъдещото ни сътрудничество”, каза българският вицепремиер. “Нашите страни се радват на прекрасни отношения. Имаме изключително добри перспективи в различни сфери на икономиката”, допълни премиерът Мамадов и каза, че се очаква развитие и по проекта за газификация на домакинствата в България от компанията СОКАР. Екатерина Захариева подчерта, че се наблюдава увеличение на стокообмена с 34% и на туристите със 76% след откриването на директна самолетна линия Баку - София, но има много повече какво да се желае. Българските стоки са били познати във вашата стана по времето на социализма, време е да се завърнем на вашия пазар, каза Захариева. “Да, ние си спомняме за България именно заради високото качество на вашите стоки”, каза премиерът Мамадов. Председателят на парламента Огтай Асадов също заяви, че отдава изключително значение на ролята на България за износа на азербайджански газ. Само преди дни Асадов предаде в Баку ротационното председателство на Парламентарната асамблея на Черноморското икономическо сътрудничество на председателя на българския парламент Цвета Караянчева. Той подчерта изключително доброто взаимодействие между групите за приятелство в двата законодателни органа.", "date": "2019.06.24", "title": " Азербайджан разчита на хъба “Балкан” да снабдява с газ ЕС и Западните Балкани"}
{"url": "https://www.monitor.bg:443/bg/a/view/marija-gabriel-bitkata-s-fejkovete-dade-rezultat-na-vota-fejsbuk-iztri-2-mlrd-profila-168748", "text": "Предприетите от Брюксел действия срещу дезинформацията вече дават резултат, сочи анализ, на който се позова българският еврокомисар за цифровата икономика и общество Мария Габриел. Тя отчете, че благодарение на предприетата битка срещу фалшивите новини е избегната мащабна дезинформация покрай евроизборите в края на май. Само за 5 месеца \"Гугъл\" е премахнал над 3,39 милиона \"Ютюб\" канала, а \"Фейсбук\" над 2 милиарда фалшиви профила, през които се разпространяват фалшивите новини, а в същото време \"Туитър\" е премахнал над 77 милиона акаунта, изброи Габриел в ефира на БНТ. „Благодарение на координирания подход, който успяхме да изградим на ниво ЕС, не станахме свидетели на голяма мащабна атака, свързана с дезинформация по време на евроизборите. За сметка на това виждаме, че тези които си служат с дезинформацията много развиват своите техники и започваме да наблюдаваме една тенденция за все повече съсредоточване върху кампании за дезинформация на местно ниво, визиращи общности от хора, което е много по-трудно и за намиране и противодействие. Виждаме колко е важно да се подобри тази политика за прозрачност и за спонсорираното съдържание, и за политическата реклама. изтъкна еврокомисарят. И добави: \"Свободата на словото и достъпът до информация за мен остават неприкосновени червени линии. Едно от нещата, които искам да развия е европейска мрежа с доверени проверители на информация, които бързо да могат да проверяват дадена новина. Ние стартирахме през март, но за момента ги имаме само в 14 държави членки на ЕС на 11 езика. По думите на Габриел Европейската група на регулаторите тепърва ще има също своята роля. За част от регулаторите темата не била нова, но за други била непозната. За да могат да се намесят обаче имало нужда от ресурс. Така наесен щели да се идентифицират мерките, с които може „да се отиде и по-далеч“. Габриел каза още, че ще продължат стартираните преди евровота събития, свързани с повишаването на медийната грамотност. \"Не можем да спрем човек да вярва или чете дадена новина, но фалшивите новини имат силно влияние, защото влияят на емоциите ни“, обобщи българският еврокомисар. \"Разполагаме с инвестиция от 1 милиард евро за 8 страни в ЕС за суперкомпютрите. За България това е признание за работата ни. България е на цифровата карта на Европа“, заяви еврокомисарят Мария Габриел, визирайки, че бе решено едната от машините да бъде поставена в София Тех Парк. „Суперкомпютърът ни дава скорост за изчисление на данни, той може да разкрива и малформации при новородени. Със суперкомпютърът ще ускорим откриването на лечение на рака, ще помогнем и за бизнеса с автомобили. Стартъп компаниите също ще могат да се възползват от суперкомпютъра“, коментира Габриел. „Вече има над 20 дигитални иновационни хъба, защото има необходимост да няма изтичане на мозъци на младите хора в региона, каза още Габриел. И добави: \"Би ми се искало тези пари, които успяхме да отделим по инвестиционния фонд за Западните Балкани, които са от порядъка на 30 млн. евро, сега да бъдат използвани за достъп до интернет на по-труднодостъпни региони - селските и отдалечените.\".", "date": "2019.06.24", "title": "Мария Габриел: Битката с фейковете даде резултат на вота, Фейсбук изтри 2 млрд. профила"}
{"url": "https://www.monitor.bg:443/bg/a/view/55-godishen-kustendilec-spi-dni-nared-po-pejkite-pred-doma-si-168749", "text": "55-годишен кюстендилец спи дни наред по пейките в Кюстендил, въпреки че разполага с общинско жилище. Причината за това е здравословното състояние, в което се намира Христо Иванов. „Мъжът живее на улица „Спартак“ в Кюстендил. Той не може да изкачва стъпалата на жилището си и поради тази спи по пейките. Повръща и не може да се храни. Прекарал е инсулт. Казва, че няма семейство. Миналата нощ преспа в спешното отделение, но от днес отново е на улицата“, коментира в социалните мрежи Милена Миланова, която се е заела да помогне на бедстващия мъж. По нейни думи състоянието на жилището, в което е живял доскоро Христо е в потресаващ вид. Липсват нормални условия за живот, а в стаите цари тотален безпорядък. От Спешен център – Кюстендил, обявиха, че са оказали медицинска помощ на Христо. „Веднага, след като получихме сигнала на място беше изпратен екип. Колегите го докараха до тук, обслужиха го, но се оказа, че той не желае да бъде хоспитализиран. Става въпрос за самотник, който е избрал този начин на живот. Има жилище, има къде да живее, но е избрал да е на улицата. В действителност е трудно подвижен, предложихме му да го закараме до дома му и да го качим, но той отново отказа“, обясни шефът на Спешен център – Кюстендил, д-р Албена Рапатинска. От Общинската служба „Социално подпомагане“ се заеха със случая.  До  този момент при тях като институция няма постъпили сигнали за трудната ситуация, пред която е изправен Христо.", "date": "2019.06.24", "title": "55-годишен кюстендилец спи дни наред по пейките пред дома си"}
{"url": "https://www.monitor.bg:443/bg/a/view/graciite-v-baku-njamahme-medal-sega-celi-5-168753", "text": "С общо 5 медала (3 сребърни и 2 бронзови) приключиха участието си в Минск Катрин Тасева и ансамбълът ни по художествена гимнастика за жени. В щаба ни останаха доволни от представянето като припомниха, че на Първите Европейски игри в Баку през 2015 г. не сме спечелили нито едно отличие. В столицата на Беларус момичетата на Весела Димитрова прибавиха към среброто си на 5 топки, второ място в многобоя и трето на обръчи и бухалки. Само с 50 хилядни в многобоя ги изпревариха представителките на домакините, а рускините останаха трети. Нашите, които играха в състав Ерика Зафирова, Лаура Траатс, Мадлен Радуканова, Симона Дянкова и Стефани Кирякова, получиха 26,800 т. за съчетанието с 5 топки и 25,750 за това с обръчи и бухалки. Преди това Катрин Тасева се пребори с много силна игра за среброто във финала на топка и бронз на лента. В Баку преди 4 г. Невяна Владинова завърши 12-а в многобоя и пета на бухалки, Мария Матева бе 17-а в многобоя, а ансамбълът бе 4-и във финала на обръчи и бухалки и пети в многобоя. Следващите големи състезания за отбора ни са световното първенство през септември в Баку, което ще е квалификация за индивидуалистки за олимпиадата в Токио. Ансамбълът вече има осигурено участие в Япония.", "date": "2019.06.24", "title": "Грациите: В Баку нямахме медал, сега цели 5"}
{"url": "https://www.monitor.bg:443/bg/a/view/jiteli-ot-seloto-na-sv-ivan-rilski-gradjat-vodoprovod-sys-sobstveni-sredstva-168750", "text": "Жителите от селото на Св. Иван Рилски, както е известно бобошевското с. Скрино, започват изграждането на водопровод със собствени средства. Така ще бъде сложен край на сагата около намаления дебит на водата и честите аварии.  „Село Скрино е извън системата на ВиК, нямаме оператор и се налага да се справяме сами. Тъй като имаме недостиг на вода и често сме на режим решихме да предприемем тази крачка“, обяви кметският наместник на населеното място Силвия Мичова. Така още преди 3 години след проведено общо събрание, местните жители започват да събират средства, за да изградят така необходимият им водопровод. За целта вече е направен технически проект, извършено е геодезическо заснема и до дни стартира работата по изграждането на водопровода. „Хората от селото успяха да съберат над 9 хил. лв. Средствата ще използват за закупуването на материали – тръби, шахти и вентили. Средствата са достатъчни и при подходящо време стартираме изкопните дейности. През последните дни в района се изсипаха бая дъждове, тъй като Скрино е полу-планинско, за момента няма как да качим техниката, но до дни смятаме, че обстановката ще се нормализира“, обяви още кметският наместник на селцето. До този момент в Скрино е имало водопровод, който е на около 30 години. Изграден бил с железни тръби, а честите аварии създавали редица неудобства за хората. „Старият водопровод е компрометирани, ставаха чести запушвания и затова решихме да си направим нов. Като няма кой да ни помогне викаме неволята и се справяме сами“, коментират местните жители.   Вече са закупени PVC тръби и другите материали, хидролози са очертали и маркирали трасето, а местното население ще помага с доброволен труд. От общината в Бобошево пък са обещали техника, която да извърши изкопните работи, обяви още Силвия Мичова. В Скрино по постоянен адрес живеят около 50 човека, но бройката им е в пъти повече, тъй като имам много нерегистрирани.  През летните месеци се наблюдава и истински бум от страна на туристи, които посещават  манастира \"Св. Иван Рилски\" над селото. От около месец 10-метров кръст посреща и всички гости на селото, които казват, че божият символ е зареден с невероятна сила и енергия. Кръстът е поставен на бетонен фундамент с дълбочина 2 м, а размерите на площадката са 2,50 х 2,80 м. Той се намира до пътя, който води до Руенския манастир \"Св. Иван Рилски\" - на около 2 километра от кръстовището.", "date": "2019.06.24", "title": "Жители от селото на Св. Иван Рилски градят водопровод със собствени средства"}
{"url": "https://www.monitor.bg:443/bg/a/view/dva-iztrebitelja-urofajtyr-ne-si-podeliha-nebeto-nad-germanija-168747", "text": "Два изтребителя „Юрофайтър“ на немските ВВС се сблъскаха в небето в германската провинция Мекленбург-Предна Померания по време на тренировка. Пилотите са успели да се катапултират. Двата самолета са се разбили на разстояние 10 километра един от друг и са предизвикали горски пожари. Единият пилот е бил открит от спасителните екипи, другият е загинал. Причините за сблъсъка са неизвестни.", "date": "2019.06.24", "title": "Два изтребителя „Юрофайтър“ не си поделиха небето над Германия"}
{"url": "https://www.monitor.bg:443/bg/a/view/glasjat-kluni-za-vtori-rejgyn-168734", "text": "Гласят популярния актьор и режисьор Джордж Клуни за президент. Обичаната актриса Джулия Робртс, която пък според плановете можела да изиграе перфектно роялата на вицерезидент на Клуни. В момента Клуни и Амал са в Комо, като на гости са им Барак и Мишел Обама. Те хапват хрупкава пица и да пийнат ледено италианско бяло вино в съвсем спокойна обстановка, защото поне от два дни районът около селцето Лальо е буквално блокиран от италиански полицаи и карабинери, които не дават пиле да прехвръкне над него, камо ли досадни журналисти и сеирджии да се появят наоколо. В същото време скутери на силите за сигурност напъждат надалеч всички плавателни съдове, които се опитват да се приближат по вода до вилата, а вертолет облита редовно зоната и следи за появат на дрони. Под контрол са и приказните местенца покрай езерото Комо, които бившата президентска двойка и домакините им би трябвало да посетят днес следобед, стига времето да е хубаво.    ", "date": "2019.06.24", "title": "Гласят Клуни за втори Рейгън"}
{"url": "https://www.monitor.bg:443/bg/a/view/the-aristocrats-preplitat-rok-djaz-i-kyntri-s-pyrvi-koncert-u-nas-168716", "text": "Популярната рок-фюжън банда The Aristocrats се отправя към София за първия си концерт на българска територия. Музикантите, които пренасят феновете си с еднаква лекота през жанрове като рок, кънтри, джаз, метъл и поп, ще вдигнат градуса на настроението у нас на 9 декември. Терен на купона ще даде столичният клуб City Stage, а билетите на цени от 45 лв. са вече в продажба в мрежата на Eventim. В деня на самото събитие пропуските ще се котират за с десет лева повече. Шоуто на The Aristocrats в България е част от турнето им по повод издаването на четвъртата им продукция, носеща заглавието You Know What…? Тя включва общо осем композиции, като бандата я определя като най-амбициозното им и изследователско творение до момента. У нас групата ще пристигне в състав Гутри Гован (китара), Брайън Белър (бас) и Марко Минеман (барабани). През последните осем години The Aristocrats издават успешни албуми, пътуват по турнета по цял свят и се утвърждават като една от най-оригиналните, жанрово неопределими и неограничени рок-фюжън банди в света.", "date": "2019.06.24", "title": "The Aristocrats преплитат рок, джаз и кънтри с първи концерт у нас"}
{"url": "https://www.monitor.bg:443/bg/a/view/krisko-se-vtaljava-sys-specialen-rejim-168741", "text": "Хитмейкърът от Габрово Криско олекна с около 10 килограма. За това се похвали самият той в социалните мрежи. Рапърът се е вталил благодарение на режим, който включва здравословно хранене и тренировки. „Тежах близо 80 килограма, сега съм 68! От много време съм на здравословен режим. Никога не съм бил в по-добра форма\", сподели изпълнителят на „Базука“. Междувременно Криско се стяга за татко. След дълги спекулации по темата, той и половинката му Цвети разкриха, че чакат бебе. Щастливата новина те съобщиха в клипа към новата му песен „Да или не“. Близки до двойката издават, че бъдещите родители очакват момиченце и че Цвети вече е бременна в шестия месец.", "date": "2019.06.24", "title": "Криско се вталява със специален режим"}
{"url": "https://www.monitor.bg:443/bg/a/view/baba-djado-i-vnucheta-se-razmazaha-kraj-montana-168729", "text": "Баба и дядо с внучетата от София катастрофираха край Монтана след екскурзия до Белоградчишките скали. След разглеждането на забележителностите, станала и тежката катастрофа. Тогава „Опел Астра“ със софийска регистрация, се врязал в турски товарен бус „Мерцедес“ в района на монтанското село Долна Вереница. От МВР уточниха, че в колата са пътували 62-годишният мъж, възрастна жена и 3 деца на 9, 15 и 18 години. Дядото, който е управлявал автомобила, е починал на място след мощния удар към 17,09 часа в неделя. Възрастна жена и две от трите деца от София са откарани своевременно в хирургията в монтанската болница „Д-р Стамен Илиев“ с тежки травми и опасност за живота. По думите на началника на отделението по хируругия д-р Красимир Каменов децата са с черепно мозъчни травми, едното дете е с разкъсан далак, коремна и белодробна травма. Цяла нощ за живота им са се борили два хирургични и два реанимационни екипа, съвместно с травматолози. Две от децата – на 9 г. и 18 г. са с опасност за живота, с черепно-мозъчни фрактури и извадени далаци. Третото дете – на 15 г. и баба им на 67 г. са без опасност за живота, с комоцио. Катастрофиралият лек автомобил е транспортиран от екип на сектор „Специализирани оперативни дейности” в двора на „Пътна полиция“. Екип на пожарната в Монтана е измил пътното платно на мястото на катастрофата. Предстоят консултации със специалисти от „Пирогов“ , има вероятност две от децата да бъдат изпратени в София, каза още д-р Каменов. Заради жестоката катастрофа пътят бе затворен.", "date": "2019.06.24", "title": "Баба, дядо и внучета се размазаха край Монтана"}
{"url": "https://www.monitor.bg:443/bg/a/view/24-obshtini-prodyljavat-da-sybirat-po-visoki-nalozite-za-vtori-dom-168738", "text": "Общини продължават да събират по-високи данъци за имоти, които се намират в курортни населени места, установи поредна проверка на Върховната административна прокуратура (ВАП). В 24 общини са открити сериозни нарушения при определяне на размера на местните данъци в наредби, приети от общинските съвети, съобщават от институцията. Мерките на ВАП са по повод решение на Конституционния съд от 9 април 2019 г. С този акт са обявени за противоконституционни завишените данъчни ставки за имоти, които се намират в курортни населени места и не са основно жилище, не се отдават под наем или не са регистрирани като места за настаняване по смисъла на Закона за туризма. След влизане в сила на конституционното решение данъчната ставка за тези имоти следва да е както за всички останали - в определен от общинския съвет конкретен размер от 0,1 до 4,5 на хиляда върху данъчната оценка, а не от 5 до 7 на хиляда за имотите, разположени в балнеолечебни, климатични планински и климатични морски курорти от национално значение и от 4,5 до 6 на хиляда - за останалите. В хода на проверката са установени 44 наредби, които предвиждат данък за изброените имоти в по-висок размер от актуалния законов регламент. Към настоящия момент, във връзка с образуваните преписки са подадени 16 протеста до административните съдилища. Нарушения са установени в действащите наредби в общини Столична, Благоевград, Стара Загора, Габрово, Перник, Несебър, Созопол, Поморие, Царево, Приморско, Банско, Разлог, Сандански, Петрич, Велинград, Хисаря, Троян, Тетевен, Ботевград, Вършец, Панагюрище, Казанлък, Шабла, Каварна и др. Целта на проверката е да се елиминира неравното третиране на собствениците по отношение на дължимия от тях имуществен данък върху имотите. Проверката на ВАП продължава.", "date": "2019.06.24", "title": "24 общини продължават да събират по-високи данъци за втори дом"}
{"url": "https://www.monitor.bg:443/bg/a/view/arjentina-na-1-4-final-za-ch-rd-na-mesi-168731", "text": "Аржентина победи Катар с 2:0 в последен двубой от груповата фаза на Копа Америка и се промъкна към 1/4-финалите, макар да беше на косъм от отпадане. \"Гаучосите\" не само продължават, но и се разминаха с домакина Бразилия, като съперник в следващия кръг ще им бъде Венецуела. Попаденията бяха дело на Лаутаро Мартинес и Серхио Агуеро, а успехът бе и чудесен подарък за 32-рия рожден ден на звездата Лионел Меси. „Изиграхме добър мач и заслужено спечелихме, сподели след успеха Меси. - Трите точки бяха много важни. Имахме нужда от такъв мач, за да си върнем спокойствието и увереността. От мач на мач се представяме по-добре\", доволен бе капитанът на Аржентина. В другия мач от групата Колумбия победи Парагвай с 1:0 и продължава с пълен актив, а на 1/4-финалите ще играе с Чили или Уругвай.", "date": "2019.06.24", "title": "Аржентина на 1/4-финал за ЧРД на Меси"}
{"url": "https://www.monitor.bg:443/bg/a/view/stefka-kostadinova-otkri-novija-olimpijski-dom-v-lozana-168737", "text": "Председателят на БОК Стефка Костадинова бе част от специалните гости, поканени за откриването на новата сграда на МОК в Лозана. По време на церемонията тя проведе редица срещи със свои колеги и световни знаменитости в спорта. Сред тях бяха легендарните Габриела Сабатини и Катарина Вит, както и принцът на Монако Албер. Президентите на националните олимпийски комитети от Европа бяха специални гости и се присъединиха към останалите олимпийски шефове при откриването на новата щаб квартира на МОК. Стефка Костадинова бе част от тържествената церемония, на която президентът Томас Бах преряза лентата и разведе гостите из новите помещения. На събитието, отбелязало 125-ата годишнина от основаването на МОК, присъства и олимпийската ни шампионка по гребане Светла Оцетова. Сградата, която се нарича „Олимпийски дом“, се строи от няколко години и изграждането й струва над 145 милиона швейцарски франка. Вътрешността е с уникална архитектура и дизайн, отделните етажи могат да се изкачват без стълбища и асансьори по извитите серпантини... В нея ще работят над 500 служители, които досега бяха разпръснати из различни офиси в града. Архитектът й Ким Нерфорд Нелсон е проектирал една от най-енергийно спестяващите сгради на планетата, отговаряща на най-модерните еко норми. Тя е изградена с много от материалите, които останаха след разрушаването на предишната постройка. Например 95 процента от разрушения бетон бе вложен в изграждането на новата сграда. След церемонията Стефка Костадинова и останалите президенти на национални олимпийски комитети от Европа се върнаха в Минск, за да проследят до края Европейските игри. По-късно днес Стефка Костадинова ще посети селото на спортистите и ще се срещне с българските състезатели и треньори.  ", "date": "2019.06.24", "title": "Стефка Костадинова откри новия „Олимпийски дом“ в Лозана"}
{"url": "https://www.monitor.bg:443/bg/a/view/shest-ekipa-reagirat-na-signali-za-dyjda-v-sofija-168732", "text": "Шест екипа на дирекция „Аварийна помощ и превенция“ на Столична община извършват обходи на терен във връзка с валежите и реагират на сигнали, съобщиха от „Московска“ 33. Екипите са отработили сигнали за завиряване на улици в район „Витоша“, „Илинден“. Наблюдават се критични места на реки и водни обекти. Във връзка с обилните валежи над София временно бе затруднено движението на тролейбусите по линия 6 и 7 през кръстовището на бул.“Петър Дертлиев“ и ул.“Владимир Динчев“ поради завиряване. Движението е възстановено, след като екипи на пожарната бе изпратени на място. В момента градският транспорт се движи навсякъде по маршрутите си.", "date": "2019.06.24", "title": "Шест екипа реагират на сигнали за дъжда в София"}
{"url": "https://www.monitor.bg:443/bg/a/view/sedem-dojivotni-prisydi-za-serijnija-ubiec-ot-kipyr-168736", "text": "Кипърски армейски капитан получи седем доживотни присъди затвор днес, след като се призна за виновен за убийствата на седем чужденки, с които се е свързал в сайтове за запознанства, предаде Ройтерс. Сред предполагаемите жертви са и две момичета - на 6 и на 8 години, които са дъщери на изчезналите. Случаят, който се характеризира с най-големите жестокости в мирновременния живот, предизвика гняв и ужас на острова, където сериозните престъпления са сравнително редки, и стана причина за оставката на министъра на правосъдието и отстраняване от длъжност на директора на полицията. 35-годишният Никос Метаксас се призна за виновен по 12 обвинения, свързани с предумишлено убийство, и отвличане на седемте жертви - от Филипините, Румъния и Непал - в периода от септември 2016 до юли 2018 г. Присъдата, произнесена от наказателния съд, е най-строгата в кипърската правосъдна система. Метаксас бе доведен в съда в Никозия при строги мерки за сигурност и облечен в защитна жилетка. Обвиняемият се появи без адвокат и избухна в сълзи, след като бе прочетено обвинението срещу него. \"Извърших ужасяващи престъпления\", каза Метаксас, като изрази съболезнования на близките на жертвите си. Полицията съобщи, че обвиняемият, разведен и баща на две деца, се е запознавал с жертвите онлайн. Повечето от тях работели като домашни помощнички на острова и са изчезнали в периода между септември 2016 и август 2018 г. Директорът на полицията бе отстранен, а министърът на правосъдието подаде оставка след резултати от разследване, което показа, че полицията не се е отнесла достатъчно сериозно към изчезването на жертвите, защото били чужденки. Първата жертва беше намерена в края на април в минна шахта от туристи, които правели снимки. След това бяха направени поредица от разкрития за убийствата, а последната открита жертва, шестгодишно дете, бе намерена в езеро на 12 юли.", "date": "2019.06.24", "title": "Седем доживотни присъди за серийния убиец от Кипър"}
{"url": "https://www.monitor.bg:443/bg/a/view/belgijka-otglejda-kanabis-vyv-vinograd-168720", "text": "Белгийка ще бъде изправена на съд за отглеждане и притежание на наркотични вещества. При проверка в градината на чужденката в стражишкото село Виноград, полицията се натъкнала на три растения отрода на конопа с общо тегло на листната маса около 120 грама. при проверката станало ясно, че това е канабис. Растенията са иззети, а по случая е образувано досъдебно производство.", "date": "2019.06.24", "title": "Белгийка отглежда канабис във Виноград"}
{"url": "https://www.monitor.bg:443/bg/a/view/proverjavashti-vmesto-pilenca-kacnaha-pri-milko-kalajdjiev-168743", "text": "„Чакаш пиленцата на батко, вместо това при теб кацат проверяващи“, е най-новата шега по адрес на Милко Калайджиев, след като къщата за гости на звездата на родния попфолк в село Мезек беше внезапно проверена. Оказа се, че изпълнителят на хита „Я елата пиленца при батко“ е и арендатор на местен водоем, на брега на който има обширен бостан и къща за гости. Всичко това е край живописното село Мезек, прочуто с древната тракийска гробница и винарската изба „Катарджина“, наподобяваща френско шато.   В понеделник представители на Държавен фонд “Земеделие” влязоха на проверка в къщата за гости на фолк-певеца. Мини хотелът е построен през 2015 година. Общата стойност на сградата е 435 266 лв.. Европейското финансиране е 304 194,04 лв. Любимецът на Свиленград и второ поколение фенове на фолка започнал строежа с кредит. “Нямам никакви притеснения, аз съм публична личност, нищо не съм крил, всичко е прозрачно и законно. Нека да ме проверяват”, заяви Милко Калайджиев. Къщата за гости работи, не е за лично ползване, увери изпълнителят. Има най-много посещения през почивните дни. Калайджиев увери проверяващите, че за всичко притежава нужните документи. Според хора от селото дори и този уикенд е имало шумна компания, която е разпускала при бай Милко. Най-заклетите купонджии си тръгнали рано сутринта в понеделник, само часове преди да дойдат проверяващите. Експертите от държавен фонд “Земеделие” обявиха, че на пръв поглед къщата приема гости и няма видими нарушения и проблеми, с уговорката, че проверката окончателно не е приключила.  ", "date": "2019.06.24", "title": "Проверяващи вместо пиленца кацнаха при Милко Калайджиев"}
{"url": "https://www.monitor.bg:443/bg/a/view/davat-lozan-panov-na-ivss-za-apartamentgejt-obzor-168730", "text": "Скандалният шеф Лозан Панов е даден на Инспектора към Висшия съдебен съвет заради скандала „Апартаментгейт“. Това става ясно от решение на Антикорупционната комисия (КПКОНПИ) по проверката за конфликт на интереси за Панов. Той е част от проверяваните хора от властта заради сделките на съмнително ниски цени с имоти, купени от строителната фрима :Артекс“. Преди няколко месеца стана ясно, че жената на Панов – Елисавета е купила жилище в луксозна сграда на дружеството срещу скромната сума от €225 на квадратен метър. Освен това собствениците на строителната компания пък се оказа и кумове на Панови. Въпреки това според проверката на КПКОНПИ Панов не е в конфликт на интереси заради апартамента, в който живее. След приключването на преписката обаче тя се изпраща в ИВСС с искане на магистратите. \"Съгласно Кодекса за етично поведение на българските магистрати, ВСС осъществява цялостен контрол по прилагането и спазването на Етичния кодекс и периодично предприема действия за обновяване и актуализиране на предвидените с него правила. Комисията по професионална етика към Висшия съдебен съвет и комисиите за професионална етика към органите на съдебната власт осъществяват пряк и непосредствен контрол по прилагането и спазването на Етичния кодекс\", пише в решението на Антикорупционната комисия. Освен срещу Панов проверките за конфликт на интереси са приключени и срещу Цветан Цветанов, министъра на туризма Николина Ангелкова, както и срещу бившите министри на правосъдието и на културата Цецка Цачева и Вежди Рашидов. За всички тя също заради евтините им апартаменти. Комисията е прекратила още и проверките по сигналите срещу Валери Симеонов, Елена Йончева, Валери Жаблянов и Крум Зарков. Те са по различни казуси, този със Симеонов се отнася за сделка в периода, когато той е бил председател на Общински съвет в Бургас. Сигналът срещу Жаблянов е за грешна информация, подадена в декларацията му във връзка с имот и средствата свързани с него. При Крум Зарков сигналът е за имотни сделки. Решенията са взети в средата на миналата седмица и за тях е уведомена Софийската градска прокуратура. И след края на инспекцията, извършена от КПКОНПИ обаче проверката на прокуратурата за корупция и данъчни измами продължава до края на юли. започнал с публикации за хора от властта, придобили имоти на занижени цени. Именно заради него голяма част от проверяваните се разделиха с постовете си – държавни и партийни. Част от проверките са след самосезиране на Антикорупционната комисия, а други – по сигнали. Няколко месеца тя преценяваше дали 11-те проверявани лица са били в конфликт на интереси, когато са ставали новодомци или са си купували са имот, или пък техни близки са го правели. Документално е изследвано в какво качество са били представителите на изпълнителната, законодателната и съдебната власт в момента на сделките. За прекратените проверки е информирана Градската прокуратура, защото тя има правомощие да протестира решенията на Антикорупционната комисия \"Решенията на КПКОНПИ са в сегмента, който касае тяхната компетентност – а именно конфликт на интереси. А и при които извършваме събиране на данни за престъпления от компетентността на прокуратурата\", коментира пред журналисти зам.-главният прокурор Иван Гешев по случая и припомни, че във връзка с \"Апартаментгейт\" са възложени данъчни проверки и на НАП, които към този момент не са приключили. \"Поддържаме постоянен контакт с колегите от НАП. Процедурите по данъчния кодекс са доста по-тежки и тромави, което забавя тези проверки\", каза зам. главният прокурор. Той коментира още и проверките, свързани с къщите за гости, изградени с европейски средства. \"По проверките на къщите за гости се работи активно, излизат интересни неща за злоупотреби с евросредства и други документи, за които ще бъдете уведомени. Те са в сегмента извършени престъпления – т.е. злоупотреба с евросредства и други документи. Прокурори от ВКП са възложили проверка на ГД \"Национална полиция\" в тази насока за множество случаи\", обясни той.", "date": "2019.06.24", "title": "Дават Лозан Панов на ИВСС за „Апартаментгейт“ (ОБЗОР)"}
{"url": "https://www.monitor.bg:443/bg/a/view/rusija-podgoni-vnosnoto-gruzinsko-vino-168724", "text": "Руската служба за защита на потребителите съобщи в понеделник, че затяга проверките на качеството на грузинското вино, внасяно в Русия, след като е отчетено нарастване на случаите на хванати нестандартни партиди, предаде Reuters. От миналата седмица отношенията между Москва и Тбилиси са обтегнати. Винаги в такива моменти в миналото Русия е забранявала вноса на грузинско вино, което е съществен източник на приходи за бившата съветска република.", "date": "2019.06.24", "title": "Русия подгони вносното грузинско вино"}
{"url": "https://www.monitor.bg:443/bg/a/view/potop-v-sofija-ulicite-se-prevyrnaha-v-reki-obzor-video-168745", "text": "Пороен дъжд, придружен с гръмотевична буря и силен вятър, се изсипа над София. Мълния удари трафопост на кръстовището на булевард \"Константин Величков\" и улица \"Симеон\" в София и предизвика пожар. Общо 20 са сигналите, подадени в пожарната след проливния дъжд. Повечето са за наводнени улици и подлези. Има и няколко сигнала за паднали дървета на пътното платно. Няма пострадали хора. Шест екипи на дирекция \"Аварийна помощ и превенция“ на Столична община извършват обходи на терен във връзка с валежите и реагират на сигнали. Екипите са отработили сигнали за завиряване на улици в район \"Витоша“, \"Илинден“. Наблюдават се критични места на реки и водни обекти. Във връзка с обилните валежи над София временно бе затруднено движението на тролейбусите по линия 6 и 7 през кръстовището на бул.“Петър Дертлиев“ и ул.“Вл.Динчев“ поради завиряване. Движението е възстановено, след като екипи на пожарната бе изпратени на място. В момента градският транспорт се движи навсякъде по маршрутите си.  Към 18,30 часа екипите на дирекция „Аварийна помощ и превенция“ са отреагирали на 24 сигнала за завирявания от наноси и листна маса, както и за паднали клони в града. Екипите са изпомпвали вода от ул. „Кумата“ и в зоната при професионална гимназия „А. С. Попов“. През нощта в готовност ще останат 6 екипа. През днешния ден Столичната пожарна се е отзовала на 42 сигнала за завирявания, паднали клони и къси съединения в ел. табла на интернет доставчици и други. Наблюдават се критичните места на реките и нивата на язовирите в столицата. Към момента нивата на реките са слабо повишени, оттичат се безпрепятствено и няма опасност от разливи. Водни количества от язовирите Суходол 2, Мрамор и Мърчаево се изпускат контролирано. Градският транспорт изпълнява маршрутите си.      ", "date": "2019.06.24", "title": "Потоп в София, улиците се превърнаха в реки (ОБЗОР + ВИДЕО)"}
{"url": "https://www.monitor.bg:443/bg/a/view/stoichkov-pak-shte-igrae-v-ispanskija-elit-168723", "text": "Испанската Примера дивисион отново ще има играч Стоичков. Куриозната ситуация стана възможна, след като „Майорка“ се завърна в елита след 3:0 в баража срещу „Ла Коруня“ и 6 години в Сегунда. В редиците на островния клуб се подвизава Стоичков, но той не е българин, нито пък роднина на легендата Христо Стоичков. Футболистът пристигна в тима миналото лято и феновете на „Майорка“ веднага го заподозряха във връзки с българина. Истината обаче е далеч по-любопитна. Играчът се казва Хуан Диего, а баща му е заклет фен на Христо Стоичков. Когато бебето се появява на този свят, бащата пробва да го кръсти с името на българската легенда. Майката обаче е против и така детето взима испанско име. Сделката обаче е, ако някой ден Хуан Диего стане футболист, да носи името Стоичков. Поне на екипа. Така испанецът с екзотичното име става известен в света на футбола именно като адаш на Камата, а на 27 октомври 2018 година вкарва и първия си гол за „Майорка“. Нещо, което ще може да направи и в започващия след месец и половина сезон в испанския елит.", "date": "2019.06.24", "title": "Стоичков пак ще играе в испанския елит"}
{"url": "https://www.monitor.bg:443/bg/a/view/borisov-i-ludovik-orban-po-dobrite-transportni-vryzki-shte-donesat-udobstva-na-grajdanite-168726", "text": "Необходимо е да се задълбочи партньорството на всички нива между ГЕРБ и сестринската й партия от ЕНП в Румъния - Национална либерална партия (НЛП). Около това мнение се обединили председателите на двете партии Бойко Борисов и Людовик Орбан, съобщиха от пресцентъра на ГЕРБ. Двамата се срещнаха в София, като Орбан бе придружаван от зам.-председателя на НЛП Влад Ништор. Людовик Орбан е в България по покана на председателя на ГЕРБ Бойко Борисов. В рамките на срещаха Борисов и Орбан изтъкнали нуждата от надграждане на вече съществуващия инфраструктурен капацитет не само в двете държави, но и на Балканите. Според тях по-добрите транспортни връзки биха донесли редица удобства на гражданите, но също така и биха дали тласък на културния обмен и туризма в региона. Председателите на ГЕРБ и НЛП били категорични, че развитата инфраструктура в България, Румъния и другите балкански страни ще направи нашия регион много по-конкурентноспособен и атрактивен за чуждестранните инвеститори. По време на разговора председателят на ГЕРБ Бойко Борисов и неговият румънски колега обсъдили необходимостта от реализирането на различни проекти от сферата на регионалното развитие от двете страни на Дунав. Бе подчертано, че трябва да се засили и диалогът между представителите в местната власт на ГЕРБ и НЛП в България и Румъния. Двамата коментирали и предстоящия избор на председатели на европейските институции и течащите в момента консултации. В тази връзка Людовик Орбан поздравил председателя на ГЕРБ и министър-председател на България Бойко Борисов за отличния резултат на партията на европейските избори. Орбан използвал възможността да честити на Борисов 60-годишния му юбилей и предал специалните поздрави на румънския президент Клаус Йоханис – също роден на 13 юни 1959 г. Председателят на Национална либерална партия дори зарадвал българския премиер с футболна топка с автограф от живата легенда на румънския футбол Георге Хаджи. Работното посещение на Людовик Орбан продължава със срещи с административния секретар на ГЕРБ Цветомир Паунов, както и с представители на ръководството на Групата на ГЕРБ в СОС.", "date": "2019.06.24", "title": "Борисов и Людовик Орбан: По-добрите транспортни връзки ще донесат удобства на гражданите"}
{"url": "https://www.monitor.bg:443/bg/a/view/bomba-ot-vtorata-svetovna-grymna-v-germanija-168725", "text": "Кратер с широчина 10 метра и дълбочина 4 метра се появи на поле в Германия, очевидно в резултат на избухване на бомба от Втората световна война, предадоха Асошиейтед прес и ДПА. Полицията каза днес, че кратерът е бил открит вчера следобед близо до град Лимбург и че няма признаци да е предизвикан от селскостопанска техника или други инструменти. Местни жители са чули силна експлозия рано сутринта вчера. Никой не е пострадал. Специалисти по обезвреждане на експлозиви са изследвали формата на кратера и са установили, че той се е образувал в резултат на избухване на бомба от Втората световна война. В Германия често са откривани неизбухнали бомби от Втората световна война и се извършват евакуации за безопасното им отстраняване.", "date": "2019.06.24", "title": "Бомба от Втората световна гръмна в Германия "}
{"url": "https://www.monitor.bg:443/bg/a/view/trus-s-magnitud-7-5-razlulja-indonezija-i-avstralija-168727", "text": "Трус с магнитуд 7,5 разтърси отдалечен район на Индонезия в морето Банда, съобщи Ройтерс, позовавайки се на Геофизическия институт на САЩ. Няма предупреждение за опасност от цунами. Не се съобщава за пострадали и разрушения. Трусът е бил в 11.53 ч. (02.53 ч по Гринуич) на дълбочина 208 километра в морето Банда, южно от Молукския архипелаг, според американския геофизически институт. Първоначално бе съобщено, че магнитудът е 7,2. Банда е междуостровно море в Тихия океан, разположено в западната част на Тихия океан, между Индонезия и Източен Тимор. Междувременно стана ясно, че същото земетресение е било усетено чак в Австралия. Засега няма данни за щети и евентуални жертви. Индонезийската геофизическа агенция съобщи, че трусът е бил почувстван чак в Бали, на стотици километри от епицентъра, а жителите на северния австралийски град Дарвин също са го усетили. Части от Дарвин, столица на федералната единица Северна територия, бяха евакуирани, предаде местната телевизия Ей Би Си, цитирана от ДПА. Австралийците от градовете чак до Мамингрида и Кетрин, на повече от 300 километра източно и южно от Дарвин, са почувствали трусовете. Сайтът Ен Ти нюз (NT News) съобщи, че зданията са се разлюлели и няколко хотели и бизнес сгради в централния квартал са били евакуирани. Няма съобщения за пострадали или щети в Австралия, а метеорологическата служба обяви, че за момента няма опасност от високи вълни цунами.  ", "date": "2019.06.24", "title": "Трус с магнитуд 7,5 разлюля Индонезия и Австралия"}
{"url": "https://www.monitor.bg:443/bg/a/view/shampionkata-orjashkova-svalja-kilogrami-za-borbata-168728", "text": "Мария Оряшкова донесе първи златен медал за България от Европейските игри в Минск. Четирикратната световна и деветкратна европейска шампионка по самбо спечели финала в кат. до 80 кг срещу рускинята Жанара Кусанова. В самата схватка опитната ни представителка реализира техническа точка, която първоначално не бе зачетена, но след преразглеждане на ситуацията, титлата бе присъдена на Оряшкова. Преди това Мария започна надпреварата в Минск с трудна победа над представителката на домакините Светлана Тимошенко с 3:2 точки, а на полуфиналите се справи с украинката Алина Ковалска с 2:0. Европейските игри в самбото са със статут на европейско първенство. „Щастлива съм – възкликна шампионката. - Когато имаш точната мотивация и точните хора зад гърба си, мисля, че се получава. Беларус, Украйна и Русия са първи в ранглистата, така че съм горда, че съм българка!“ 31-годишната Мария е единствената ни спортистка в Минск, която ще участва в два вида спорт. След надпреварата в самбото тя ще стартира и в турнира по борба, така че в следващите дни ще трябва да свали 4 кг, за да влезе в категория до 76 кг. Схватките в тази теглова група при жените са в четвъртък или само 4 дни след триумфа й в самбото. „Ще си взема един ден почивка и продължавам. Засега вървя добре, ще видим и след борбата какво ще стане. За момента в самбото се чувствам по-сигурна. Тренирам от дете и ми е по на сърце“, обясни състезателката от село Бъта до Панагюрище, която се е занимавала също с джудо и сумо. Тя обясни, че вече две години тренира и борба, защото самбото не е олимпийски спорт, а голямата й цел е квота за Токио 2020. Първата олимпийска квалификация ще е на световното в Казахстан през септември. Златото на Оряшкова е първо за България от Минск 2019 и общо 9-и медал в актива ни (плюс 4 сребърни и 4 бронзови) само за първите 2 състезателни дни. За сравнение от първите игри в Баку през 2015 г. нашите спечелиха общо 10 отличия, от които 1 златен. С леко съжаление пък прие сребърния си медал в кат. до 81 кг в джудото Ивайло Иванов. Той загуби финала от Матиас Казе (Бел) в последните 15 секунди от срещата. „И съм доволен, и не съм доволен от представянето си, защото можех да го победя, коментира Иванов. - Винаги се стремя към първото място, но не успях. Имах всичко да го победя, но аз самият допуснах грешка, че го изчаках прекалено дълго, не тръгнах да го мачкам по-рано. Той използва момента и ме хвърли 15 секунди преди края. Това състезание свърши за мен, ще си направя равносметката от него и ще гледам да изчистваме грешките от него”, каза Иванов пред Sportal.bg.", "date": "2019.06.24", "title": "Шампионката Оряшкова сваля килограми за борбата"}
{"url": "https://www.monitor.bg:443/bg/a/view/danychni-proverki-na-borsa-kyrnalovo-168719", "text": "Инспекторите от дирекция \"Фискален контрол\" проведоха 10-часова акция в зеленчуковата борса в петричкото село Кърналово, в края на седмицата.  Проверени са всички влизащи и излизащи от борсата превозни средства, съобщиха от приходната агенция. Инспекторите са сравнявали дали декларираните стоки отговарят по вид и количество на описаните в транспортните документи, както и дали търговците спазват изискванията на Наредба Н-18 за регистриране и отчитане на продажбите чрез фискални устройства. При направените проверки в борсата са установени три несъществени нарушения. Малкият брой констатирани нередности е резултат от целогодишния контрол от страна на приходната агенция и подобреното данъчно поведение на търговците, уточниха още от НАП.", "date": "2019.06.24", "title": "Данъчни проверки на борса Кърналово"}
{"url": "https://www.monitor.bg:443/bg/a/view/kupuvat-5-helikoptera-za-medicinskata-aviacija-168710", "text": "Пет хеликоптера ще бъдат купени за медицинската авиация. Предвижда се това да стане в следващия програмен период. Това съобщи здравният министър Кирил Ананиев преди отпътуването си за Бургас, Варна и Велико Търново, където ще провери на място как се изразходват парите в болниците. Той заяви, че вече е провел разговор в тази посока с еврокомисаря Витянис Андрюкайтис. По думите му най-важното е нашата страна да се подготви и да защити пред Европейската комисия добър проект. Днес и утре министър Ананиев ще представи Методиката за формиране на разходите за персонал в многопрофилните болници с държавно участие в Бургас, Варна и Велико Търново Днес започвам обиколки в страната, ще посетя областни болници, като целта е да представя Методиката за формиране на разходите за персонал и да я тестваме на място заедно с ръководствата на лечебните заведения, поясни министърът на здравеопазването Кирил Ананиев и допълни, че по този начин ще бъде придобита представа как тя спомага за увеличаване на месечните възнаграждения на медицинския персонал. Министърът ще провери на място как се разпределят и разходват всички средства, които Министерският съвет, Министерството на здравеопазването и Националната здравноосигурителна каса, които им бяха предоставени допълнително през последните месеци за извършена медицинска дейност. Допълнителните средства трябва да бъдат насочени приоритетно за разходи за персонал в лечебните заведения. Методиката няма задължителен характер, но има елементи, които ще спомогнат за повишаване и справедливо разходване на разходите за персонал в лечебните заведения. Съотношението, което предлагаме при определяне на основните заплати, е 1 : 1,7 : 2, 2 съответно за санитар: професионалист по здравни грижи: лекар, коментира още министър Ананиев. Той съобщи, че очаква резултатите от проверката в Университетската болница „Царица Йоанна - ИСУЛ“ и Националната здравноосигурителна каса във връзка с починалата от левкемия 6-годишна Мими, която не дочака животоспасяващите си лекарства заради забавяне на документацията с 55 дни.", "date": "2019.06.24", "title": "Купуват 5 хеликоптера за медицинската авиация "}
{"url": "https://www.monitor.bg:443/bg/a/view/dua-lipa-se-sreshta-s-brata-na-djidji-hadid-168709", "text": "Младата сензация Дуа Липа намери нова любов. В медийното пространство се завъртяха слухове, че певицата се среща с Ануар Хадид – брат на супермоделите Джиджи и Бела Хадид. Предполага се, че искрата между красавицата и Ануар, който също е манекен, е пламнала преди три седмици. Двамата са забелязани заедно пред уикенда в Лос Анджелис, когато Ануар вдига наздравици за 20-ия си рожден ден. Бившата му приятелка пък е негова колежка – риалити звездата Кендъл Дженър. В началото на месеца стана ясно, че Липа се е разделила с модела Айзък Карю, който й е батко с десетилетие. Искрата между младата изпълнителка и Карю пламна през 2013 г., когато Липа е едва на 18. Двамата се събираха и разделяха няколко пъти. Междувременно певицата работи усилено върху втория си албум.", "date": "2019.06.24", "title": "Дуа Липа се среща с брата на Джиджи Хадид"}
{"url": "https://www.monitor.bg:443/bg/a/view/katar-i-chevron-phillips-do-2025-g-puskat-naj-golemija-himicheski-zavod-v-sveta-168733", "text": "Катар и Chevron Phillips Chemical подписаха в понеделник договор за модернизация и изграждане на нови мощности в северната част на страната, като в резултат ще изградят най-големия химически завод в света, съобщават световните агенции. Обновеният промишлен комплекс ще произвежда ежегодно 1,9 млн. етилен. Нови два цеха ще позволят на арабската държава да увеличи до 2025 г. производството на полиетилен с 82%. В проектната компания Chevron Phillips Chemical ще е с миноритарен дял от 30%, а останалата част ще е на Катар.", "date": "2019.06.24", "title": "Катар и Chevron Phillips до 2025 г. пускат най-големия химически завод в света"}
{"url": "https://www.monitor.bg:443/bg/a/view/inatyt-e-losh-syvetnik-168711", "text": "Резките движения не са знак за добра политика. Този извод се налага след шумните популистки подскоци за субсидирането на партиите. Нека припомним, че до този нов развой се стигна след скандала с надвзетите пари, които бе решено партиите да връщат. Вместо с това страстите да се охладят и депутатите да продължат законотворчеството, управляващите решиха да извиват ръце, като предложиха субсидиране само с лев на глас. Грешен ход, най-малко поради две причини: първо, че дадоха възможност за нови популистки упражнения и второ, че го направиха без дебат. И чак, когато от ДПС направиха контрапредложение за нулево субсидиране и американски модел на финансиране, разбраха, че са се оплели като пате в кълчища. И че е добре да търсят широк консенсус, какъвто подобава на политици с несигурно мнозинство в парламента. Факт е, че никой няма интерес да сервира на подсъдните олигарси, възможности за реваш, като превърнат партиите в тяхна лесна плячка. Затова е добре дебатът да стане прагматичен. Не с шикалкавене и “нищо-не-правене”, а с разумна преценка. Трябва ли да припомняме колко часове по тази тема са загубили избраниците на народа в предишни години. Няма да гадаем защо го правят отново. Но ако не могат да се споразумеят, по-добре да се откажат да търсят ново решение, да спрат да ни занимават със себе си, и да се постараят по бързо да върнат надвзетите суми, разбира се. А управляващите да ги използват за социални цели, за да има тази срамна история добър край.", "date": "2019.06.24", "title": "Инатът е лош съветник"}
{"url": "https://www.monitor.bg:443/bg/a/view/kitajci-iskat-omajno-bile-za-vechna-lubov-168714", "text": "Китайско семейство туристи станаха свидетели и бяха истински впечатлени от ритуала за Еньовден, на Самоводската чаршия във Велико Търново. След като половин час снимаха еньовденския венец и цъкаха с език, накрая азиатците попитаха какво е това. След като научиха в подробности информация за празника и за силата на билките и тяхното целебно значение, китайските свенливо попитаха дали има биле, което да пази и увеличава любовта, така че завинаги да си останат все така влюбени. И тази година в празника на Чаршияте се включиха десетки жители и гости на старата столица. Улицатана занаятите бе огласена от народна музика, а насред площада беше изплетен голям венец със 77 билки и половина, които лекуват 77 болежки. Последната половина билка е за всички останали невключени в списъка заболявания. За да добие магична сила венецът бе опушен със жарава, в която преди това бяха хвърлени салвия, маточина и босилек. Билките за венеза пък бяха набрани по тъмни доби от ентусиасти, които обходиха поляните в местността Ксилифора. Освен билковия венец тази година атракция на празника бяха и семейство Хинкови, които се появиха обелечин в българки народни носии. Те споделиха, че за тях Еньовден има и малко по-специално отношение, тъй като са привърженици на фитотерапията и предпочитат да се лекуват с билки вместо да се доверяват на традиционната медицина. Техните любими билки са: липовият цвят, жълтия кантарион, ментата и маточината. Според семейството няма по-добър лекар от природата.", "date": "2019.06.24", "title": "Китайци искат омайно биле за вечна любов"}
{"url": "https://www.monitor.bg:443/bg/a/view/fenovete-haresvat-kim-bez-grim-snimka-168706", "text": "Риалити сензацията Ким Кардашиян разбуни духовете в социалните мрежи. 38-годишната звезда сподели снимка с дъщеря си Норт в Инстаграм, на която позира без грим. Това провокира многобройната й армия от фенове да я залеят с положителни коментари относно естествената й визия. „Невероятна“ и „О, Боже! Много сте сладки, гласят само част от коментарите на последователите на Ким. Снимката беше по случай рождения ден на Норт. Дъщерята на най-известното попълнение от клана Кардашиян и на рапъра Кание Уест навърши 6 години през уикенда. „Не мога да повярвям, че първородното ми бебе вече е на 6“, коментира Ким. Намериха се и фенове, които заподозряха, че риалити звездата си е сложила ботокс.", "date": "2019.06.24", "title": "Феновете харесват Ким без грим (СНИМКА)"}
{"url": "https://www.monitor.bg:443/bg/a/view/kejti-peri-oprilichi-miranda-ker-sys-svoja-sestra-168707", "text": "Поп фурията Кейти Пери очарова феновете си като оприличи бившата съпруга на Орландо Блум – Миранда Кер, със своя сестра. Това става ясно от публикация на певицата в социалните мрежи, където изпълнителката на Fireworks засвидетелства подкрепата си към козметичната линия на модела - Kora Organics. Повод за думите на Кейти Пери бе събитието, с което бе отпразнувана новата линия от продукти на бранда, а според очевидци, цитирани от сп. People двете звезди почти не са се отделяли една от друга. И Кер, и Пери бяха заложили на тоалети в неонови цветове, като червената рокля на ангела на Victoria's Secret прикрива деликатно бременното й коремче. написа певицата, която има общо 13 номинации за „Грами“ в последните десет години. Припомняме, че преди съдбата да го отведе в обятията на Кейти Пери, актьорът Орландо Блум бе женен за Миранда Кер. Екранният карибски пират и моделът прекратиха брака си през 2013 г. след 6-годишно съвместно съжителство. Те отглеждат и 8-годишен син – Флин. Междувременно този февруари, Блум падна на едно коляно пред Кейти Пери. Искрата между тях пламна след церемонията по раздаването на наградите „Златен глобус“ през 2016 г., като от тогава се събираха и разделяха няколко пъти. Певицата също има един брак зад гърба си – с британския комик Ръсел Бранд.", "date": "2019.06.24", "title": "Кейти Пери оприличи Миранда Кер със своя сестра"}
{"url": "https://www.monitor.bg:443/bg/a/view/zemetresenie-uplashi-rim-posred-nosht-168718", "text": "Земетресение подплаши жителите на Рим снощи в 22:34 часа местно време и мнозина от тях прекараха нощта на открито или в колите си. Трусът бе с магнитут 3,7 по скалата на Рихтер, епицентърът му бе на двайсетина километра източно от Вечния град и на дълбочина 9 км. За щастие разрушения няма, нито жертви и ранени, но уплахата е била толкова голяма, че лавината от телефонни обаждания на стреснати римляни в Гражданска защита или в Бърза помощ се е укротила едва днес сутринта. Според известния сеизмолог Карло Мелети земетресението не е било с разрушителна сила, но е било почувствано както в Рим, така и в почти цялата област Лацио, заради сравнително близкото до земната кора раазместване на пластове. Специалистът посочи още пред журналисти, че районът на епицентъра – хълмовете „Албани“ източно от Рим - са земетръсна зона със средно висока активност, която не би трябвало да предизвика унищожителни трусове. Такъв с разрушителната сила на магнитут от 5,6 по скалата на Рихтер се е случил за последен път в далечната 1806 г. и той бил причинил големи щети в селищата из района и дори във Вечния град. От тогава до днес из въпросните хълмове са били регистрирани множество трусове, като скалистата и често с неезапълнени пространства подземна структура е способствала за усилването и хоризонталното разпространение на сеизмичната вълна От съображения за сигурност стигащата до източната част на Рим линия на метрото днес сутринта бе затворена за няколко часа, а служители на Гражданска защита и на областта Лацио проверяват за евентуално пострадали индустриални и жилищни сгради.", "date": "2019.06.24", "title": "Земетресение уплаши Рим посред нощ"}
{"url": "https://www.monitor.bg:443/bg/a/view/plastmasa-chisti-okeana-ot-plastmasi-168717", "text": "Плаващо устройство, предназначено за почистването на Тихия океан от пластмаси между Хавай и Калифорния, отново беше задействано. Създателят на проекта \"Оушън клийнъп проджект\" Боян Слат съобщи в Туитър, че неговото 600-метровото почистващо съоръжение, което се повреди в края на миналата година, отново се е насочило към пластмасовия остров. Поправката му е отнела 4 месеца. Миналата година кораб изтегли U образната бариера от Сан Франциско до струпването на пластмасовите отпадъци, за да ги улови. Но по време на първия курс съоръжението се разцепи под напора на силния вятър и вълни и не можа да задържи уловените пластмаси. Инсталацията представлява пластмасова бариера с екран, който достига на дълбочина 3 м. Идеята е да действа като бряг и така да улавя част от 1,8 трилионата парчета пластмасови боклуци, които според специалистите се движат в кръг в голямото тихоокеанско сметище. В същото време морските видове могат безопасно да преминават под нея. Слат се надява един ден да инсталира 60 подобни устройства в океаните.", "date": "2019.06.24", "title": "Пластмаса чисти океана от пластмаси"}
{"url": "https://www.monitor.bg:443/bg/a/view/kardi-bi-si-zavouva-dve-nagradi-bet-168708", "text": "Две отличия бяха присъдени на Карди Би по време на церемонията за наградите БЕТ, които са за изпълнители, блеснали като икони сред общността на афроамериканците. Звездата триумфира в едни от най-престижните категории в музикалната надпревара - тя бе избрана за най-добра хип-хоп певица и получи приз за албум на годината за Invasion of Privacy. Рапърът Нипси Хъсъл - уважаван активист в Лос Анджелис, който беше застрелян на 31 март, получи посмъртно Хуманитарната награда. Прие я семейството му - майка му, баща му, баба му, децата и годеницата му Лорън Лъндън. Джон Леджънд, диджей Калед, Марша Мабросиус пяха в памет на Хъсъл. Той спечели също наградата за най-добър хип-хоп изпълнител, като измести Дрейк, Джей Коул, Травис Скот, Мийк Мил и 21 Савидж. Мери Джей Блайдж получи наградата за цялостен принос към музикалната индустрия. Връчи й я перлата от Барбадос Риана, която я нарече Мери Джей Блайдж отвърна, че трябва да благодари на много хора, \"защото, когато имаш награда за цялостни постижения, те не може да се дължат само на теб\". Тя изпълни няколко свои хита, а публиката затанцува между редовете в залата. Сред лауреатите на на почетното отличие са Анита Бейкър, Принс, Уитни Хюстън, Даяна Рос, Джеймс Браун. Тайлър Пери спечели наградата \"Икона\". Бионсе също получи отличие - за ар ен би певица на годината. При мъжете тя беше присъдена на Бруно Марс. Реджина Кинг спечели наградата за най-добра актриса, а Майкъл Б. Джордан - за най-добър актьор. \"Черен в клана\" беше избран за най-добър филм. Наградите БET, учредени през 2001 г., се присъждат за изключителни постижения на афроамерикански актьори, изпълнители и спортисти. В ролята на водеща за тазгодишната церемония в театър \"Майкрософт\" в Лос Анджелис влезе Реджина Хол.", "date": "2019.06.24", "title": "Карди Би си завоюва две награди БЕТ"}
{"url": "https://www.monitor.bg:443/bg/a/view/rusnacite-protiv-4-dnevnata-rabotna-sedmica-168694", "text": "Руснаците категорично отхвърлиха идеята на премиера Дмитрий Медведев за въвеждане на 4-дневна работна седмица. Социологическо проучване показа, че близо половината от жителите на страната са против облекчаване на трудовия режим. Към подобна перспектива положително се отнасят едва 29 процента от запитаните, 17 на сто пък нямат отношение. Социолозите посочват, че най-много противници на инициативата на Медведев има в малките градове, както и сред гражданите в пенсионна възраст. Положително оценяват идеята предимно жителите на мегаполисите и анкетираните до 34 години. Като основна причина за негативното си отношение към евентуалното трудово облекчение участниците в допитването посочват финансовата страна на въпроса. Хората са категорични, че намаляването на делничните дни ще удари сериозно по джоба им. 89% от респондентите смятат, че съкращаването на броя на работните дни ще доведе до орязване на заплатите им. В същото време ще се повишат разходите, свързани с посещението на ресторанти и магазини в почивните дни. В същото време 42% от запитаните са на мнение, че намаляването на работната седмица ще се отрази положително на здравето им, ще увеличи продължителността на живота им и ще им даде възможност пълноценно да си почиват. Експерти обобщават, че на този етап проектът на премиера по-скоро плаши руснаците, отколкото да ги обнадеждава.           Медведев лансира революционната си идея на 11 юни т.г. по време на сесията на Международната организация на труда. Според министър-председателя в скоро време техническият прогрес ще доведе до съкращаване на работния процес. Освен това той констатира, че постоянният стремеж към професионален успех води до системна умора и хроничен стрес.  ", "date": "2019.06.24", "title": "Руснаците против 4-дневната работна седмица "}
{"url": "https://www.monitor.bg:443/bg/a/view/ek-ustanovi-dvoen-standart-v-9-ot-1400-provereni-hrani-168715", "text": "ЕК установи двоен стандарт в 9% от 1400 проверени храни, това показват представените в понеделник данни от общоевропейска проверка на състава на хранителните стоки. Някои изделия се продават под еднаква или сходна марка, но имат различен състав, показва проучването. То е извършено по еднакъв начин в България, Германия, Гърция, Дания, Естония, Испания, Италия, Кипър, Латвия, Литва, Малта, Холандия, Полша, Словакия, Словения, Унгария, Франция, Хърватия и Чехия. Проверени са 1400 хранителни стоки в 19 държави от ЕС, се отбелязва в съобщението на комисията. 9% от сравнените стоки са се различавали по състав, въпреки че лицевата страна на опаковката им е била една и съща. Други 22% от стоките с различен състав са имали сходна лицева страна на опаковката. Проверката е установила, че в повечето случаи съставът е отговарял на начина на представяне на стоките. Общо 23 на сто от изделията са били с еднаква лицева страна на опаковката и еднакво съдържание, а при 27 на сто разликите в състава в различните страни от ЕС са били съпроводени от различна лицева страна на опаковката. Комисията постави в понеделник начало на събирането на предложения с общ бюджет 1,26 млн. евро, чиято цел е укрепване на възможностите на потребителските организации да изпробват стоки и да откриват възможни случаи на подвеждане. Крайният срок за участие е 6 ноември.", "date": "2019.06.24", "title": "ЕК установи двоен стандарт в 9% от 1400 проверени храни"}
{"url": "https://www.monitor.bg:443/bg/a/view/mebeli-za-gradskite-nomadi-168704", "text": "След представянето на роботизираните  мебели Rognan, IKEA продължава с разработването на гъвкави решения за съвременния начин на живот, в градовете. Шведската мебелна компания показа нова линия мебели, наречена Råvaror, която ще включва мебели за всекидневието, специално предназначени за малки пространства, които също ще могат и лесно да се разглобяват, опаковат, преместват и сглобяват отново. IKEA отговаря на тези въпроси с колекцията Råvaror, която ще включва около 20 интелигентни части, като кушетка, канапе, различни по размер маси, различни форми рафтове и решения за съхранение, мини кутии за съхранение на колела, лампи и дори мини кухня. Всяка част ще бъде проектирана специално за използване в малки пространства и ще бъде лесна за опаковане при преместване. Всички мебели Råvaror, което на шведски означава стоки или суровини, могат лесно да бъдат разглобени, опаковани ръчно и сглобени отново, без да се повреди или наруши структурната цялост на мебелите.   Серията гарантира по-дълъг живот на мебелите, премахвайки неудобството от местенето на големи обемисти мебели, които често биват изхвърлени, като по-лесна и по-евтина възможност от транспортирането им. Серията мебели Råvaror може да бъде и добър вариант за многофункционални стаи, временни магазини или жилища, домашни офиси и дори къщи за гости.   За разлика от роботизираните мебели Rognan, които първоначално ще се предлагат само в Азия, линията Råvaror ще бъде достъпна във всички магазини на компанията от септември 2020 година.", "date": "2019.06.24", "title": "Мебели за градските номади"}
{"url": "https://www.monitor.bg:443/bg/a/view/prisvoil-darenija-za-onkobolen-objalva-prisydata-si-168698", "text": "Мъж от Пазарджик, който е бил осъден за това, че е присвоил дарения за онкоболен свой приятел, обжалва наказанието си от 18 месеца условно. С деянието си той е ощетил семейството на пациента с 3850 лв. Присъдата на пазарджиклията е от ноември миналата година, когато е бил признат за виновен, че е заблудил близките на свой познат от село Мало Конаре, че ще му достави скъпо струващо лекарство, но не го доставил. Човекът страдал от онкологично заболяване и трябвало да приема медикамента. В измамната схема участвал и синът му, а двамата мъже били изправени пред Темида, след като били хванати с бус, натоварен с 5000 кутии безакцизни цигари за 37 500 лв. На първа инстанция двамата мъже не се признават за виновни и дори твърдят, че са полагали грижи за онкоболния, който бил техен приятел, че не са получавали пари от семейството му. Бусът пък им трябвал да си купят и превозят грозде от Цалапица, но не знаели, че в него има нелегални цигари. Двамата твърдят пред съда, че не са извършили нито едно от престъпленията и молят да бъдат оправдани. Присъдата на по-младия измамник е 2 години ефективен затвор, тъй като имал и друго прегрешение-принудил свидетел да потвърди неистина, като го е заплашил със саморазправа. Синът обаче не жали наложеното му наказание от районните магистрати.", "date": "2019.06.24", "title": "Присвоил дарения за онкоболен обжалва присъдата си"}
{"url": "https://www.monitor.bg:443/bg/a/view/sa-sht-uvelichava-broja-sondite-za-dobiv-na-neft-168697", "text": "Нефтените компании в САЩ през миналата седмица, за първи път от 20 дни, са увеличили броя на работещите сонди за добив на петрол, сочат данни на фирмата Baker Hughes, занимаваща се с обслужването на съоръженията, съобщават световните агенции. Една от причините за нарастване на активността в сектора е повишаването на котировките на суровия нефт на световните борси. За последната седмица бъдещите доставки на американския лек суров петрол бяха на средно ниво от 57 долара за барел, което е с около една десета повече от предишния период от 10 до 16 юни. Причината бе напрежението между Щатите и Иран и опасенията, че то може да доведе до срив на доставките от района на Персийския залив. Броят на работещите сонди за изпомпване на нефт от недрата на земята е показател за бъдещо нарастване на добива на черно злато в САЩ. За последните 6 месеца бе отчетено намаляване на действащите помпи.", "date": "2019.06.24", "title": "САЩ увеличава броя сондите за добив на нефт"}
{"url": "https://www.monitor.bg:443/bg/a/view/banker-ot-london-dari-knigi-i-igrachki-za-deca-bez-roditeli-168702", "text": "Българин, работещ като банков служител в Лондон, дари детски книжки и играчки за деца от Центъра за настаняване от семеен тип във Велико Търново. Освен това Петър Чолаков дава и 500 лв., които ще бъдат използвани за десетдневен лагер на децата на морето. Дарителят Петър напуск България през 2002 г. с родителите си. Живее първо в Единбург, Шотландия,  а след това в Лондон, където завършва висше образование. За кратко е живял и в Монако, където работил в сферата на петролната индустрия. След това отново се връща в английската столица и продължил да се развива в сферата на банките и финансите. Петър споделя, че отдавна у него назрява идеята да помогне на децата без родители. Предпочел да и купи книги, защото чрез тях малчуганите ще се научат да променят мисленето си, ще се мотириват да се борят в живота за реализиране на целите и мечтите си. И не на последно място ще се превърнат в мислещи хора. „В Лондон даренията на почит и уважение и хората повее си помагат и отдеят време и средства за подобни инициативи. Цялото обществот там е много по-толерантно към хората с увреждания, бездомните и децата в кризисни ситуации. Добре би било да се поучим и да вземем пример от тях и да сипомагаме повече”, убеден е младият болярин.", "date": "2019.06.24", "title": "Банкер от Лондон дари книги и играчки за деца без родители"}
{"url": "https://www.monitor.bg:443/bg/a/view/kak-da-se-predpazim-ot-izmami-za-letnite-ni-rezervacii-168705", "text": "При покупката на пакетно пътуване за лятната почивка е изключително важно да се запознаем с предварителната информация. А преди да подпишем и платим, да се убедим, че договаряме с регистриран туроператор. Регистрираните туроператори са задължени да поддържат валидна „застраховка професионална отговорност”, а съгласно действащите нормативни правила в България това е единственият източник за удовлетворяване на финансови претенции при проблем. За това напомни председателят на Комисията за защита на потребителите Димитър Маргаритов в рубриката „Чети етикета” по bTV преди разгара на летния туристически сезон и в периода на активните резервации за предстоящите почивки. „Понякога потребителите са склонни да се доверяват на устна, разменена в разговор с представител на туроператор или дори в социалните мрежи информация. Но може да се окаже, че когато подпишат договор, той съдържа различна от предварително договорената информация. Затова всичко трябва да се чете”, обърна внимание Маргаритов. Председателят на КЗП каза още, че е важно да се събират всички документи. „Когато отиваме в съответното място за настаняване, ние представяме обикновено ваучери, платежни документи и пр. Но още по-важно е да разполагаме с тези документи, в случай че възникне някакъв проблем и той не може да бъде решен без намесата на контролните органи, тъй като те са основните доказателства, по които Комисията може да работи, за да установи фактическите обстоятелства в конкретния казус”, обясни той. Жалбите в КЗП за туристически услуги са около 4% от общо 23 000 оплаквания по най-различни въпроси на годишна база. „Това изглежда на пръв поглед немного, но трябва да държим сметка, че всеки конкретен проблем в туризма предизвиква доста сериозни неприятности на хората, които стават жертва на този проблем”, коментира Маргаритов. Сред най-честите проблеми, за които потребители са се обръщали към КЗП във връзка с пакетни пътувания, са че предварителната информация не се предоставя навреме или че е непълна или неточна. Други оплаквания са по повод това, че настаняването е в различен от посочения хотел, условията в хотела не отговарят на описаните или проблеми с транспорта. „Когато извършваме проверка по сигнал, ние винаги се стремим да помогнем на самите хора, които са изпаднала в някакво неблагополучие”, подчерта Маргаритов. На въпрос на Биляна Гавазова: Какъв е срокът за реакция по постъпила жалба?, председателят на КЗП информира, че по закон той е един месец, но уточни, че при туристическите проблеми е необходима много по-бърза намеса. „Затова в момента ние имаме повече екипи там, където има повече туристи – за да може веднага при сигнал да се притечем на помощ и в рамките на няколко дни буквално решаваме обикновено случаите в туризма”, заяви той. През миналата година КЗП е извършила над 8 000 проверки в сферата на туризма, в резултат на което са забранени над 80 нелоялни практики и са затворени 116 туристически обекти и офиси на туроператори, които са работили в нарушение на изискванията на закона, съответно – без категоризация или регистрация.", "date": "2019.06.24", "title": "Как да се предпазим от измами за летните ни резервации?"}
{"url": "https://www.monitor.bg:443/bg/a/view/pojar-v-dyrjavnata-tec-marica-iztok-2-izgorja-komin-na-serochistka-168693", "text": "135-метров комин на сероочистващата инсталация при седми блок на ТЕЦ е изгорял тази сутрин. Пожарът е избухнал при ремонтни работи, само по чудо инцидент се е разминал без пострадали.  В момента към мястото на инцидента пътуват шефът на пожарната в Стара Загора старши комисар Стоян Колев и областният управител на града Гергана Михова. По първоначални данни не се наложила евакуация на дежурната смяна в централата. От „Мини Марица Изток“ ЕАД – Раднево уточняват, че към този момент няма смущения в електроподаването. В нормално темпо продължавало и подаването на въглища към държавната ТЕЦ. Възникнало е възпламеняване на гума на един от абсорберите на сероочистваща инсталация, който е в планов ремонт. Организиран е кризисен щаб - от най-близката болница в град Раднево са заявили готовност, да изпратят линейки и да посрещнат пострадали при нужда. Междувременно стана ясно, че към момента топлоцентралата работи с 1/2 от мощността си - 840 мегавата. Изключени са 7 и 8 блок. Взети са всички необходими мерки за обезопасяване на района. Няма опасност за населението. Министърът на енергетиката Теменужка Петкова ще посети ТЕЦ „Марица-изток 2“ ЕАД, за да провери на място обстановката. ", "date": "2019.06.24", "title": "Зрелищен пожар в държавната ТЕЦ „Марица-Изток“ 2 (ОБНОВЕНА + СНИМКИ)"}
{"url": "https://www.monitor.bg:443/bg/a/view/soundgarden-vlizat-s-koncert-v-bylgarskija-kinosalon-168700", "text": "Две години след трагичната смърт на Крис Корнел, групата Soundgarden отново ще забавлява българските си фенове в оригинален състав. Причината – един от най-запомнящите се концерти на бандата ще бъде излъчен на голям екран. Датата е 1 юли, а зрителите ще могат да се насладят на шоу с продължителност от над два часа и половина. Феновете ще „пропътуват“ разстоянието до Лос Анджелис, където на 17 февруари 2013 г. се провежда финалният концерт на Soundgarden от напълно разпродаденото им американско зимно турне по повод последния им албум: King Animal. Тази концертна продукция се превръща в най-търсеното шоу в кариерата на музикантите, а българските меломани ще могат да го преживеят само след седмица в столичния киносалон Cinema City в Mall Of Sofia. Началният час на прожекцията е 20 ч.", "date": "2019.06.24", "title": "Soundgarden влизат с концерт в българския киносалон"}
{"url": "https://www.monitor.bg:443/bg/a/view/mis-bylgarija-marina-vojkova-chaka-bebe-168701", "text": "Мис България 2015 Марина Войкова е в очакване на първата си рожба. Красавицата и съпругът й Давид Бонев е радват на слънчевите лъчи в курорта Порто Карас в Гърция и пуснаха любопитни снимки от там. На кадрите се забелязва, че Войкова вече има коремче. Според нейни близки, тя отдавна иска да стане майка и вече е бременна в четвъртия месец. Марина и Давид не са коментирали публично дали наистина семейството им ще се увеличи с един член. Припомняме, че Войковва, която е носителка и на титлата Мис Планет, каза заветното „да“ на любимия си навръх Свети Валентин тази година. Двамата заложиха на скромна церемония в тесен семеен кръг. „Ти си човекът, който разтваря целия свят за мен. и по-ярко, отколкото някога съм си представял“, написа бизнесменът под кадър от сватбата в социалните мрежи.", "date": "2019.06.24", "title": "Мис България Марина Войкова чака бебе "}
{"url": "https://www.monitor.bg:443/bg/a/view/jena-se-sybudi-zabravena-v-parkiran-samolet-168695", "text": "Пътничка в самолет на \"Еър Канада\" заспа и се събуди сама в пълна тъмнина в неподвижен самолет, очевидно забравена от екипажа, съобщи АФП. \"Помислих си, че сънувам кошмар, сериозно, как би могло да се случи такова нещо\" - казва Тифани Хадиш във видео, споделено от нейна приятелка на страницата на авиокомпанията във Фейсбук. Тифани се свързва за кратко с приятел по мобилния си телефон, преди батерията му да се изчерпи. Тя не успява да го зареди, защото в самолета, изтеглен извън пистата на летище \"Пиърсън\" в Торонто, е прекъснато електричеството. Тя обаче намира аварийна лампа в кабината и отваря една от вратите на самолета, но от земята я делят 15 м. С лампата Тифани успява да привлече вниманието на шофьор на камионетка. Той я вижда да седи на ръба на вратата, с крака висящи във въздуха. Авиокомпанията \"Еър Канада\" се е извинила за инцидента, станал в началото на юни, и е уверила, че води разследване. Тифани Адамс обаче продължава да сънува кошмари.", "date": "2019.06.24", "title": "Жена се събуди забравена в паркиран самолет"}
{"url": "https://www.monitor.bg:443/bg/a/view/sobstvenite-ni-strahove-ni-hvashtat-za-gyrloto-v-euforija-168650", "text": "Уж сериал за тийнейджъри, а истинска психоатака за всеки над 25. Това е новата поредица на HBO „Еуфория“. Авторът й Сам Левинсън виртуозно не само изважда, но и подчертава дебело, набутва ти в очите, визуализира всеки страх на млад, опитен или пък бъдещ родител. А именно – проблемите с наркотиците при подрастващите, безразборния секс, порно, паник атаки, борба за надмощие в социалните мрежи. Първата серия вече се завъртя в ефир и ни запозна с главните герои, в чиито обувки влизат тийн звездата Зендая (\"Спайдър мен: Завръщането”, „Великият шоумен“) като Ру и трансджендър моделът Хънтър Шейфър като Джулс - транс-момиче, което току-що се е преместило в града с баща си. Близо едночасовата серия често с визуалните си решения, тъмните, тягостни тонове. За това също грижа е имал Левинсън, който е режисирал първите пет от общо осем епизода.  В самото начало с бясна скорост сюжетът преминава през първите 17 години на Ру – различна от малка, отбягвана от съучениците си, посегнала към наркотиците и вечно страдаща от паник атаки. Стигнала е до лечение в клиника, откъдето излиза чиста, но… само за няколко часа. Връща се при старите си приятели и дори не изпитва колебания да започне да се друса отново. Въпреки това веднага става симпатична на зрителя и го кара да влезе в нейното положение, да й търси оправдание, да следи историята й, която бързо се преплита с живота на новото „момиче“ в училище Джулс. „Еуфория“ е базиран на израелски едноименен сериал, в които историята се завръзва от още няколко ярки герои - атлетът Нейт, който изглежда перфектно, но крие неподозиран гняв, приятелката му Мади, която е типичната училищна звезда и футболистът Крис, който преживява трудно преместването от гимназията в колежа, неговата приятелка Каси, пълното момиче Кат (плюс сайз моделът Барби Ферейра), което има двойствен живот. Сам Ленинстън, споделя, че целта на сериал е да ни провокира и да ни накара да почувстваме нещо – да влезем в света на младия, човек който тепърва се ориентира и да разберем през какво преминава. А след първата серия си казваш: „Чакай, това ли го чака моето дете?! Как се преминава и оцелява през толкова труден момент?“ Рапърът Дрейк е сред изпълнителните продуценти, а присъствието му определено се отразява на нивото на саундтрака на сериала. HBO пък ще ни доставя по една нова серия всеки понеделник от 22 часа, а за нетърпеливите – стрийминг платформата на гиганта ще зарежда епизодите още сутринта на всеки първи ден от седмицата. ", "date": "2019.06.24", "title": "Собствените ни страхове ни хващат за гърлото в “Еуфория”"}
{"url": "https://www.monitor.bg:443/bg/a/view/gimnazisti-se-grijat-za-raneni-i-izostaveni-jivotni-168699", "text": "Ученици от Националната професионална гимназия по горско стопанство „Христо Ботев“ във Велинград се грижат за ранени и изоставени животни, които не могат да се адаптират сред дивата природа. В момента училището разполага с разказа директорът инж. Стефан Шулев. Учениците от десети до дванадесети клас ги хранят и отглеждат, а специализирана медицинска помощ получават от различни места. „Тези видове свикват с хората и вече не могат да оцелеят сами. Затова не ги пускаме извън рамките на зоокъта на училището. Кошутата ни я донесоха, когато беше на 40 дни. Преди време си счупи крака и се наложи да я заведем в Стара Загора за интервенция. Днес вече е голяма, но въпреки това трудно би се адаптирала сред дивата природа“, обясни директорът.  В училището се изучават предмети като горско стопанство и ловно стопанство, чрез които по всяко време на годината, какви са видовете сечи, как да разпознават местните растителни и животински видове и др. Всяка година младежите се включат в Седмицата на гората и залесяват територии от местните горски стопанства. През годините възпитаниците на училището са залесили над 50 000 дка с различни видове дървета. Училището разполага и с дендрариум – градина, в която отглеждат дървесни видове с научна цел. В него има над 300 вида, сред които секвои, хималайски бор, черна мура и др. Тази година а честванията съвпаднаха с модернизирането на базата и построяването на новa многофункционална спортна зала. В нея учениците ще могат да играят футбол, баскетбол, волейбол и хандбал. За ремонта бяха отпуснати 1,3 млн. лв. по оперативна програма „Региони в растеж“. На откриването присъства и министърът на образованието и науката Красимир Вълчев. Пред педагогическия колектив и пред настоящи и бивши възпитаници той посочи, че природата и хората определят страната ни, а в това училище те са заедно. „Тук учат деца от 14 области в страната. Това е атестация за огромния труд на учителите и ръководството“, добави министър Вълчев.", "date": "2019.06.24", "title": "Гимназисти се грижат за ранени и изоставени животни"}
{"url": "https://www.monitor.bg:443/bg/a/view/koncertyt-na-tom-djouns-se-mesti-na-zakrito-168685", "text": "Концертът на британската легенда Том Джоунс в понеделеник вечер ще се проведе в Зала С.И.Л.А. в Пловдив, съобщиха организаторите. За съжаление прогнозата за 24 юни в Града на тепетата е за много лоши атмосферни условия. В ранния следобед и вечерта се очакват проливни валежи – около 20 литра на квадратен метър, с голяма вероятност и гръмотевични бури. Поради тази причина, с цел осигуряване на максимален комфорт на зрителите, артиста и запазване на техниката, концертът няма да е на Античния театър, а на закрито. Капацитетът на залата отговаря точно на този на Античния театър – 3000 седящи места. Схемата на секторите и разпределението по ценови категории ще бъде идентично на първоначалната локация. Всички закупени билети ще важат без презаверка. За да имат възможност всички зрители да се придвижат своевременно до зала С.И.Л.А., концертът ще започне малко по-късно – около 21 часа. Няма да има подгряващи изпълнители. Все още ограничено количество билети от първите две ценови категории могат да бъдат закупени от касата на Зала С.И.Л.А и мрежата на Ивентим.", "date": "2019.06.24", "title": "Концертът на Том Джоунс се мести на закрито"}
{"url": "https://www.monitor.bg:443/bg/a/view/44-ma-arestuvani-v-rozino-silno-policejsko-prisystvie-v-seloto-snimki-168689", "text": "44-ма роми от двата рода Сребреви и Ескендерови от карловското село Розино са зад решетките след поредното масово меле между тях в неделната вечер.  Засиленото полицейско присъствие в селото продължава с цел да се гарантира сигурността на останалите жители на Розино. Между двата ромски рода има дългогодишна вражда. Преди два - три дни тя е ескалирала отново, след като ромите са взели пари от розобера и са прекалили с алкохола. Никой в Розино не е наясно какви са точните причини, довели до поредния сблъсък между двете ромски фамилии. \"Някой се напие от тях, започне да върви по улицата между къщите в махалата им и да псува другия род. Между тях има млади буйни 20-ина годишни мъже, които са много емоционални и боят става за минути\", коментираха жители на селото.  \"Иззели сме ловни двуцевни пушки, газови пистолети и ножове. Ситуацията сега е спокойна. Имаме силно полицейско присъствие, за да не ескалира напрежението отново\", коментира шефът на ОД на МВР в Пловдив ст. ком. Атанас Илков. По думите на районния прокурор на Карлово Димитрина Шекерова има образувани досъдебни производства за хулиганство и за притежание на незаконно оръжие. ", "date": "2019.06.24", "title": "44-ма арестувани в Розино, силно полицейско присъствие в селото (СНИМКИ)"}
{"url": "https://www.monitor.bg:443/bg/a/view/minimalnata-pensija-219-43-leva-ot-1-uli-168688", "text": "Над 2 130 000 пенсионери ще получат увеличение с 5,7% на пенсиите си от 1 юли 2019 г. Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г. Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери. За тези увеличения са заложени общо 277 млн. лева допълнителни разходи за пенсии спрямо Закона за бюджета на ДОО за миналата година. Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок „таван“. В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв. За новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната „Справка за издадени пенсионни разпореждания по ЕГН и ПИК“ на интернет страницата на Националния осигурителен институт (НОИ) или като заявят безплатното получаване на екземпляр от разпореждането в съответното териториално поделение на института. Изплащането на пенсиите за месец юли 2019 г. от НОИ ще започне на 8 юли (понеделник) и ще приключи на 22 юли (понеделник). Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях. Преводите на юлските пенсии по сметките на пенсионерите, които получават парите си по банков път, ще бъдат извършени на 8 юли 2019 г.", "date": "2019.06.24", "title": "Минималната пенсия - 219,43 лева от 1 юли"}
{"url": "https://www.monitor.bg:443/bg/a/view/32-gimnazii-oborudvani-s-gotvarski-pechki-i-c-s-centyr-168667", "text": "32 професионални гимназии са оборудвани с апаратурата за професията, в която се обучават техните ученици. Това се случи по швейцарския проект за дуално обучение „Домино“, който бе финансиран 3 535 000 франка. Благодарение на него ПГ по дървообработване купуват C&S машина, в ПГ по туризъм, където се обучават готвачи и ресторантьори, пък се сдобиват с апаратура за готварски печки и друга апаратура за готвене, в ПГ по електротехника си закупуват куфарчета с измервателна техника, обясни ръководителят на „Домино“ Петя Евтимова. „Тези средства бяха изразходвани главно за стипендии и последната година подпомогнахме гимназиите с оборудване по съответната професия“, сподели тя. Единственото изискване е техниката да е свързана с професията, уточни Евтимова. В проекта се включиха общо 1600 ученици, разпределени в 88 паралелки. Те практикуват 12 различни професии, от които на Сред останалите са газов техник, готвач, мебелно производство. Със C&S център в края на учебната година ще се сдобие ПГ по вътрешна архитектура и дървообработване „Христо Ботев“ в Пловдив. „Това е машина с компютърно управление, тя изработва дърворезби и различни детайли от мебелни изделия. Те се правят на компютър и с помощта на флашка се прехвърля на C&S центъра. Ученикът прави 3D проекта и го задава на машината“, обясни директорът на школото Константин Костадинов. По този начин те могат да подготвят учениците за обучението на реална машина. Те имат 4 паралелки в дуално обучение с 6 специалности. „В 8-и, 9-и и 10-и клас са при нас. В 11-и са три дни в училището и два дни във фирмата“, каза той. Според Костадинов Директорът на ПГ по механотехника в Стара Загора Стоян Колев пък сподели, че от три години имат дуална форма на обучение. При учениците се обучават в професия с машинен техник - машини и системи с ЦПУ. Благодарение на него от тази година по два дни в седмицата учениците в 11-и клас работят по 7 часа на ден под ръководството на наставник. Гимназистите имат и трудови договори, заплата, коледни бонуси. По проекта за тях за отпуснати 100 000 лв. за две години, с които да закупят машини и стендове за обучението. „Те са за годините, в които ние ги готвим на основните умения и навици за бъдещите им фирми (б.а. - 8-и, 9-и и 10-и клас)“, коментира той. След обучението им в 12-и клас гимназистите ще се Лятото пък фирмите, в които са карали учебната практика, им предлагат да останат на работа. Първите 200 обучени по проекта вече се завършили. Те получават диплома за средно образование и удостоверение за професионална квалификация по професията, на която са обучавани. 70% от тях пък са получили и предложение за работа във фирмата, в която са работили. „Фирмите, които искат част от учениците да останат, им предлагат допълнителни договори, в които има и различни стимули“, обясни Евтимова. Дуално обучение по проекта „Домино“ има в 19 града в 14 области в страната. Партньори са 170 български и чуждестранни фирми, в които учениците се обучават от наставници и получават заплащане по трудов договор. Най - голям дял от тях са в областта на машиностроенето - 24%. Евтимова посочи като проблем, че в Северозападна България няма нито една фирма, в която да е навлязло образованието чрез работа. „Не сме имали запитвания от работодатели в района. Дуалното обучение може да се случи само ако фирмите имат интерес. За тях това не е безплатно, а е доста скъпо. Те плащат заплати, осигуровки, осигуряват работни места. Предполагам, че това възпира част от фирмите“, коментира ръководителят на проекта. Бизнесът откроява и някои проблеми в процеса на дуалното образование. Фирмите обучават учениците и ги подготвят за пазара на труда, но в същото време голяма част от тях не остават в градовете, в които завършват, тъй като няма възможност за личностно развитие в тях. Друг от проблемите, които работодателите открояват, е, че кандидатстващите в техните предприятия неглежират производството. Те предпочитат да работят на позиции, свързани с маркетинга или счетоводството в една фирма, отколкото такива, свързани с производството. От проучването сред работодателите става ясно, че за тях е трудно разграничаването на дуалното образование и задължителните стажове.", "date": "2019.06.24", "title": "32 гимназии оборудвани с готварски печки и C&S център"}
{"url": "https://www.monitor.bg:443/bg/a/view/endji-kasabie-ne-iskam-da-sym-izvestna-s-kluki-168662", "text": "Диетеложката на звездите Енджи Касабие не се интересува от това дали самата тя е известна, но е категорична, че не иска името й да се свързва с клюки. Това заяви пред Нова тв красавицата, работила със знаменитости от ранга на поп чудовището Лейди Гага и екшън звездите Силвестър Сталоун и Арнолд Шварценегер „Дали съм популярна или не, това не е от значение за мен, но помага на работата ми. Не искам да съм известна с клюки. сподели тя. Междувременно Енджи, която стана любимка на мнозина след участието си във „ВИП Брадър“, продължава да чувства страната ни като свой дом. „Ако бях родена в България, може би нямаше да съм толкова свързана с нея. Където и да отида, където и да съм, когото се върна тук, си казвам „Слава Богу, пак съм вкъщи”, разказа още тя. Касабие довери, че се „храни за бъдещето“, за да може хората да й казват колко добре изглежда и когато навърши 60 години.", "date": "2019.06.24", "title": "Енджи Касабие: Не искам да съм известна с клюки"}
{"url": "https://www.monitor.bg:443/bg/a/view/eniovden-e-denjat-na-slynceto-i-bilkite-168687", "text": "Еньовден е празник в българския народен календар, който се чества на 24 юни всяка година. На същата дата църквата чества Рождение на св. Йоан Кръстител. Оттам идва и името на народния празник – Еньо или Яне са кратки форми на Йоан (Иван) – и често обредите и традициите на двата празника се преплитат.  Набраните билки трябва да са \"77 и половина\" — за всички болести и за \"болестта без име\".  От набраните билки, между които на първо място е еньовчето, жените правят еньовски китки и венци, вързани с червен конец. В някои райони правят толкова китки, колкото са членовете на семейството, наричат ги по именно и ги оставят през нощта навън.  Сутринта по китката гадаят за здравето на този, комуто е наречена. Еньовските китки и венци се окачват на различни места из дома и през годината ги използват за лек — с тях кадят болните, запойват ги или ги окъпват с вода, в която са топили китките или венците.  С еньовденските билки се, според народните вярвания, се лекуват бездетни жени, прогонват се зли духове, правят се магии за любов и омраза.  Според народните вярвания на този ден \"слънцето играе или трепти\", когато изгрява. Точно по изгрев, всеки трябва да се обърне с лице към слънцето и през рамо да наблюдава сянката си. Отразява ли се тя цяла, човекът ще бъде здрав през годината, а очертае ли се наполовина - ще боледува.  В българския празничен календар Еньовден стои по значение редом с Коледа, Великден и Гергьовден.  На Еньовден - денят на рождението на Св. Йоан Кръстител, имен ден празнуват всички, които носят името Деян, Деяна, Еньо, Енчо, Йоана, Йоан, Яни, Яна, Янина, Янка, Янита, Янко, Янчо. ", "date": "2019.06.24", "title": "Еньовден е - денят на слънцето и билките "}
{"url": "https://www.monitor.bg:443/bg/a/view/haos-s-vryshtaneto-na-nalozite-za-vtori-dom-v-kurortite-168675", "text": "По-високата данъчна ставка за \"втори\" имот в курортите доведе до хаос в общинските администрации. Хиляди добросъвестни данъкоплатци биват издирвани от чиновниците, за да им бъдат върнати надвзетите налози за имоти, обложени неправомерно с по-висока ставка. Общините изпитват огромни затруднения от необмислени промени в Закона за местните данъци и такси, които бяха приети през есента на миналата година. Те предвиждаха имоти, които се намират в курортните населени места и не са основно жилище, да се облагат с по-висока ставка. Идеята на управляващите беше да се ограничи неплащането на данъци за доходи, получени от недекларирани апартхотели и квартири. Промените влязоха в сила от тази година и засягат собствениците на \"втори\" жилища, които не са регистрирани по закона за туризма (т.е. като апартхотели или квартири) в над 140 курорта. За тях общинските съвети трябваше да гласуват по-висок данък сгради - от 5 до 7 на хиляда върху данъчната оценка за имотите, разположени в балнеолечебни, планински и морски курорти от национално значение и от 4,5 до 6 на хиляда за имотите в останалите населени места, определени като курорти. За сравнение - ставката за жилищата в останалите населени места в страната е в рамките на между 0,1 до 4,5 на хиляда. В началото на април Конституционният съд отмени по-високия имотен данък в курортите, което доведе до необходимостта от масово връщане на пари от общините. Само в община Троян, известна с Орешак и Шипково, има 5000 граждани, които трябва да си вземат пари обратно. „В момента цялата приходна администрация е ангажирана да преизчислява данъците и да кани гражданите човек по човек, за да си получат надвнесените пари по банков път“, коментира кметът на общината и зам.-шеф в сдружението на общините Донка Михайлова. Експерти по местни данъци коментираха, че имало вариант, ако гражданите имат други задължения, разликата да бъде приспадната. Но тези данъци не могат да бъдат приспаднати от бъдещи вземания, гласи Законът за местните данъци и такси. Експертите в общините трудно откриват собствениците на имотите. Това създава хаос не само за администрациите, но и за изрядните платци, които трябва да покажат пред общината документ от банка за тяхна сметка, по която да бъдат преведени парите.", "date": "2019.06.24", "title": "Хаос с връщането на налозите за втори дом в курортите"}
{"url": "https://www.monitor.bg:443/bg/a/view/kpkonpi-bez-konflikt-na-interesi-pri-proverkite-ot-apartamentgejt-168691", "text": "Комисия за противодействие на корупцията и за отнемане на незаконно придобитото имущество не е установила нарушения при проверките срещу Цветан Цветанов, министър Николина Ангелкова, бившия зам.-министър на младежта и спорта Ваня Колева, бившия зам.-министър на енергетиката Красимир Първанов, Цецка Цачева, Вежди Рашидов и председателя на ВКС Лозан Панов. Това става известно от решенията на комисията, публикувани на нейния сайт. Те бяха разследвани от комисията по информация в медиите, излязла преди няколко месеца, за имоти купени на по-ниски цени от пазарните. При Лозан Панов КПКОНПИ е приела, че сигналът срещу него в качеството му на председател на Върховния касационен съд и председател на Административен съд - София - град в периода 2007-2012 г. ще бъде препратен към Инспектората на ВСС, посочва БТА. В сигнала се съдържат твърдения за облагодетелстване чрез служебно положение на Лозан Панов - председателя на ВКС, както и нарушаване на изискванията на Висшия съдебен съвет за висок морал на представителите на съдебните власти.", "date": "2019.06.24", "title": "КПКОНПИ: Без конфликт на интереси при проверките от \"Апартаментгейт\""}
{"url": "https://www.monitor.bg:443/bg/a/view/potop-udavi-belgrad-168692", "text": "Наводнени детски градини, изливаща се канализация, съборени дървета. След \"мега бурята\", която вилня вчера в Белград, части от града са все още под вода, пише белградският вестник \"Блиц\". Белград все още се съвзема от големия потоп, който се изля вчера следобед в столицата. Най-тежка е ситуацията на левия бряг на Дунав. Много детски градини са затворени, тъй като са наводнени, а трамваите не пътуват до Нови Белград, пише вестникът. Снимки на жители на сръбската столица в социалните мрежи показват, че голяма част от Белград е наводнена, пише в. \"Данас\". Белградският хотел Crown plaza бе евакуиран, след като бе наводнен след бурята, пише изданието. Членове на сектора за извънредни ситуации извършиха 37 интервенции и от наводнени обекти бяха спасени общо 12 души, съобщават изданията. Вестник \"Вечерне новости\" пише, че обилен дъжд е валял вчера в северните, централните и западните части на страната, а в Белград за по-малко от два часа е паднал повече дъжд отколкото за един месец. В град Чачак заради лошото време е обявена извънредна ситуация. Във Войводина е паднал град с големината на топка за тенис, пишат изданията. Буря вилня и в Горни Милановац, а в Крагуевац по улиците течаха реки, пишат белградските вестници.", "date": "2019.06.24", "title": "Потоп удави Белград"}
{"url": "https://www.monitor.bg:443/bg/a/view/mashtabnata-operacija-halifaks-stigna-i-u-nas-168690", "text": "Мащабната операция „Халифакс“, която се провеждаше от полицейските и съдебни служби в Европа през 2017-а година срещу трафик на бежанци, стигна и у нас. Преди 2 години наши прокурори и служител от ГДБОП бяга наградени за помощта си от главния прокурор на Кралство Белги Фредерик Ван Льов. Сега обаче действията се извършват основно у нас. Под ръководството на Специализираната прокуратура ГДБОП и ДАНС се извършват действия по разследването на най-голямата към момента организирана престъпна група за трафик на мигранти. В София и селища в Ямболско и Бургаско се извършват претърсвания, изземвания, разпити на свидетели. Над 17 души са задържани за трафик на мигранти. Това каза на брифинг заместник главния прокурор Иван Гешев.  „Става въпрос за действаща към момента най-голяма група за трафик на мигранти през българска територия. Информация за нея придобихме при международната операция „Халифакс“ през 2017 г. Тогава в резултат на същата се проведоха действия в Белгия, България, Великобритания, със съдействието на Франция, Германия. В хода бяха задържани над 40 лица“, припомни Гешев.  Той посочи, че тогава българска група е съдействала на този канал и по нея започва да се работи още през 2017 г.  „Към момента са задържани над 17 лица по Закона за МВР за 24 часа. Предстои утре да стане ясно колко и кои ще бъдат обвинени. Това е група, която се е занимавала с трафика на територията на България – хората са или български граждани, или постоянно пребиваващи в България граждани на Ирак и Афганистан, или кандидат-бежанци. Те са се занимавали с трафик на мигранти към Западна Европа основно от Афганистан. Т.е. групата е част от международен канал – набират се хора от Афганистан, минават през Иран, през Турция и нашите ги посрещат на границата с Турция, след което се настаняват в района на Свиленград. Друга част от групата ги посреща, отвежда ги до София и ги настанява в циганските махали „Орландовци“ и „Факултета“. Заплащането се е получавало през определени лица, а не кеш. Задържано е и това лице, което в България е осигурявало финансирането за конкретната услуга“, обясни Гешев.  Той допълни, че групата е била „едно завършено търговско дружество“. Започвали са от посрещането на мигрантите, до транспорта, настаняването и извеждането им извън територията на страната. На въпрос дали има замесени държавни служители Гешев обясни, че няма все още данни за такива, но всяка една подобна схеме предполагала и участието именно на такива служители.  Точна цена нямало за трафика. Мигрантите плащали десетки хиляди евро, но не се знаело колко точно получавали нашите трафиканти. „Няма как да платиш за пълен пакет и да имаш гаранция, че ще минеш през територията необезпокояване. Не знаем точно колко пари са получавали трафикантите, но със сигурност са по няколко хиляди евро“, обясни още Гешев.  Той засегна и друга тема, свързана с проверките на къщите за гости. Освен инспекцията от Държавен фонд земедели, прокуратурата също извършвала проверки, но за направени престъпления, свързани с укриване на доходи, фалшиви документи и т.н. Резултатите от нея щели да станат ясни скоро.", "date": "2019.06.24", "title": "Мащабната операция „Халифакс“ стигна и у нас (ОБНОВЕНА)"}
{"url": "https://www.monitor.bg:443/bg/a/view/bezprecedentna-sreshta-v-erusalim-mejdu-sa-sht-rusija-i-izrael-168686", "text": "Съветниците по националната сигурност на Израел, САЩ и Русия се срещат днес и утре в Йерусалим, като основна тема се очаква да бъде Близкият изток и най-вече Иран, който враждува с Израел и САЩ, съобщават световните осведомителни агенции.   Конференцията ще се състои в момент на изостряне на конфликта между САЩ и Иран. Израелският премиер Бенямин Нетаняху нарече срещата \"историческа и безпрецедентна\" и каза, че тя е много важна за гарантиране на сигурността на Близкия изток \"в тези неспокойни времена\". В двустранните и тристранни разговори ще участват съветникът на американския президент по въпросите на националната сигурност Джон Болтън, шефът на израелския Съвет за национална сигурност Меир Бен Шабат и секретарят на руския Съвет за национална сигурност Николай Патрушев.", "date": "2019.06.24", "title": "Безпрецедентна среща в Ерусалим между САЩ, Русия и Израел "}
