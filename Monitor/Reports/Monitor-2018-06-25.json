{"url": "https://www.monitor.bg:443/bg/a/view/100-lv-za-bilet-na-cherno-za-lili-ivaniva-103611", "text": "До 100 лв. вървят билетите „на черно“ за последния концерт от летния лъч на националното турне на Лили Иванова. Мощния си глас естрадната прима ще отпусне за втори път в Пловдив в рамките на настоящата си музикална обиколка. Броени дни преди събитието пък сайтове като OLX се запълниха с обяви, предлагащи пропуски за концерта в Античния театър. Впечатление прави, че рядко те са със завишени цени от първоначално обявените от промоутърите, като достигат най-много до стотачка. След като разпродаде като топъл хляб пропуските за първата си изява в града под тепетата тази година, тя се завръща за нов десант в нова локация. Зала С.И.Л.А. се оказа тясна, за да побере всички фенове на Иванова през февруари, което провокира изпълнителката на „Щурче“ да избере Античния театър за място на концерта си този четвъртък. Всеки, който иска да види звездата на живо трябва да побърза със закупуването на пропуск, тъй като са на привършване. Равносметката на турнето към момента – няколко напълно разпродадени концерта и над 13 000 души публика, които са станали свидетели от първа ръка на вокалните картини, които Иванова рисува с гласа си. Последно певицата се поклони пред феновете в Плевен, които слушаха любимите си изпълнения, заредени с дъждобрани и чадъри. Въпреки лошото време, свободно място и в парк Кайлъка почти не се намираше. По традиция, и в Античния театър гърба на Лили ще пазят Огнян Енев (пиано, саксофон, тромпет), Орлин Цветанов (цигулка), Росен Ватев (ударни, перкусии), Веселин Веселинов – Еко (контрабас, бас китара), Ангел Дюлгеров (китара, цигулка) и вокално трио LaTiDa. Официално Иванова ще сложи край на националното си турне „За пълноценни мигове с музиката“ през октомври. След като миналата година напълни зала 1 на НДК в две поредни вечери, този път примата ще направи музикален подарък на 15 хиляди души с три концерта – на 25, 26 и 27 октомври.", "date": "2018.06.25", "title": "100 лв за билет „на черно“ за Лили Иванова"}
{"url": "https://www.monitor.bg:443/bg/a/view/prez-den-prashtat-na-syd-nasilnici-na-jivotni-103653", "text": "Насилници на животни, които са ги изтезавали или убивали, през ден отиват на съд. Това показва статистика, с която „Монитор“ разполага. Цифрите са изготвени от МВР и Министерството на правосъдието и според тях 172-а души получават обвинителни актове годишно по чл. 325б, който касае насилието над животни. Този текст предвижда и до 3 години ефективен затвор. Все още обаче няма информация колко души са отишли зад решетките, след като са изтезавали четириноги, тъй като делата са все още в процес на разглеждане. Последното и най-шумно дело е от Окръжния съд в Шумен, което обаче приключи през 2014-а година с 12 месеца затвор. Тогава 21-годишният Евгени от преславското село Имренчево беше признат за виновен, че е измъчвал, а след това и удрял с кол в главата котката Глория, докато издъхне. После метнал трупа й върху вуйчо си, който спял. До присъда на Евгени се стигна, след като през 2011-а г. жестокостта срещу животни се записа в Наказателния кодекс. Чл. 325 \"а\" и \"б\" от НК гласят: човек, който е убил или тежко и трайно е увредил гръбначно животно, например котка, куче, крава и други, може да лежи в затвора до три години и да бъде глобен от 1000 до 5000 лв. Според служители от Сектор „Зоополиция, кинология и престъпления срещу животни“ в Главна дирекция „Национална полиция“ много от насилниците признават вината си и получават условни наказания или минимална глоба. За да се стигне дотам обаче униформените, които са по двама във всяко едно районно управление в страната, успяват да разкрият 20 процента от всички сигнали, които получават за този вид престъпления.  ", "date": "2018.06.25", "title": "През ден пращат на съд насилници на животни"}
{"url": "https://www.monitor.bg:443/bg/a/view/urugvaj-prizemi-rusija-s-3-0-i-specheli-grupata-103649", "text": "Уругвай победи с 3:0 Русия в битката за върха в група „А“ на световното първенство по футбол. Преди двубоя и двата тима си бяха осигурили места на 1/8-финалите, като единствената въпросителна бе кой ще оглави класирането. Двубоят започна вихрено и още при първата си по-сериозна атака Уругвай стигна до пряк-свободен удар, превърнат в гол от Луис Суарес. Четвърт час по-късно удар от границата на наказателното поле се отби в Денис Черишев и влетя в мрежата за 2:0. Лошото за Русия продължи и в 37-ата минута, когато Игор Смолников получи втори жълт картон, като остави тима си с човек по-малко. Въпреки численото неравенство, домакините натиснаха съперника през второто полувреме, но така и не успяха да стигнат поне до почетен гол. Вместо това Кавани в последната минута направи резултата класически. Така Уругвай завършва с пълен актив от 9 точки групата, докато Русия е втори с 6 точки. В битката само за чест пък Саудитска Арабия победи Египет, като записа първи и последни точки на това световно. Мачът обаче беше исторически, защото вратарят на „фараоните“ Есам Ел Хадари стана най-възрастният футболист, участвал на световни финали. Ел Хадари е на 45 години и 150 дни. Опитният вратар подобри постижението на колумбиеца Фарид Мондрагон, който преди четири години игра в Бразилия на 43 години и 3 дни. Рекордьор преди Мондрагон пък беше Роже Мила. Легендарният камерунец бе записал мачове на мондиала през 1994 година на 42-годишна възраст. Нещо повече – вратарят на Египет се превърна в герой за тима си, след като спаси дузпа. Само няколко минути по-късно обаче съдията даде нова дузпа, която Саудитска Арабия вкара. Така мачът вървеше към 1:1, след като преди това Мохамед Салах бе извел „фараоните“ напред с хубав прехвърлящ изстрел, но буквално в последната секунда Ал Даусари вкара победния гол за крайното 2:1.", "date": "2018.06.25", "title": "Уругвай приземи Русия с 3:0 и спечели групата"}
{"url": "https://www.monitor.bg:443/bg/a/view/gocev-ostana-1-na-blok-sled-grupovata-faza-103647", "text": "Светослав Гоцев завърши като лидер в класацията при блокировачите в Лигата на нациите след груповата фаза. След последния мач на българите, спечелен с 3:2 (-19, 22, 18, -22, 12) над Република Корея, с който тимът ни остана на 11-о място. Гоцев запази първото си място по този елемент с 36 точкови блокади от 199 опита или средно по 0,60 т. на гейм. Капитанът на националите ни Виктор Йосифов е 9-и с 28 от 134 - 0,47 на гейм. Тодор Скримов е 17-и при нападателите, а Валентин Братоев - 18-и и 21-и на сервис. Теодор Салпаров пък е №11 в класация за най-добро либеро. В последния мач от груповата фаза тимът на Франция разгроми Русия с 3:0 (20, 13, 18) и завърши на първо място в генералното класиране. \"Петлите\" триумфираха пред 450 зрители в зала \"Пала Панини\" в Модена в директния сблъсък за първото място. Те завършиха с 35 т. от 12 победи и 3 загуби, руснаците са втори с 34 от 11/4. Следват САЩ с 33 и 11/4, Сърбия - 29 от 11/4, Бразилия - 30 от 10/5 и Полша - 29 от 10/5. На финалите в Лил (Фр) в група А са Бразилия, Франция и Сърбия а в В - Полша, Русия и САЩ. При дебюта на турнира, заменил Световната лига в календара на ФИВБ, българите записаха 6 победи и 9 загуби и запазиха мястото с в него и догодина. Зад нашия тим останаха тези на Япония, Австралия, Аржентина, Китай и Република Корея.", "date": "2018.06.25", "title": "Гоцев остана №1 на блок след груповата фаза"}
{"url": "https://www.monitor.bg:443/bg/a/view/ispanija-i-portugalija-oceljaha-v-drami-prodyljavat-napred-na-mondiala-103660", "text": "Действащият европейски шампион Португалия си поигра с огъня, но в крайна сметка се класира на 1/8-финалите на Мондиал 2018. Кристиано Роналдо и компания завършиха 1:1 с Иран в последен мач от група \"Б\". Така португалците завършиха втори с 5 точки, с колкото е и Испания. \"Ла Фурия\" днес направи 2:2 с Мароко и заради повечето реализирани голове спечели групата. На 1/8-финала Испания ще спори с домакина Русия, а Португалия с Уругвай. Страхотен гол на Рикардо Куарешма в края на първото полувреме донесе аванс за португалците. После Кристиано Роналдо видя удара си от дузпа спасен от вратаря на иранците Бейранванд, а впоследствие съдията имаше основания и да го изгони за удар с лакът на съперник, но след преглед с ВАР му показа само жълт картон. После пак след преглед с ВАР иранците изравниха в добавеното време, а сетне имаха и победата, и класирането в краката си, но Тареми пропусна. В другия мач Яго Аспас донесе точката за испанците с гол в 91-ата минута, който първоначално не беше зачетен заради засада, но намесата на ВАР донесе справедливостта. Бутаиб откри резултата за мароканците в 13-ата, но Иско изравни шест по-късно. В 81-ата Ел Несири шокира Ла Роха, но късното попадение с пета на Аспас оформи крайния резултат.", "date": "2018.06.25", "title": "Испания и Португалия оцеляха в драми, продължават напред на мондиала"}
{"url": "https://www.monitor.bg:443/bg/a/view/razpitvat-svidetelite-videli-posledni-11-godishnata-nikol-103650", "text": "Свидетелите, които са видели 11-годишната Никол за последно жива бяха призовани пред Бургаския окръжен съд. Второто заседание по делото за жестокото убийство започна в понеделник. Част от хората, с които детето е разговаряло непосредствено преди да бъде заклано в асансьора ще бъдат разпитани във вторник. Днес бяха разпитани шестима свидетели, предимно хора, живеещи в блока, в който е убито момичето. Какво са казали те пред магистратите, остана тайна, защото процесът отново се гледа при закрити врата. Предстои да бъдат изслушани и назначените експертизи по делото. Общо 50 свидетели са призовани да дадат показания в процеса.  Очаква се делото да приключи с присъда на първа инстанция до месец. Бащата на Никол - Любомир Йончев също е бил в списъка със свидетели, но в последния момент е бил заличен. \"Самият той не искаше да присъства на делото, още не може да преживее загубата. А от друга страна прокуратурата също реши, че няма нужда от неговите показания, защото той живее в чужбина и в деня на убийството също не е бил в България\", казаха запознати.   16-годишният Иван до този момент не се е признал за виновен. Момчето отказва да говори, възползвайки се от правото да стори това на финала. Родителите му са категорични, че синът им е невинен, а извършителят на жестокото убийство е съвсем друг. Доказателства за това обаче до момента няма. Охранителни видеокамери са заснели Никол и Иван в злополучния ден по пътя им от центъра на Бургас до отдалечения квартал \"Меден Рудник\". Адвокатът на Иван, Стоян Иванов по всяка вероятност ще настоява за нова психиатрична експертиза. \"Моето мнение е, че това момче е болно и има нужда от помощ. Това е основното. При това положение е без значение дали е виновен\", лаконично коментира защитата.  На противоположното мнение е адвокатът на семейството на Никол Яни Николов. \"Не мисля, че подсъдимият е болен. Досега не е говорил, но се вижда, че разбира всичко. Тоест разбирал е значението и свойството на постъпките си, съответно носи и наказателна отговорност. Това бе установено и със съдебно-психиатрична експертиза. Отделно от това - всички доказателства по делото сочат, че той е извършителят\", коментира адв. Николов. Дори и да бъде осъден, Иван ще се размине с милозливо наказание от 3 до 8 години затвор, защото е извършил престъплението като непълнолетен.  Никол бе зверски убита в асансьор на жилищен блок в комплекс \"Меден Рудник\" на 20 август миналата година. Тя е намушкана с нож във врата, който е прерязал сънната й артерия и е издъхнала в агония от тежка и масирана кръвозагуба.", "date": "2018.06.25", "title": "Разпитват свидетелите, видели последни 11-годишната Никол"}
{"url": "https://www.monitor.bg:443/bg/a/view/prevrat-v-arjentina-mascherano-stana-trenior-103646", "text": "Ветеранът Хавиер Масчерано е новият треньор на Аржентина, гръмна римският вестник \"Кориере дело спорт\". Според изданието бившият футболист на „Барселона“ е определил състава за решаващия сблъсък на \"гаучосите\" от Мондиал 2018 срещу Нигерия. Ако е вярно, това означава, че старши треньорът Хорхе Сампаоли вече е безгласна буква в националния отбор. Масчерано, известен с прякора си Малкия шеф, бил избрал отбора да играе в схема 4-4-2 срещу \"суперорлите\", като пратеникът на \"Кориере дело спорт\" в Русия дори е изредил титулярите. На вратата започва Франко Армани от “Ривър Плейт”, който ще замени \"грешника\" Вили Кабайеро. На позицията на десен бек трябва да започне крилото Едуардо Салвио, а отляво - Николас Таляфико. В средата на защитата Малкия шеф е сложил Габриел Меркадо и Николас Отаменди. В халфовата линия трябва да действат Енцо Перес, Евер Банега, самият Масчерано и Анхел ди Мария. Напред се очаква да започнат Гонсало Игуаин и капитанът Лионел Меси. Че няма да играе Серхио Агуеро, който е автор на единствения гол за Аржентина досега на световното, потвърждава и журналистът Хасе Яйя от телевизия El Chiringuito. Според него обаче в основата на наказанието е треньорът Хорхе Сампаоли. Както е ясно, след загубата от Хърватия Агуеро си позволи публично да критикува треньора, който е твърдо решен да му отмъсти. Ситуацията за Аржентина е критична, защото дори при победа може да не се класира за 1/8-финалите. Причината е, че в другия мач вече осигурилата си място за елиминациите Хърватия ще излезе с резервите срещу Исландия. Ако скандинавците спечелят, ще си осигурят място напред и ще пратят Меси и компания вкъщи. “Те са силен отбор, но ние играхме срещу тях и ги победихме. Те искаха да победим Исландия, за да играят решаващ мач с нас, но сега няма да им е никак лесно. Ние ще играем задружно и ще направим всичко възможно, за да спечелим независимо, че те разполагат с много класни футболисти. Ние ще им покажем, че сме от Нигерия. Ще бъдем кошмарът на Аржентина“, закани се нападателят, който вкара един от головете за победата срещу тима на Сампаоли с 4:2 в контрола през ноември 2017-а.", "date": "2018.06.25", "title": "Преврат в Аржентина, Масчерано стана треньор"}
{"url": "https://www.monitor.bg:443/bg/a/view/oranjev-kod-za-dyjd-i-grymotevici-utre-103656", "text": "В 9 области е обявен оранжев код за дъжд и гръмотевици утре, а в 15 – жълт. Това сочи справка на сайта на Националния институт по метеорология и хидрология (НИМХ) при БАН, съобщи „Фокус“ Областите, за които важи оранжевият код, са: Велико Търново, Габрово, Сливен, Стара Загора, Пловдив, Бургас, Ямбол, Хасково и Кърджали. Там ще има интензивни валежи и гръмотевични бури. Валежите ще са значителни главно следобед и през нощта срещу сряда. Очакват се количества около 30-50 л/кв. м, но на места ще са за кратко време. Областите, за които важи жълтият код, са: Монтана, Враца, Плевен, Ловеч, Област София, София-град, Пазарджик, Смолян, Русе, Търговище, Разград, Силистра, Шумен, Варна и Добрич. Количествата дъжд, които се очакват са 20-30 л/кв. м. По Черноморието е обявен и жълт код за силен вятър с пориви до 15-20 м/сек.", "date": "2018.06.25", "title": "Оранжев код за дъжд и гръмотевици утре "}
{"url": "https://www.monitor.bg:443/bg/a/view/aniete-otnovo-variant-za-levski-103634", "text": "Ръководството на „Левски“ може да се обърне за пореден път към един от любимците на „синята“ публика - Антонио Аниете. Селекцията в клуба е зациклила, а желанието на треньора Делио Роси е да подсили редиците си освен с един централен защитник и с играч в предна позиция. Това е накарало шефовете на „Герена“ да се замислят за опцията „Аниете“, който на два пъти носи екипа на столичани, като в първия случай стана и голмайстор на шампионата. Испанецът би излязал без пари на „сините“, тъй като в момента е свободен агент, а самият той потвърди, че би се върнал отново на стадион „Георги Аспарухов“. „Без съмнение най-добре съм се чувствал в „Левски“. Това е най-хубавия период в кариерата ми. Пак бих опитал тази тръпка, ще се радвам пак да играя за отбора\", заяви техничарят в интервю за estadiodeportivo.com. Междувременно утре „сините“ ще изиграят втората си контрола от предсезонната подготовка срещу „Септември“ от 18:00 часа на помощния терен на „Герена“, тъй като официалният се готви за мачовете от Лига Европа.", "date": "2018.06.25", "title": "Аниете отново вариант за „Левски“"}
{"url": "https://www.monitor.bg:443/bg/a/view/kalin-vrachanski-se-preseli-na-moreto-103627", "text": "Калин Врачански ще прекара голяма част от лятото във Варна след тежкия театрален сезон, в който се беше нагърбил със 6-7 роли в 5 различни театъра. През този един месец талантливият актьор обаче няма да си почива в морската столица, а ще се впусне в поредното предизивкателство – снимките на новия сериал „Фалшив герой“, чиито първи сезон ще тръгне по Нова телевизия. За натовареният му график подсказа неговата липса на първия снимачен ден, в който той беше ангажиран с други свои проекти и успя да пристигне във Варна с 24 часа закъснение. Най-вероятно морската му авантьора с камерите ще бива прекъсвана още няколко пъти за бързи задачи в столицата, споделят от екипа, който е построил строен график за снимките на звездата. Именно главната роля е поверена на Врачански, който не се е появявал на малкия екран от пет години. Последната му телевизионно превъплъщение беше в „Дървото на живота“, а преди това зрителите с нетърпение следяха развитието му в „Стъклен дом“. Героят на Калин във „Фалшив герой“ ще се набърка в любовен четириъгълник и ще му се наложи да сменя доста амплоата, за да оцелее между карето напористи дами – Александра Сърчаджиева, Доротея Толева, Станислава Николова и Ина Добрева. За пръв път в комендията на Димитър Гочев, Квазимодо от „Парижката света богородица“ на театър „София“ ще трябва да се справя и с нелеката задача да си партнира с много деца. Малките актьори са избрани предимно от варненски училища и ще изпъстрят сюжета на новия сериал с много свежест и хумор.  ", "date": "2018.06.25", "title": "Калин Врачански се пресели на морето"}
{"url": "https://www.monitor.bg:443/bg/a/view/nacionalite-na-kolumbija-spasjavat-greshnik-ot-smyrtni-zaplahi-103645", "text": "Националите на Колумбия остават в голямата игра за класиране на 1/8-финалите, след като разгромиха Полша с 3:0. Загубата за поляците пък ги праща у дома, а последният им мач ще е протоколен. След гръмката победа селекционерът на южноамериканците Хосе Пекерман и всички звезди посветиха успеха на Карлос Санчес. Припомняме, че това е играчът, който до огромна степен костваше загубата с 1:2 от Япония на старта, когато си изкара червен картон още в самото начало на мача. След издънката Санчес получи множество критики и дори смъртни заплахи, като е изпаднал в депресия. “Искам да кажа няколко думи за Карлос Санчес, защото в последните дни той се намира в доста тежка ситуация. Опитваме се да го подкрепяме по всякакъв начин. Искаме да посветим този успех на него”, заяви Пекерман, говорейки от името на целия отбор. В лагера на Полша пък приеха тежко втората поредна загуба. „На световно първенство всяка грешка се наказва, разбрахме го по трудния начин“, проплака звездата Роберт Левандовски, който определено е длъжник и все още не се е разписал на мондиала. За поляците цял мач игра халфът на „Лудогорец“ Яцек Горалски, който обаче също не успя да помогне на тима си.", "date": "2018.06.25", "title": "Националите на Колумбия спасяват грешник от смъртни заплахи"}
{"url": "https://www.monitor.bg:443/bg/a/view/razsledvat-predizbornata-kampanija-na-makron-103637", "text": "Във Франция е започнало предварително разследване за предполагаеми нередности във финансирането на предизборна кампания на Еманюел Макрон. Разследването е за ролята, изиграна от властите на град Лион и на област Лион в това предполагаемо незаконно финансиране. То е започнало в петък след сигнал, подаден от двама френски депутати, предаде Франс прес, като се позова на съдебен източник. Разследването е по нареждане на прокуратурата и се извършва от полицията. Сигналите, довели до началото му, са подадени от Филип Коше, лидер на дясната партия Републиканците за Лион-област и от Стефан Гийан, лидер на Републиканците за самия град Лион. В жалбата им се казва, че обществени ресурси (човешки, материални и финансови), които да били под контрол на град Лион и на Лион-област са били неправомерно отклонени и предоставени на разположение на бъдещия президент на републиката, избран през май миналата година. По онова време Лион е бил ръководен от Жерар Колон, който е настоящ министър на вътрешните работи. Разследващите се очаква да обърнат специално внимание на важен прием, организиран на 2 юни 2016 г. в кметството на Лион, където Колон е приел Макрон, който по онова време беше министър на икономиката при президента Франсоа Оланд. Жалбата касае и Жан-Мари Жирие, бивш началник на канцеларията на Колон в Лион, който изигра активна роля в кампанията на Макрон и сега е в министерството на вътрешните работи.", "date": "2018.06.25", "title": "Разследват предизборната кампания на Макрон "}
{"url": "https://www.monitor.bg:443/bg/a/view/po-zakona-magnitski-pernichanka-s-ruska-rubashka-atakuva-peevski-103654", "text": "Подставени лица с дълбоки руски връзки, но иначе представящи се за американски граждани, клеветят депутата и наш издател Делян Пеевски по закона „Магнитски“. Такъв е случаят с мистериозната вложителка в КТБ Силвия Кромър, която е последната активирана пионка да създава пропаганден шум по опорните точки на банкера беглец Цветан Василев. БГ Мадоф, както стана известен Василев, защото построи финансова пирамида около КТБ и източи парите на вложителите в банката, от известно време плаща луди хонорари на лобисти в САЩ, за да задействат жалба срещу нашия издател по глобалния акт „Магнитски“ с отчаяната цел да се спаси от наказателно преследване. Паралелно с това всевъзможни подставени лица на Василев периодично пръскат фалшиви новини по опорната точка „Магнитски“. Последно вчера сайтът „Фрогнюз“ на ченгето от ДС с псевдоним Академик Огнян Стефанов публикува интервю с никому неизвестната вложителка Силвия Кромър. Широко известен факт е, че Стефанов е финансиран от БГ Мадоф, за да тиражира опорните му точки и е превърнал „Фрогнюз“ в пресцентър на банкера беглец. НПО-то „Ние, гражданите“ на другия агент на ДС с псевдоним Ана Хранова Вера Ахундова също е отколешен рупор на опорните точки на мустакатия измамник. Защо обаче живеещата в САЩ г-жа Кромър се е присъединила към пропагандната кампания по „Магнитски“ на „Ние, гражданите“ и получи трибуна във „Фрогнюз“ е крайно любопитно. За разлика от родения в Маями сенатор Марко Рубио, пред когото тя твърди, че се е оплаквала от Пеевски, Силвия Кромър е родена в Перник. От профила й в социалната мрежа Фейсбук освен снимки, нетипични за една сериозна бизнес дама, за каквато се представя Силвия, е видно, че е и Маргарита Генчева – бивша служителка в КТБ и настоящ администратор на интернет групата „За Цветан Василев и КТБ АД“. Според официалните фирмени регистри госпожата, намекваща, че има бизнесначинания у нас, е напълно непозната. Фигурира обаче под моминското си име Гоцева и то като собственик на една закрита фирма и една действаща. В нея е съдружник с баща си Симеон Гоцев. Кромър твърди, че е вложител в КТБ, като обяснява, че парите, вложени в източения и фалиран от Василев трезор, дошли от „продажба на бизнес имот“. Според Имотния регистър става въпрос за сделка с поземлен имот в Перник с площ от 188 м2 и прилежащ навес. Имотът й е дарен през 2008 г. от родителите й. Именно таткото е ключовата фигура в семейството, тъй като поред фирмения регистър ДАКСИ той има широки бизнес интереси. В една от компаниите си - „Гардения ВВВ“, Симеон Гоцев е бил партньор с украинския гражданин с български паспорт Вадим Лобачов и казахстанците с руски паспорти Наталия Акимова и Вячеслав Левушкин. Интересите и на тримата чужденци са свързани основно с туризма и хотелиерството и имат участия в редица компании с руски граждани, които развиват бизнес у нас. Дори една от фирмите на Лобачов е кръстена „Московия ЕООД“. Фирмата си „Хотел Русковец“ пък Лобачов е продал на руския гражданин Владимир Иленхо. Другият бизнес партньор на бащата на Силвия Кромър Наталия Акимова пък е съдружник в „Интерфрам Технолоджи“ с руснаците Александър Богачев, София Миних и Георгий Тордия. Цялостният поглед върху съдружията на Гоцев и партньорите му показва, че са част от мрежа от руски инвеститори, които развиват мащабни бизнес начинания в България. Вероятно е съвпадение, че най-близките партньори на Цветан Василев също са от руски произход като например православния олигарх Константин Малофеев, с когото БГ Мадоф се опита да раздели купените с пари на вложителите в КТБ компании като БТК, НУРТС и „Авионамс“. Допълнителна светлина върху мотивацията на г-жа Кромър да се включи в абсурдната атака срещу издателя ни по закона „Магнитски“ дават и списъците, публикувани от синдиците на КТБ с имената на хората, сключили цесии. Договорките бяха сключвани, за да си приберат парите, които са държали на депозит, когато сумата е била над законово гарантираните или пък не е отговаряла на изискванията на нормативната уредба – т.е. била е с преференциални лихви. На кое точно условие не е отговаряла г-жа Кромър засега е неясно, но фактът е, че Лице, чиито имена отговарят на тези на нейна близка родственица - Цветанка Кирилова Гоцева, пък е сключила трета цесия за още 126 940 лева. Т.е. фамилията е успяла да прибере близо половин милион, които реално са били виртуални пари, защото депозитите, държани в банката, бяха източени от банкера беглец Цветан Василев и кохортата му от ортаци и подставени лица. Цесиите и прихващанията, правени чрез тях, бяха сред основните инструменти за вторичния грабеж на банката, който се развихри след поставянето й под спецнадзор. Той беше организиран от ортаците на Цветан Василев и реализиран с помощта на квесторите на КТБ. Именно за това те бяха дадени преди няколко седмици и на съд. След като в банката влязоха синдици, те дадоха не малка част от сключените прихващания и цесии на съд, за да бъдат анулирани като фиктивни, тъй като по тях не са постъпили реални плащания в трезора. Законът, който беше внесен от издателя ни Делян Пеевски и колегите му по група Йордан Цонев и Хамид Хамид, също предвижда със задна дата да могат да се обявяват за недействителни всички фиктивни прихващания, цесии и прехвърляния, по които е нямало действителни плащания. Нищо чудно именно това да е мотивът и за действията на Силвия Кромър. Ведомственото НПО на Цветан Василев „Ние, гражданите“ продължава с пакетното обслужване на мустакатия си благодетел Цветан Василев. НПО-то се представя за съюз на пострадалите от фалита на КТБ вложители в банката. По пътя на логиката би трябвало тези хора най-много да се гневят на главния виновник за източването й – нейния мажоритарен собственик Цветан Василев. Вместо това ченгето от ДС Вера Ахундова и представящият се за юрист Даниел Божилов коленопреклонно повтарят опорните точки на БГ Мадоф. Наред с логистичната подкрепа, която му удариха по жалбата за „Магнитски“, „Ние, гражданите“ периодично произвеждат и фалшиви новини по адрес на неудобните на Цветан Василев личности като Делян Пеевски. Последният пример е интервю на Даниел Божилов, естествено в неформалния пресцентър на банкера беглец „Фрогнюз“. Божилов развива любимата теза на Цветан Василев как всеки представител на властта, който го настъпи по някакъв начин, е близък на Пеевски. В конкретния случай става въпрос за шефа на комисия „Антикорупция“ Пламен Георгиев. Именно ръководеният от него орган наложи запор за над 2 млрд. лв. от престъпното имущество на БГ Мадоф. Поради тази причина Георгиев моментално бе нарочен за пионка на Пеевски и Божилов изсипа една камара лъжи как той е проверявал няколкократно депутата и наш издател и как нарочно все излизал със становище, че няма нарушения при него. Истината е, че Пеевски последен научи за резултата от проверката на комисия „Антикорупция“ по негов адрес, тъй като никой от този орган не си беше направил труда да го уведоми въобще, че е проверяван. Братът на фамозната перничанка е също бизнесмен и също има интересни партньори. Венцислав Симеонов Гоцев е съдружник със скандалната тв водеща Радост Драганова. Освен светските предавания, с които е известна тя, наскоро нашумя със съдебното дело, което води срещу нея кипърският й партньор Харис Кунтурис. Спорът между двамата е за близо 5 млн. евро. Парите били инвестирани от Харис Кунтурис в общата им фирма за ток от соларен парк край Брезник. Двамата се запознали през 2012 г. и тогава създали общо дружеството заедно с Драганова и нейни роднини. Според кипърския бизнесмен Драганова решила зад гърба му да го изхвърли от бизнеса. Кунтурис твърди, че е успял за съвместния им период да докарва по 700 000 евро чиста печалба. През 2016 г. обаче установил, че по документи е никой в тази фирма, а едноличен собственик е Драганова. Кипърецът твърди, че след като се оплакал, срещу него започнало преследване. Търсили го от ГДБОП по сигнали за наркотици и проституция. От НАП му направили редица данъчни ревизии. Именно с Кунтурис и Драганова е бил съдружник Венцислав Симеонов до 2016г. в „Солар Енерджи Съпорт“ ЕООД.", "date": "2018.06.25", "title": "По закона \"Магнитски\": Перничанка с руска рубашка атакува Пеевски "}
{"url": "https://www.monitor.bg:443/bg/a/view/psevdoekolozi-iskat-2-5-mlrd-za-koral-policijata-gi-razsledva-za-vandalshtina-103657", "text": "Жалба срещу испанската фирма „Ибердрола“, собственик на терена над плажа „Корал“, който доскоро окупираха незаконно, пуснаха псевдоеколози. В нея те искат от Комисията за личните данни да глоби дружеството с 4% от оборота й или иначе казано с 1,25 млрд. евро (2,5 млрд. лева), като посочената причина е, че световният концерн дръзнал да сложи видеонаблюдение в имота си. Сигналът е от сдружението „Да запазим Корал“, в което безметежно съжителстват активисти на „Зелените“, олигархичната партия „Да(й), България“ и представящият се за главен редактор на сайта бухалка „Бивол“ - Атанас Чобанов, живеещ на гърба на френската хазна и обвиняем за клевета. Искането им до Комисията за лични данни е повече от абсурдно предвид факта, че дружеството чинно е оградило само тази част над плажа, която е негова. И също толкова чинно е сложило предупредителни надписи, че всеки, който прескочи оградата, ще бъде заснеман и предаван на полицията – нещо, за което е изцяло в правото си. Актът по прескачане на оградата сам по себе си е нарушение на закона, но това изобщо не притеснява жалващите се, които правят излизащ извън рамките на всякаква логика нагъл опит да изкарат себе си жертви, а „Ибердрола“ нарушител. Войната между псевдоеколозите и испанската фирма датира от тази пролет, след като концернът най-сетне изпълни исканията на община Царево и огради терена над плажната ивица „Корал“. До това се стигна след поредица от актове, наложени й от местните власти за безстопанственост. Причината – в продължение на години т.нар. еколози окупираха нелегално терена й, като правеха незаконен къмпинг, които общината трябваше да извозва. В момента, в който най-сетне влезе в ролята си на собственик на терена и издигна ограда, обаче „Ибердрола“ се озова под ударите на псевдоеколозите, свикнали всяка година безплатно да карат лятото си в незаконно разположени на имота му каравани. Поредицата от техни протести, както и воплите за въпросното видеонаблюдение пък чинно бяха публикувани от медиите от Фабриката за фалшиви новини на олигархията – „Клуб З“, „Дневник“ и „Медиапул“. В същото време, данните на местното РПУ-Царево показват, че докато се жалват до Комисията за личните данни, нелегалните къмпингари постоянно се опитват да рушат оградата, като набезите са брутални и продължават вече цял месец. От началото на сезона до момента в полицията са подадени общо 4 жалби. По тях се води разследване срещу неизвестен извършител. \"Жалбите са подадени от охранителната фирма VTA, която е сключила договор за охрана на частния имот. Касае се за идентични жалби, подадени в различно време. Последният сигнал е от 21 юни за това, че е Проверката на място установи, че действително са унищожени дървени колове и метални елементи, които са били срязани. Работим по случая и издирваме извършителите\", съобщи шефът на РПУ-Царево Красимир Киров. \"Идват нощем по тъмно, режат мрежата и чупят коловете. После испанската компания наема фирма, която изгражда отново оградата. След няколко дни къмпингарите пак я събарят, а собствениците пак я вдигат и така до безкрай. Това е голяма наглост, всички сме възмутени\", коментираха местни жители.     Съгласно договора за охрана, VTA са осигурили денонощно гардове, които обикалят и патрулират, но до момента не са успели да засекат злосторниците в акция. От няколко дни гардовете са поставили и табели, с които предупреждават че обектът се охранява и с видеокамери. Това обаче отново не стряска неканените гости. Пришълците дори са се наговорили и в момента засипват с писма полицията, в които изпращат свои снимки тип \"селфи\" и кратък текст, с който информират МВР, че камерите няма да ги спрат. Известията накратко гласят: \"Ето ме, това са ми трите имена, аз съм на снимката. Днес съм на Корал, утре също ще бъда и другата седмица също. Ако получите снимка от охранителните камери - да знаете кой съм\". Засега не е ясно дали става въпрос за едноименния политолог, който иначе е приближен именно до тези кръгове.  ", "date": "2018.06.25", "title": "Псевдоеколози искат 2,5 млрд за „Корал“, полицията ги разследва за вандалщина"}
{"url": "https://www.monitor.bg:443/bg/a/view/pusnaha-mejzer-sreshtu-5-bona-garancija-103638", "text": "Апелативният съд във Варна пусна под парична гаранция в размер на 5000 лв. скандално известната миска Анита Мейзер. Изненадващото решение на съда идва след като приключиха дългите пледоарии на страните и в късния следобед делото бе обявено за решение, което ще бъде оповестено в законовия срок.  След като адвокатите на Мейзер не успяха да измъкнат подзащитната си с медицинските епикризи за силикона и вагиналните й възпаления, съдът реши да я освободи под парична гаранция. „Мярката не е заради здравословните й проблеми. По-скоро паричната гаранция е жест на съда към Мейзер, тъй като делото е обявено за приключило и тя не може повече да влияе на свидетели или длъжностни лица“, коментираха магистрати. Като аргумент за това решение на съда е и факта, че тя е излежала вече половината от наложената й 4-годишна присъда. Миската е зад решетките от 15 август 2016 година, когато в дома й бе намерен мъртъв 40-годишния културист Николай Димов. Независимо от съдебното решение, Мейзер ще преспи отново зад решетките, докато бъде внесена сумата по гаранцията.", "date": "2018.06.25", "title": "Пуснаха Мейзер срещу 5 бона гаранция "}
{"url": "https://www.monitor.bg:443/bg/a/view/pri-130-otsystvija-na-deteto-vikat-socialnite-103642", "text": "При повече от 130 часа отсъствия по уважителни и неуважителни причини (извинени и неизвинени отсъствия) на едно дете ще бъдат викани социалните служби. Това обясниха от Министерството на образованието и науката. Когато директорът на едно училище забележи, че негов ученик отсъства повече от 130 часа, той трябва да изпрати сигнал с имената и броя на отсъствията на детето до началника на Регионалното управление на образованието. Той от своя страна трябва да предаде информацията до социалните служби. От което ще последва проверка от тяхна страна защо детето не е посещавало училище, да се провери дали е в риск и да му се помогне, за да може да бъде обхванато от самото начало и да продължи образованието си, без да губи годината. По същия начин се процедира, ако детето направи повече от 40 неизвинени отсъствия. При повече от 15 отсъствия по неуважителни причини един ученик ще бъде преместен в друга паралелка в същото училището. Ако той обаче продължава да пропуска часове и да трупа отсъствия, директорът отново е длъжен да уведоми регионалното управление и социалните служби. Тези мерки обхващат и децата от предучилищните групи. Когато едно хлапе не е посещавало детска градина повече от 24 дни по неуважителни причини, то директорите трябва да уведомят органите, за да последва проверка от страна на социалните служби дали детето е в риск от отпадане. Целта на проверките не е децата да бъдат изземани от родителите им, а да се върне в системата на образованието.При подаване на сигнал за голям брой неизвинени отсъствия отдел „Закрила на детето“ регистрира сигнал за дете в риск и стартира социално проучване на семейната и социална среда, обясниха за \"Монитор\" от Агенцията за социално подпомагане. След това се осъществява социално-консултативна работа с родителите и семейството, като при необходимост се предприемат мерки за закрила, съгласно Закона за закрила на детето. Детето и родителите могат да бъдат насочени към подходящи социални услуги като работа със специалисти. При отказ за сътрудничество от страна на родител или настойник се издава предписание за осигуряване правото на образование. Спрямо Наредбата за приобщаващо образование има няколко възможности отсъствията на един ученик да бъдат приети като уважителни (извинени). Това е така, когато представи медицинска бележка или участва в извънкласните дейности като състезания, конкурси, олимпиади, фестивали, концерти и също достави документ за това. Един ученик има право да извини и до 3 учебни дни с молба до класния ръководител или до 7 с разрешението на директора.", "date": "2018.06.25", "title": "Викат социалните при 130 отсъствия на детето "}
{"url": "https://www.monitor.bg:443/bg/a/view/vechnostta-na-ponjatieto-kantar-103641", "text": "За съжаление, склонността към измама е заложена в човешката природа. Цялото милиардно население на Земята иска да е богато. Просто няма как да стане тази работа. Едни чрез работа, други чрез измама, но всички се стремят към своето Елдорадо. Друг е въпросът, че конкистадорите така и не са го открили, но стремежът към богатство, колкото по-лесно и достъпно е то, е вечен. Човешката история и литература преливат от очарователни мошеници – от измисления Остап Бендер до реално съществуващия Виктор Лустинг, който успял да продаде Айфеловата кула. Накратко, това е един стаен стремеж на хората, за който те не искат да си признаят, но съкровено искат да използват за своя облага. Смразяваща е тайната на долните мисли. Не искаш да ги допускаш, но те все пак нахлуват в главата ти, а след това водят до действия. Спомнете си свенливия крадец Алхен, управител на стол за бедни пенсионери от блестящия роман „Дванадесетте стола“. Той крадеше от грамажа в порциите на изнемощелите старци. И ужасно се срамуваше от това. Всичко в крайна сметка опира до кантара – и страсти, мечти, рискове, надежди и съжаления. Кантарът е прост като понятие, ако перифразираме написаното по друг повод от Албер Камю. Великите неща са прости, сложните схеми затормозяват. Големите мислители не се замогват. Продавачите с мащаб обаче успяват. Понятието е такава форма на мисленето, която обобщава съществените свойства на група явления, и заедно с това посочва отличителните признаци, по които тази група неща се отличава от други. Една река е река, защото сте я виждали много пъти и имате обща представа. С годините представата обаче се обогатява с нови свойства, така както е променлив животът. Затова кантарът носи качествата на понятие. И притежаваните от него обогатени и променливи свойства за измама. Това е един голям и недостижим паноптикум на възможности за тарикатлък. Агенцията по метрология непрекъснато прави проверки на кантарите по пазарите и без изключение открива безброй нарушения, чалъми и хватки с кантарните измами. Просто това са номера, стари като света. Не искам да обезкуражавам уважаваните инспектори на държавната агенция, но ще напомня, че всички опити за изкореняване на пиенето и проституцията са завършвали с неуспех. Кантарът е от тези величини. Вечният човешки стремеж към забогатяване чрез измама. Китайски кантари, домашни везни вместо лицензирани за продажби, всевъзможни приспособления и ред други „новости“. Те показват, че борбата ще е вечна, а резултатът от нея – неясен. Битките ще бъдат спечелени, войната – едва ли. Защото срещу един почтен ум има минимум 100 000 непочтени. Това е вечна и жестока битка, в която може да ни даде сила поне чувството за хумор. Разговор в месарницата: - Имате ли пилета? Продавачът вади от фризера единственото останало и го слага на кантара. - По-едри нямате ли? Продавачът прибира пилето, вади го пак, показва го от другата страна и го слага на кантара, като не забравя да натисне кантара с пръст. Пилето излиза значително по-тежко. - Добре, взимам и двете. Уви, в живота номерът с удрянето в кантара е сходен с тайните на любовта. Едни обичат, а други позволяват да бъдат обичани. Едни лъжат, а други допускат да бъдат лъгани. В последна сметка и двете състояния са дълбоко заложени в човека.", "date": "2018.06.25", "title": "Вечността на понятието кантар"}
{"url": "https://www.monitor.bg:443/bg/a/view/osydiha-uslovno-shofior-na-avtobus-za-smyrt-po-nepredpazlivost-na-pytnichka-103628", "text": "2 години лишаване от свобода, отложени с 3-годишен изпитателен срок, както и отнемане на правото да управлява моторно-превозно средство за 2 г. е наказанието, което Варненският окръжен съд наложи на шофьор на автобус, нарушил правилата за движение и с това причинил по непредпазливост смъртта на пътничка. Тричленният съдебен състав призна за виновен 55-годишния Димитър Д. затова, че водачът на пътното превозно средство от редовните линии за обществен превоз на пътници не е осигурил възможност за безопасното слизане на загиналата Марийка Д. Според хронологията на обвинението, на 4 август 2016 г. подсъдимият изпълнявал задълженията си като шофьор на автобус по линия №148 във Варна. Около 11,30 часа Димитър спрял автобуса на спирка на бул. „Трети март“, в посока към ж.к. „Вл. Варненчик“. След като пътниците слезли, той затворил вратите и потеглил, за да се включи в движението. При затварянето на трета врата на автобуса, ръката на пътничката била притисната и тя паднала на пътното платно. След като автобусът потеглил, задното колело притиснало единия крак на падналата жена. Водачът на автобуса чул виковете на останалите пътници и спрял. След това, за да освободи затиснатия от гумата крак на жената, преместил автобуса с около 30 см. назад. Ранената пътничка била отведена в болницата, където се наложило да бъде оперирана няколко пъти. Въпреки положените медицински грижи и лечение, жената починала на 7 септември 2016 г.. Като причина за смъртта, според изготвената по делото съдебно-медицинска експертиза, се сочи полиорганна недостатъчност, вследствие на тежка генерализирана инфекция. Разследването на инцидента продължи повече от година, като обвинителният акт влезе в съда през ноември 2017 г. Подсъдимият шофьор е с чисто съдебно минало, санкциониран е само веднъж за допуснато административно нарушение по Закона за движение по пътищата и то през далечната 1994 г. Преди прочитане на присъдата Димитър изрази съжаление и изказа съболезнования към близките на пострадалата. „Не считам, че имам вина за инцидента, но той ще остане завинаги в съзнанието ми“, бяха последните думи на подсъдимия. Варненският окръжен съд постанови той да заплати на роднините на починалата жена 1 000 лв. за направените по делото разноски.    ", "date": "2018.06.25", "title": "Осъдиха условно шофьор на автобус за смъртта на пътничка "}
{"url": "https://www.monitor.bg:443/bg/a/view/ivancheva-e-prieta-v-bolnicata-na-zatvora-103643", "text": "Кметицата на столичния район \"Младост\" Десислава Иванчева, която беше отстранена от поста си, е била приета по спешност в болницата на затвора. Това стана ясно от адвоката й Марин Марковски. Иванчева била в лечебницата от две седмици, съобщи Нова ТВ. Тя е отказала да бъдат коментирани причините за състоянието й. След като бе задържана и привлечена като обвиняема през април за подкуп, на Иванчева бе наложена мярка за неотклонение задържане под стража и така тя остана в ареста. В началото на юни Специализираният апелативен съд отстрани окончателно Десислава Иванчева от длъжността кмет на район „Младост“. Мярката е с временен характер и ще продължи само докато срещу нея се води дело. Това означава, че в района няма да се провеждат предсрочни избори и в случай на оправдателна присъда Иванчева ще бъде възстановена на поста. Междувременно за изпълняващ длъжността кмет на района бе избран заместникът на Иванчева арх. Румен Русев. Десислава Иванчева, заместникът й Биляна Петрова и бившият кмет на „Младост” Петко Дюлгеров бяха арестувани на 17 април. Иванчева е обвинена във вземане на подкуп в особено големи размери, а Дюлгеров и Петрова са сочени за нейни помагачи. След зрелищния арест делата по гледане на мерките за неотклонение на Иванчева и отстраняването й от длъжност привлякоха обществения интерес.", "date": "2018.06.25", "title": "Иванчева е приета в болницата на затвора "}
{"url": "https://www.monitor.bg:443/bg/a/view/bezplatno-piene-za-baltija-sreshtu-nejmar-103644", "text": "Бар в Бразилия измисли интересен начин да се напълни за последния двубой на \"селесао\" от груповата фаза на мондиала в Русия. Бразилците играят със Сърбия (сряда, 21 ч.), а загуба ще ги извади от борбата, заради което местните фенове се надяват на звездата Неймар и съотборниците му за успех. Нападателят обаче засега ще се запомни повече със симулациите и паданията си по терените в Русия, отколкото с попаденията. Именно заради това бразилски бар предложи безплатен алкохол на всеки посетител, когато срещу Неймар бъде извършено нарушение. Условието на промоцията е звездата да падне на терена и съдията да маркира фаул. Междувременно стана ясно, че бразилският национал Дъглас Коста може да не играе повече до края на световното. Халфът е с мускулна контузия на дясното бедро, получена при победата срещу Коста Рика. Той ще се възстановява около 20 дни, но няма да напуска лагера на тима, за да е близо до съотборниците си.", "date": "2018.06.25", "title": "Безплатно пиене за балтия срещу Неймар"}
{"url": "https://www.monitor.bg:443/bg/a/view/premieryt-s-primamlivi-zaplati-iznesoha-kadrite-ni-kym-evropa-103636", "text": "С примамливи заплати изнесоха кадрите ни към Европа. Това е коментирал премиерът Бойко Борисов на последното заседание на кабинета, става ясно от стенограмата. Повод е списъкът със защитени професии, които правителството гласува. В тази връзка образователният министър Красимир Вълчев обяснява, че са включили в него специалности, в които най-много хора се пенсионират, а в същото време има малко ученици. Именно тези специалности ще получат допълнително финансиране. Вълчев допълва, че най-драматична е ситуацията в сектори, които носят голяма добавена стойност – сектори с много заети като мехатрониката. Борисов на свой ред обяснява, че именно от тези кадри са ни взели най-много в чужбина с примамливи заплати. \"Срещу тях никой не протестира в Европа. А ние като държава сме вложили доста средства да ги образоваме и обучим. или да преквалифицираме такива, които не са в тези професии\", казва премиерът. Борисов е разпоредил на МОН, социалното и вътрешното министерство и за следващата учебна година да се наблегне с мерките за връщане на деца в училище и да се направи съвещание. „Така че не само да не затихва процесът, а точно обратното.“, заръчва премиерът. Той пита земеделския министър Румен Порожанов за чумата по свинете в съседна Румъния и му заръчва превенция и да наблюдава ситуацията. Продължавайте да държите контакта с хората, да знаем какво правим, обръща се премиерът пък към зам-социалния министър Лазар Лазаров по повод срещите с хората с увреждания. Накрая той се интересува и как върви обществената поръчка за новите 400 линейки. 400 линейки е значителна техническа обезпеченост и те са нови със всичките им апаратури. Това са хиляди спасени човешки живота“, казва Борисов.  ", "date": "2018.06.25", "title": "Премиерът: С примамливи заплати изнесоха кадрите ни към Европа"}
{"url": "https://www.monitor.bg:443/bg/a/view/api-pusna-porychka-za-novi-pytni-znaci-za-15-mln-lv-103624", "text": "Агенция „Пътна инфраструктура“ (АПИ) обяви обществена поръчка за производство, доставка и монтаж на пътни знаци за 15 млн. лв. без ДДС. Срокът на изпълнението е 60 месеца. Това става ясно от портала за обществени поръчки. Поръчката обхваща почти цялата страна – Северозападен район, включващ области Видин,Враца, Монтана, Ловеч и Плевен; Северен Централен район, в който влизат областите Велико Търново, Габрово, Разград, Русе и Силистра; Североизточен район с области Варна, Добрич, Търговище и Шумен; Югоизточен район, в който влизат области Бургас, Сливен,Стара Загора, Ямбол; и Южен Централен район, в който попадат области Кърджали, Пазарджик,Пловдив, Смолян, и Хасково. За всеки район е предвиден бюджет от 2,5 млн. лв. за целия петгодишен срок на поръчката. Плащанията ще зависят от свършената работа за съответната година. Според описанието на търга всеки кандидат може да подаде документи най-много за два района. Изискване към кандидатите е през последните пет години, считано от датата на подаване на офертата, да са изпълнили дейности идентични или сходни с предмета и обема на поръчката, свързани с производство, доставка и монтаж на минимум 80 квадратни метра пътни знаци с постоянни размери и 50 квадратни метра пътни знаци с променливи размери на вертикална сигнализация по републиканските пътища или пътища с еквивалентни характеристики извън страната. Освен това трябва да разполага с инструменти, съоръжения и техническо оборудване, необходими за изпълнение на поръчката. Срокът за кандидатстване е до 30 юли 2018 г. Всички предложения ще бъдат отворени на 31 юли в сградата на АПИ. ", "date": "2018.06.25", "title": "АПИ купува нови пътни знаци за 15 млн. лв."}
{"url": "https://www.monitor.bg:443/bg/a/view/evropejskijat-syuz-zaplashen-ot-smyrt-103629", "text": "Най-малко 6 млрд. евро инвестиции са необходими, за да бъде затворен средиземноморският маршрут, по който бежанци от африканските страни проникват в ЕС, заяви председателят на Европейския парламент Антонио Таяни, цитиран от германския вестник \"Велт\". \"Срещата на върха на ЕС в края на тази седмица е последен шанс надеждите на половин милиард европейци да не останат излъгани. Страните членки на ЕС трябва да намерят общо решение за регулиране на миграцията в Европа. В противен случай целият проект, въз основа на който бе създаден Европейският съюз, е заплашен от смърт. По примера на споразумението с Турция, което позволи да бъде затворен балканският маршрут, ЕС трябва да инвестира най-малко 6 млрд. евро за закриване и на средиземноморския маршрут\", каза Таяни. Според него е необходимо по-тясно сътрудничество между ЕС и транзитните африкански страни като Мароко, Тунис, Либия, Мали, Мавритания, Чад и Алжир. Предоставяне на финансова подкрепа на тези държави, както бе постъпено с Турция, ще спомогне никой от Северна АФрика повече да не се опитва да се добере до Европа по море. Италианският политик подложи на критика разпределянето на бежанците вътре в ЕС. От общо 650 хиляди молби за убежище, подадени в ЕС за 2017 г., 416 000 са били регистрирани в три страни - Германия, Франция и Италия. Таяни призова на предстоящата среща на върха на ЕС да бъде обсъдена възможността за справедливо разпределяне на бежанците между страните от ЕС. Тук следва да се спомене, че засега нито една от държавите в Северна Африка не е проявила интерес към създаването на територията й на буферни зони за мигрантите. Италия обърка хода на \"срещата на високо равнище за спасяване на Меркел\", пише британският в. \"Файненшъл таймс\". Новото популистко правителство в Рим поиска ЕС да се откаже от сегашния си подход към мигрантите. Неделната мини-среща на високо равнище показа ясно разделението в блока по отношение на миграционната политика и увеличи натиска върху германската канцлерка Ангела Меркел. Тя беше една от 16-те европейски лидери, събрали се на набързо организираната по инициатива на Берлин среща в белгийската столица, целяща да даде шанс на Меркел да поиска страните да получат засилени правомощия за връщане на бежанци, които вече са регистрирани в друга европейска страна. Италианският премиер Джузепе Конте обаче поиска вместо това да се въведат радикални промени в правилата от Дъблин, според които мигрантите трябва да кандидатстват за убежище в първата страна от ЕС, в която влязат. Дипломати посочиха, че има признаци на оформяне на консенсус относно граничната политика - много страни членки подкрепят плановете спасените в морето мигранти да се отвеждат в центрове в страни извън ЕС, където може да се разгледат молбите им за убежище. Въпреки че 16-те страни не достигнаха до общи изводи, европейските лидери изразиха задоволство след края на срещата. В същото време Ангела Меркел е изправена пред решаваща седмица, която може да определи бъдещето на нейното правителство. Канцлерът се бори със свързани с миграционната политика кризи, както в чужбина, така и в страната, предаде ДПА. Меркел се бори да реши конфликта с вътрешния министър на Германия Хорст Зеехофер за това кой да бъде допускан в страната. Министърът, който е и лидер на коалиционната партия Християнсоциален съюз (ХСС), заплаши, че от началото на юли ще започне да спира бежанци на границата. В понеделник канцлерката се срещна с представители на дясноцентристката си партия Християндемократически съюз (ХДС), най-влиятелния член на коалицията. Във вторник й предстоят срещи с лидерите на коалицията. През уикенда заместник-лидерът на Германската социалдемократическа партия (ГСДП) Ралф Щегнер заяви, че неговата партия няма да подкрепи незабавно връщане на мигрантите, пристигащи на германската граница. Източници в ГСДП съобщиха пред ДПА, че партията се готви за евентуални предсрочни избори, ако коалицията се разпадне. В четвъртък лидерите на страните от ЕС ще се срещнат в Брюксел, за да се опитат да постигнат напредък в намирането на европейско решение на миграционната дилема. Зеехофер и ХСС трябва да дадат на Меркел повече време за решаване на миграционния проблем, заяви еврокомисарят по бюджета и човешките ресурси Гюнтер Йотингер, член на ХДС. Той добави, че според него до срещата на лидерите ще бъде постигнат напредък. \"Но това няма да е консенсус като този, който очакват някои членове на ХСС\", предупреди той. Меркел се опасява, че инициативите на Зеехофер могат да разцепят Европа, защото и други държави могат да започнат да изпращат мигрантите в страните, в които са регистрирани – това са основно Гърция, Италия и България. Освен това изпълнението на плановете на Зеехофер ще доведе до затягане на контрола по границите на Германия, а това ще възпрепятства свободата на придвижване в Шенген. От друга страна твърдата позиция на ХСС е напълно разбираема, защото през есента в Бавария предстоят местни избори и баварската партия се опитва да спечели част от привържениците на радикалната партия „Алтернатива за Германия“, която активно експлоатира антимигрантските настроения в страната. През последните години доста партии с подобна програма победиха на изборите в няколко държави от ЕС – това са Унгария, Полша, Италия, Австрия (австрийският канцлер Себастиян Курц фактически застана на страната на Зеехофер в конфликта му с Меркел). Също такива партии сериозно укрепиха позициите си в Холандия и Германия. И в момента тези сили натискат за приемането на твърдо общоевропейско решение за мигрантите или всяка държава да може да действа самостоятелно. Единият вариант е неприемлив за Макрон и Меркел, а вторият фактически ще означава разкол в ЕС.", "date": "2018.06.25", "title": "Европейският съюз заплашен от смърт"}
{"url": "https://www.monitor.bg:443/bg/a/view/koncertyt-na-stone-sour-se-mesti-v-inter-ekspo-centyr-103626", "text": "Лошото време помрачи намеренията на рок феновете да се позабавляват на открито до Терминал 2 на Летище София с дългоочаквания концерт на Stone Sour. Организаторите от EventEase алармират, че прогнозата е за значителни валежи на 27 юни и се налага шоуто на Кори Тейлър и компания да се премести на закрито. Новата локация е Зала 5 на Интер Експо Център. Програмата за събитието си остава същата – подгряват Dash The Effort , а специални гости са Nothing More Началният час на концерта остава 19:00, но с оглед ситуацията е възможно и забавяне с до 30 минути, допълват организаторите. Феновете, закупили ВИП билети и среща с групата, трябва да дойдат на място в 17:45 часа. С оглед новия и по-малък капацитет на локацията, има останало ограничено количество билети за концерта на цена от 70 лв.", "date": "2018.06.25", "title": "Концертът на Stone Sour се мести в Интер Експо Център"}
{"url": "https://www.monitor.bg:443/bg/a/view/romanyt-eto-me-pisan-zaradi-natali-portman-103625", "text": "Какво се случва, когато не ти е достатъчно да си просто щастлив? Нашумелият писател Джонатан Сафран Фоер увлича във водовъртежа на този въпрос с мащабния си роман „Ето ме”. Книгата, отпечатана в САЩ през 2016-а, излезе наскоро за първи път в България с логото на издателство „Лист”. Преводът е на Петя Петкова, корицата – на Вяра Бояджиева. Сюжетът проследява края на един брак. Джулия и Джейкъб Блох няма какво повече да си дадат след 16 години съвместен живот и 3 деца. Насред подготовката за бар мицвата на най-големия син съпругата намира таен телефон на мъжа си, пълен със сексуални съобщения. Как се стига дотам? До какво води неудовлетвореността? Какъв е смисълът на живота? Къде е мястото на религията в днешния свят? И какво се случва при сблъсъка човек-религия-технологии? Около скелета на тези въпроси Джонатан Сафран Фоер трупа лист по лист тялото на „Ето ме”. А тайната душа на романа е вградена в десетки килобайти електронни писма между писателя и носителката на „Оскар” Натали Портман. Двамата си разменят имейли от 2009-а насам. Тогава звездата от „Черният лебед” прочита книгата му „Да ядеш месо” и е толкова разтърсена, че става веган. Пише с възторг на автора и споделя намерение да снима документален филм по книгата. Мейл след мейл двамата се сближават като бъдещи колеги, после вече са приятели. Кореспонденцията им е редовна, независимо дали е ден или нощ. През цялото това време Фоер е щастливо женен за писателката Никол Краус и за литературните кръгове в Ню Йорк двамата са като Бионсе и Джей Зи в шоубизнеса. В един момент Джонатан осъзнава, че е влюбен в актрисата, но не й го казва. Вместо това го признава на жена си и се развежда с нея. А когато Натали разбира за чувствата на писателя, остава при мъжа си – балетиста и хореограф Бенджамин Милпие. Това се случва през 2014 г. Портман е толкова шокирана, че временно дори прекъсва контакта си с автора, когото е приемала само за добър приятел...      ", "date": "2018.06.25", "title": "Романът „Ето ме” писан заради Натали Портман"}
{"url": "https://www.monitor.bg:443/bg/a/view/zakrivat-supc-anastasija-d-r-jelezkova-vyv-varna-103632", "text": "Социално-учебният професионален център „Анастасия д-р Железкова“ във Варна ще бъде закрит. Съветниците от ПК „Социални дейности и жилищна политика“ дадоха съгласието си това да се случи в изпълнение на националната политика за деинституционализация на децата и младежите у нас. Закриването на СУПЦ бе планирано преди няколко години. През 2016 г. беше преустановено настаняването на нови хора, а през април тази година капацитетът на услугата беше намален от 55 на 35 места. До края на юни останалите потребители ще завършат професионалното си обучение и от 1 септември центърът следва да се закрие. Тази дейност е делегирана от държавата, затова закриването се извършва от директора на Агенцията за социално подпомагане, но е необходимо и решение на Общинския съвет във Варна. Закрива се социално-учебният център, но приютът за бездомни и социално слаби, който се помещава в общежитията на СУПЦ, продължава да работи. Съветниците гласуваха също 8 от социалните услуги, включени в Годишния план за развитие за 2019 година, да станат държавна делегирана дейност. Досега 4 от тях се финансираха с пари от местната хазна, а една – със средства по европроект. Останалите 3 услуги са нови. Предвижда се догодина да отворят врати Център за временно настаняване на бездомници с капацитет от 60 места, Дневен център за деца с увреждания (30 места) и Център от семеен тип за възрастни хора с деменция (15  места). Във Варна ще бъде открито и ново наблюдавано жилище за хора с увреждания. То ще е дом за 6 души на възраст между 18 и 25 години, които са били настанени извън семейството. Вече функционира едно такова жилище на територията на община Варна. То е с капацитет 4 места и не е достатъчно за задоволяване на потребностите на хората, стана ясно на днешното заседание. Съветниците одобриха разкриването на социалната услуга от януари 2019 г., като доставчикът ще бъде избран след конкурс. Общинските съветници одобриха и отпускането на еднократни социални помощи на 71 варненци. Със средствата на обща стойност 22 750 лв. те ще покрият свои жизнени, образователни и комунално-битови потребности. На двама души беше отказана помощ. Едната жена е представила при кандидатстването непълна документация, а другата вече е подала молба за помощ за лечение от общинската дирекция „Здравеопазване“. Приета  бе и Програма за насърчаване на активности на възрастните хора във Варна. Документът е разработен на базата на формулираните от ЕК параметри за активен живот на хората от третата възраст. Част от целите са развитие и модернизиране на дългосрочните грижи, осигуряване на условия за удължаване на живота в добро здраве на възрастните хора, пълноценно участие в културния живот на Варна и развитие на доброволчеството.", "date": "2018.06.25", "title": "Закриват центъра „Анастасия д-р Железкова“ във Варна "}
{"url": "https://www.monitor.bg:443/bg/a/view/varna-sybira-pari-za-pametnik-na-morjaka-103635", "text": "Започна набирането на средства за изграждането на Паметник на моряка във Варна. Това съобщи кап. Димитър Димитров-член на Управителния съвет на Българската асоциация на морските капитани. „Всеки, който иска да дари средства за изграждането на монумента, може да се информира за набирателната сметка и да види как ще изглежда той на страницата „паметник на моряка” в социалната мрежа. Проектът вече е одобрен от общината и след събирането на средствата започва изграждането му, посочи кап.Димитров в Международният ден на моряка. Празникът е официално обявен от Организацията на обединените нации и има за цел да подчертае важността на моряшката професия в световен мащаб и жертвите, които трудещите се на море правят за да просперира световната търговия. Във Варна датата се отбелязва за шести пореден път. В Летния театър ще се съберат морски мъже, военни моряци, близки на моряци, представители на община Варна, гости на града и хора, които са съпричастни с морската идея. Празникът ще бъде открит от представителния духов оркестър на ВМС. Ще участва група „Корали“, а на финала ще забие и група „Акага“. По време на празника ще бъдат връчени наградите от Националния конкурс „Диря в морето“. Специална награда на ДП „Пристанищна инфраструктура“ получава Галина Иванова за стиховете „Монолог на една Пенелопа“, „Дойде с виелицата...“ и „Писмо наум“. От 16 часа на ветроход „Калиакра“, който е на кея на Морска гара-Варна започна морско кръщение за изявени в конкурса „Детски море“ и деца на моряци. Организаторите са предвидили и морска разходка във варненския залив.  ", "date": "2018.06.25", "title": "Варна събира пари за паметник на моряка"}
{"url": "https://www.monitor.bg:443/bg/a/view/bylgarinyt-pie-po-76-l-bira-godishno-103616", "text": "Българинът пие по 76 литра бира годишно, сочат последните изследвания на Съюза на пивоварите в България. Най-много пиво, разбира се, се консумира през летните месеци, около 60% от годишните продажби. За първите 5 месеца на 2018 г. в неактивния бирен сезон са продадени над 2 милиона хектолитра, като се очаква до края на годината те да надхвърлят 5 милиона хектолитра. За 2017 г. инвестициите в дълготрайни мтериални активи на пивоварите, членове на Съюза са 42 млн.лв. А за последните 15 години те не са падали под 39 млн. лв. годишно, отчете изп. директор на Съюза на пивоварите Ивана Радомирова. Тя посочи още, че към момента у нас се предлагат над 250 марки бира. За сравнение в страните от целия Европейски съюз към края на 2017 г. са се произвеждали 50 хил. марки от пенливата течност. Ивета Радомирова развенча и мита, че днешната българска бира се правела от царевица и това влошавало вкусовите и качества. „Добавеният допълнително царевичен грис придава на напитката по-фина газировка, по-мек вкус и по-жълтеникав цвят. Освн това по този начин се дава възможност за производство и на безглутенови бири за хората, които имат потребност от такива”, каза още Радомирова. Тя отчете още нарастване на потреблението и интереса към безалкохолните бири, както и към нискоалкохолните и към тези с плодов вкус. Гордост за българската бирена идустрия е, че на последната среща на бранша в Брюксел, тя е обявена на трето място в Европа по най-висок имидж. Емил Димитров – Ревизоро пък беше категоричен, че българската пивоварна индустрия е единственият напълно легитимен сектор в България, като при него цялата му дейност е на светло. „Защо не беше така при горивата, при цигарите и при алкохола? Дай Боже всички браншове в България да са с ткава прозрачност и с такава отчетност, с каквато е пивоварната индустрия”, коментира Ревизоро.", "date": "2018.06.25", "title": "Пием по 76 литра бира годишно"}
{"url": "https://www.monitor.bg:443/bg/a/view/ilieva-s-bronz-ot-turnir-v-slovenija-103630", "text": "Най-добрата българска джудистка в последните години Ивелина Илиева извоюва престижно отличие на международната сцена. Възпитаничката на Свилен Скерлев спечели бронзов медал в категория до 63 кг на Европейската купа по джудо в словенския град Подчетртек. Българката започна с победа с вазари над германката Агата Шмидт в първия кръг, но загуба с ипон от италианката Киара Качионе при второто си излизане на татамито, което я изпрати на репешаж. След две победи с ипон в репешажите Ивелина стигна до среща за бронзовото отличие срещу словенката Лиа Лудвик. Илиева спечели битката с вазари и се окичи с бронза. Шампионка стана японката Масако Дои, която във финала победи Мишел Бенджамин от Холандия. В категория до 60 кг при мъжете Борислав Янаков се размина с бронзовото отличие. Той стигна до двубой за третото място срещу французинът Седрик Револ, но загуби в продължението с ипон и така се класира пети. Третият ни участник Явор Михайлов допусна поражение още в първата си среща в категория до 73 кг и отпадна.", "date": "2018.06.25", "title": "Илиева с бронз от турнир в Словения"}
{"url": "https://www.monitor.bg:443/bg/a/view/kartini-brodirani-s-kosa-v-jivotyt-e-pesen-103623", "text": "Авангардната художничка Алла Георгиева представя самостоятелната си изложба „Животът е песен“ в новата софийска галерия „Структура“ на ул. „Кузман Шапкарев“ №9 до 28 юли. Авторката започва работа върху проекта още през 2012 г., но пътят до приключването му и решението да бъде споделен е дълъг, защото преминава през емоциите на най-дълбоките лични драми. Куратор е Мария Василева. Изложбата – живопис, обекти, фотографии и рисунки, бродирани на ръка с конец и коса, разказва за страданието, раздялата, болката и любовта. Миналото нахлува с цялата си мощ през сбогуването с майката, което е и своеобразно сбогуване с важна част от живота. Настоящето поднася своите изненади, като подлага художничката на същите изпитания, отнели живота на най-близкия ѝ човек, сякаш за да подчертае съдбовната обвързаност на двете по напълно несправедлив начин – чрез обричащата болест. Алла Георгиева „облича“ в ярки дрехи черните мисли и страха от болестта, смъртта и раздялата – неразделна част от живота на всеки от нас. Тези образи не са само роклите на майката, свързани с детството и личния спомен, но са и знак за това, че независимо от всичко животът продължава. Когато разбира, че ще оцелее, авторката решава да подписва работите си с псевдонима Alla Vitta. Болестта като „внезапна спирка по пътя“ изправя личността срещу собствените слабости и страхове. В случая мислите за смъртта са свързани и с тъгата по раздялата със света на изкуството: неслучайно няколко композиции са посветени на любими художници. Много често творбите на Алла Георгиева споделят лични преживявания и опит. Собственият ѝ лик се появява непрекъснато като своеобразен гарант за истинността на историите и достоверността на преживяното. Изложбата е автопортрет на живота на художничката, но и израз на тревогите и връзките, които владеят всеки от нас. Алла Георгиева е родена през 1957 г. в Харков, Украйна. Завършила е Художествено-промишления институт в родния си град. Живее в България от 1981 г. До 1992 г. работи предимно в областта на илюстрацията, дизайна, приложната графика, сатиричната живопис и карикатурата. От средата на 90-те се занимава активно със съвременно изкуство (инсталации, обекти, фотографии, пърформанс и др.).    ", "date": "2018.06.25", "title": "Картини от коса в „Животът е песен“   "}
{"url": "https://www.monitor.bg:443/bg/a/view/niki-sotirov-sred-zvezdite-ot-mamma-mia-v-operata-103620", "text": "Прочутият мюзикъл „Mamma Mia!” с неостаряващите песни на ABBA ще има своята българска премиера в Софийската опера и балет на 18 юли. Следващите представления там ще са на 19, 20, 21 и 22 юли, след което мегаспектакълът     ще украси третия летен фестивал „Опера на върховете“ в Белоградчик на 26, 27, 28 и 29 юли. Предвиждат се и представления из цялата страна. След десетки постановки по света, над 60 милиона зрители и успешен едноименен филм с Мерил Стрийп в главната роля този суперхит ще възпламени и родните меломани с неувяхващите парчета на легендарната шведска група, създадени от някогашните й вокалисти Бени Андерсон и Бьорн Улвеус. На сцената в живото изпълнение на някои от най-изявените солисти на Операта и Музикалния театър ще прозвучат Super Trouper, Dancing Queen, Knowing Me, Knowing You, Take a Chance on Me, Thank You for the Music, Money, Money, Money, The Winner Takes It All, Voulez-Vous, SOS... Либретото на Катрин Джонсън по идея на Джуди Креймър ни пренася на живописен гръцки остров, където любовта, страстите и изненадващите ситуации ни въвличат в завладяваща романтична комедия. На фона на шлагерите на ABBA една млада жена ще поиска да открие самоличността на баща си в навечерието на своята сватба. Това ще върне обратно трима мъже от миналото на майка й – тримата възможни бащи, които са посетили за последно райското кътче преди цели 20 години... Музиката и танците са двигателят на тази пленителна история за любов, веселие и приятелство, която ще се превърне в незабравимо шоу за зрителите. В ролята на Дона Шеридан, която в екранизацията изпълнява великата Мерил Стирйп, ще се редуват две от примите на Оперетата –     Образът на нейната дъщеря Софи (във филма – Аманда Сейфрид) е поверен на талантливото младо сопрано и джаз певица Весела Делчева. Две абсолютно звездни имена от друга арт сфера – актьорът, мим и тв водещ Ники Сотиров и колегата му с меден глас и множество изяви в дублажа Симеон Владов, ще влязат в кожата на двама от предполагаемите бащи на Софи – Бил и Хари, като ще се редуват с певците Александър Георгиев и Николай Павлов. В третия – Сам, ще се превъплътят Влади Михайлов и Кирил Иванов. Запомнили сме тези трима герои от лентата с лицата на Стелан Скарсгард, Колин Фърт и Пиърс Броснан. Оперната дива Силвана Пръвчева и звездата на Музикалния театър Деница Шопова пък ще се сменят като Роузи. Диригентската палка ще е в ръцете на Светослав Лазаров, а оригиналната хореография дело на Риолина Топалова. Софийската опера и балет единствена за България е придобила правата за поставяне на мюзикъла от компанията MTI, която неотдавна ги е продала на още няколко страни в региона – Сърбия, Македония, Босна и Херцеговина, Черна гора, Гърция, а румънската премиера е била буквално преди 2 седмици, разкри за „Монитор“ асистент-режисьорът Владимир Горчаков. Версията на маестро Пламен Карталов не е буквална реплика на „Mamma Mia!” от лондонския Уест Енд, а оригинален спектакъл, който дори може да засенчи първообраза, вярват от екипа.  ", "date": "2018.06.25", "title": "Ники Сотиров сред звездите от „Mamma Mia!” в Операта"}
{"url": "https://www.monitor.bg:443/bg/a/view/domuschiev-postavi-za-cel-osma-titla-i-grupite-na-sh-l-103631", "text": "Собственикът на „Лудогорец“ Кирил Домусчиев постави нови високи цели пред своите футболисти. Босът на „орлите“ иска осма поредна титла и ново влизане в групите на Шампионската лига, а сред дългосрочните цели са да се развие детско-юношеската школа и в отбора да бъдат вкарани собствени кадри. Разградчани също така очакват да получат близо 11 млн. лева от трансфери и отчитат намаление на възнагражденията на членовете на съвета на директорите от 808 хил. на 567 хил. В момента клубът работи по доизграждането на сектора за гости, а след завършване на строителството ще започне реконструкцията на сектор „А“. Целта е след приключването стадионът да отговаря на стандартите на УЕФА за клас 4, което означава домакинства от плейофите на Шампионска лига или от основния турнир. Разградчани пуснаха вчера в продажбата и абонаментните карти за новия сезон, като до 29 юли ще се пазят местата на картодържателите от предходния. Притежателите на сезонни билети ще имат право първи да закупят пропуски за евротурнирите, а цените на картите варират от 152 до 305 лв. Редом с подготовката на клуба за новия сезон, левият бек Антон Недялков проведе първа тренировка с тима, включвайки се наравно съв своите съотборници. Днес „орлите“ срещат руския „Ахмат“, а в събота „Йънг Бойс“, като се очаква Недялков да дебютира в един от двата мача. Планираната за 27 юни контрола срещу националния отбор на Сирия пък няма да се състои. Междувременно мениджърът на „Крусейдърс“ Стивън Бакстър обясни, че звездата на отбора Гавин Уайт може и да играе срещу „Лудогорец“ в първия елиминационен кръг на Шампионската лига, а да бъде продаден на по-късен етап.", "date": "2018.06.25", "title": "Домусчиев постави за цел осма титла и групите на ШЛ "}
{"url": "https://www.monitor.bg:443/bg/a/view/djeraldin-chaplin-razhojda-kecove-v-bg-koprodukcija-103618", "text": "Най-голямата дъщеря на Чарли Чаплин от последната му съпруга Уна О'Нийл – Джералдин Чаплин, ще се включи в снимките на българската копродукция „Босият император“. 73-годишната актриса неведнъж е засвидетелствала симпатиите си към родното кино. Връзката й с него датира още от 2011 г., когато в ролята си на председател на журито на филмовия фестивал в Москва премина по червения килим с кецове. Жестът бе в знак на протест, че от ръководството на форума не разрешили оценяващите да дадат специална награда на лентата на Валери Йорданов и Иван Владимиров „Кецове“. След няколко неуспешни опита да посети страната ни, Джералдин ще застане пред камерите за продължението на комедията „Белгийският крал“, която обра овациите на няколко международни феста, сред които този във Венеция, и получи номинация за европейските оскари, раздавани от ЕФА. „Босият император“ ще поеме историята там, където свършват перипетиите на краля в първия филм. След злощастен инцидент в Сараево, той се събужда в санаториум на Бриюни - любимия остров на Тито в Хърватия, заобиколен от верния си антураж. Но времената са се променили. Разпадът на Белгийското кралство е довел до разклащане на цяла Европа и политически лидери от сърцето на стария континент виждат в краля възможния император на нова Европа. Подробности около логистиката на заснемането на „Босият император“ все още се пазят в тайна, като се знае единствено че клапата ще щракне наесен. Редом до познатите ни „кралски“ актьори Петер ван ден Бегин, Брюно Жорис, Люси Дебе и Титус де Воогт, във филма ще участват още Чаплин, Удо Киер и Ханелоре Елснер. По лентата отново ще работи и режисьорският дует Джесика Удуърт и Петер Бросенс, прочути с игралните и документалните си творби като „Хадак“, „Алтиплано“ и др. Продуценти са Арт Фест (България) в лицето на Мира Сталева и Стефан Китанов, Bo Films (Белгия-Фландрия), Wajnbrosse Prod. (Белгия-Валония), Topkapi Films (Холандия) и Propeler Film (Хърватия).", "date": "2018.06.25", "title": "Джералдин Чаплин разхожда кецове в БГ копродукция"}
{"url": "https://www.monitor.bg:443/bg/a/view/kytame-po-13-mln-lv-na-den-v-bankite-103614", "text": "Българите кътат в банките по 13 млн. лева на ден. Това показват изчисления на „Монитор“ на базата на данни на Българската народна банка (БНБ) за май 2018 г. Общата сума, която притежават родните домакинства, е 48,630 млрд. лв. Спрямо април парите нарастват с 287 млн. лв., тъй като в края на четвъртия месец от годината депозитите са възлизали на 48,343 млрд. лв. Така ако разделим тези 287 млн. лв. на броя на работните дни, които през май са били 22, се оказва, че на ден сме внасяли в сметките си по 13 млн. лв. За годината пък влоговете на сънародниците ни са се увеличили с 2,963 млрд. лв. Според данните депозитите на фирмите също набъбват. През април търговците са имали заделени 21,300 млрд. лв., а само месец по-късно сумата скача на 21,865 млрд. лв., т.е. с 565 млн. лв. За разлика от домакинствата и фирмите, депозитите на финансовите предприятия, в които попадат пенсионни фондове, инвестиционни посредници и застрахователни компании, продължават да намаляват на годишна база. От май миналата година до миналия месец сумата се смъква с 1,194 млрд. лв. Така към края на май 2018 г. те са 2,719 млрд. лв. Спрямо април обаче се отчита повишение на депозитите на финансовите предприятия със 158 млн. лв. Общо в банковата система депозитите са на стойност 73,213 млрд. лв., или 69,8 на сто от БВП. Статистиката на Централната банка показва още, че в края на миналия месец заемите на домакинствата са възлизали на 20,817 млрд. лв., което е 19,8% от БВП. През април сумата е била 20,650 млрд. лв. и на месечна база се наблюдава ръст от 167 млн. лв. В сравнение с май на 2017 г. кредитите са се увеличили с 1,690 млрд. лв. През май парите, които дължим на трезорите за покупки на собствени жилища, са били 9,830 млрд. лв., а през април – 9,724 млрд. лв. Това означава, че за месец сме дръпнали 106 млн. лв. като ипотечни заеми. Потребителското кредитиране също върви нагоре. На месечна база парите за пазаруване, ремонти и почивки са се увеличили със 119 млн. лв. За една година заемите на фирмите са се увеличили с 886 млн. лв. През петия месец на 2017 г. те са дължали 31,016 млрд. лв., а през май 2018 г. сумата вече е 31,902 млрд. лв. Общо раздадените заеми към края на миналия месец са на стойност 55,048 млрд. лв.", "date": "2018.06.25", "title": "Кътаме по 13 млн. лв. на ден в банките"}
{"url": "https://www.monitor.bg:443/bg/a/view/3-g-uslovno-za-bivsh-prepodavatel-v-su-za-perverzii-103615", "text": "Софийски районен съд осъди на 3 г. условно с 5 г. изпитателен срок бившия преподавател в СУ „Св. Климент Охридски” Чавдар Стоянов за извършени от него 2 престъпления – опит за принуда и действия за полово удовлетворение с лице от същия пол, съобщиха от Софийска районна прокуратура. Прокуратурата внесе в съда обвинителен акт срещу юриста и бивши университетски преповадател през юли 2017 г. В края на 2015 г.  Г.И., си търсел допълнителна работа, като чрез свой познат се свързал по телефона с Чавдар Стоянов, с когото се уговорили да се срещнат. От своя познат Г.И. разбрал, че Стоянов иска да назначи човек за лична охрана. При срещата Стоянов заявил, че е бисексуален, както и че работи като прокурор и едновременно като лектор в СУ „Св. Климент Охридски“. Изрично предупредил кандидата, че не трябва да закъснява за работа, защото в противен случай щял да бъде наказан с бой с камшик. На следващия двамата отново се срещнали в заведение в столичния кв. „Лозенец“, а след това Стоянов внезапно се опитал да хване бедрото мъжа и да го прегърне. Кандидатът за работа се отказал и след като не се явил при Стоянов на предварително уговорената дата, той му се обадил по телефона и заявил, че трябва да му се наложи наказание – бой с камшик. По-късно през същия ден Стоянов изпратил и телефонно съобщение на Г.И., че ще го набеди пред прокуратурата, че е извършил престъпление, че го е нападнал и ще има трима свидетели.  По идентичен начин през 2012 г. във връзка с пусната от Стоянов обява, че си търси човек за лична охрана, с него се свързал К. Л. При първоначалната среща между двамата Стоянов заявил, че е доктор по международно право и че работел за бивш главен прокурор. Няколко дни по-късно двамата мъже се срещнали отново, като Стоянов настоял да отидат в апартамент. Там той накарал мъжа да се съблече гол до кръста и да направи 50 лицеви опори. Тъй като мъжът решил, че това е част от изпита за работа, започнал да прави лицевите опори. Стоянов обаче му казал да си свали и панталона. Докато мъжът правел лицевите опори, той извадил камшик и с него започнал да нанася силни удари по голия гръб на мъжа. Сгърчен от болка той започнал да го моли да спре, но вместо това получил още по-силни удари. Едновременно с това Стоянов започнал да мастурбира, продължавайки да удря пострадалия, докато удовлетворил половото си желание.  Съдът е наложил едно общо най-тежко наказание за извършените престъпления.    ", "date": "2018.06.25", "title": "3 г. условно за бивш преподавател в СУ за перверзии"}
{"url": "https://www.monitor.bg:443/bg/a/view/uvolniha-fena-kojto-pi-alkohol-ot-binokyla-103617", "text": "Фен на колумбийския национален отбор на футбол на световното първенство в Русия загуби работата си. Това стана, след като в социалните мрежи се появи видеоклипът, на който той и неговите сънародници отпиват от малка чашка алкохол, налят от бутилка с формата на бинокъл по време на мача Колумбия - Япония в Саранск на 19 юни, спечелен от японците с 2:1. Играчката стана плачка за регионалния мениджър на направлението Европа - Азия на авиокомпанията Avianica Cargo Луис Фелипе Гомес. Той беше уволнен от своите работодатели заради опетняване имиджа на своята нация и обидно поведение към домакините на световното от Русия. И никой не обърна внимание на твърдението, че изобщо не познава хората, които са му сипали алкохолчето от бинокъла. Нарушението на закона за посещение на спортни събития в Русия предизвика небивали реакции в социалните мрежи. Видеоклипът, който според цялата група колумбийци е бил заснет без тяхното знание, се озова във Фейсбук и Гомес, който не беше маскиран като останалите е бил разпознат. \"Avianca Holdings осъжда всякакви действия, които противоречат на принципите на ценностите на компанията, се казва в официалното изявление. - В съответствие с това ние решихме да прекратим контактите си със сътрудника ни, който се намира на световното първенство. Със своето поведение, с употребата на алкохол, внесен незаконно на стадиона, той е нарушил реда и нормите на поведение, приети за това първенство.\" Цялата история в Колумбия беше раздухана от радистанция BluRadio и най-вече от журналиста Жан-Пиер Серна. Той отбеляза след коментара си за случая и разликите в културния облик на феновете на двете страни, като подчерта, че японците са останали след мача и са събрали боклука от сектора си. Шумът в социалните мрежи стигна и до външното министерство на страната, което поиска да бъде отнет паспорта на Гомес и той да бъда върнат в родината си. Синът на президента Хуан Мануел Сантос - Мартни Сантос коментира колко е разочарован от поведението на сънародниците си, които носят освен другите негативи и славата на наркотрафиканти. \"Отначало си мислим, че е готино, но после започваме да се дразним от това, че ни проверяват като престъпници по аерогарите\", написа той в Twitter. \"Опитвам се да осмисля как случайно подбрани кадри от 15-секундно видео, извадени от контекста и интерпретирани невярно, могат да провалят репутацията на човек, който цял живот се е опитвал да прави нещата правилно\", коментира пък съдбата си Гомес.", "date": "2018.06.25", "title": "Уволниха фена, пил алкохол от бинокъл"}
{"url": "https://www.monitor.bg:443/bg/a/view/ogranichavat-belija-hljab-v-detskite-gradini-103601", "text": "Малчуганите в детските градини и ясли ще консумират предимно пълноцърнест и ръжен хляб, белият ще бъде ограничен до максимум два пъти седмично. Тази промяна в хранителния им режим ще залегне от есента, когато се предвижда да влезе в сила новия рецептурник за детското хранене. Това съобщи за „Монитор“ главният здравен инспектор д-р Ангел Кунчев. Белият хляб ще бъде ограничен драстично, тъй като в него полезните вещества и елементи са в нищожни количества. Освен това, той не съдейства за добрия храносмилателен тракт, нито за балансът на стомашно чревната флора, поясни д-р Кунчев и допълни, че ако зависи от него, Целта на промяната е хлапетата да не започнат да страдат от лениви черва още от малки, тъй като цялостното обездвижване на населението извеждащо това състояние като една от модерните болести на века. В същото време филийките пълнозърнест хляб ще осуетят появата на язви и колити още в млада възраст. По думите на главния здравен инспектор, България е една от малкото страни в Европейския съюз, която има разработени примерни менюта, съобразени с всяка една възраст на детето – в яслите и градините, и в училищата. Те били добре балансирани по отношение на въглехидрати, мазнини и белтъчини. Въпреки това рецептурниците за всички групи ще бъдат променени до няколко месеца, заяви д-р Ангел Кунчев. В новия вариант фигурират общо 430 рецепти, като в 6 от тях са включени Например сред тях са киноа, чия и авокадо. Националният консултант по хранене д-р Светла Петрова пък поясни, че тези храни са включени по предложение на родители след няколко месечно обсъждане с майки на новите рецепти. Д-р Ангел Кунчев поясни, че ролята на рецептурниците е когато ръководствата на детските и учебните заведения искат да стъпят на някакви научни норми в сферата на диететиката, да имат голям избор от рецепти и продукти, които да могат да предложат на децата. Предстоят и сериозни промени в рекламата на нездравословните храни, каза още главния здравен инспектор. Няма да се позволяват никакви реклами, дори и скрити, на храни, които не са здравословни, особено ако са насочени към деца. Забраната ще се отнася не само за радиата, телевизиите и пресата, но и за интернет пространството и социалните мрежи”, поясни д-р Кунчев. По думите му очаква се тази промяна да се случи и разбирането и участието на индустрията.  ", "date": "2018.06.25", "title": "Ограничават белия хляб в детските градини "}
{"url": "https://www.monitor.bg:443/bg/a/view/nane-i-vute-kato-prevozvachi-103621", "text": "Дрязгите между групи автомобилни и автобусни превозвачи започват да минават границите на допустимия шум. Обсебени от желанието да наложат своето, те не виждат, че заплашват не само обществения ред, но най-вече рискуват да изгубят онази подкрепа, която имат в битката им да не остане не малка част от тях без поминък, заради проекта “Макрон”. През годините в публичното пространство бяха изнасяни не един и два случая на корупция при кадри от Изпълнителната агенция “Автомобилна администрация”. Не случайно държавата иска да се освободи от този горещ картоф, като запази само регулиращи функции и прехвърли специфичните отговорности на Автомобилна камара, в която превозвачите сами ще решават проблемите си. Ясно е, че не всички ще са доволни. И че който пише проектозакона, ще гледа да дръпне черджето към себе си, казано по народному. Особено оспорими са някои рестрикции, като тази, при която да се отнема лиценз, ако автобусът не се ползва повече от месец. Не неползването, а пазарът е този, който би обезсмислил лиценза. Затова е по-добре заплахите да спрат. От протести няма да спечели никой. Логично е законопроектът да бъде изтеглен и всички да седнат на масата за преговорите. От Автомобилна камара има нужда. И да, тя ще е частна, но на всички. Само тя може да защити интересите на международните превозвачи. В противен случай ще изпаднат в глупавото състояние на онзи виц, в който всички са зле, но се радват, защото си мислят, че другите са по-зле.", "date": "2018.06.25", "title": "Нане и Вуте като превозвачи"}
{"url": "https://www.monitor.bg:443/bg/a/view/borisov-kym-zapadnite-balkani-pod-magistralite-trjabva-da-polagame-optichni-kabeli-103622", "text": "Паралелно с жп линиите и магистралите по коридор 8 и 10 трябва да се възползваме и да полагаме оптичните кабели, за да има повече дигитална инфраструктура. С тези думи премиерът Бойко Борисов се обърна от София към колегите си от Западните Балкани по време на „Цифровата асамблея“, която се провежда в столицата. „Паралелно с това полагаме усилия с комисаря Габриел и министър Московски да падне роуминга за страните за Западните Балкани, защото никой не иска да му се бърка по джоба и да плаща по 10-15 лева за минута разговор“, заяви премиерът. Наличието на български еврокомисар по технологиите е едно потвърждение, че България е на първо място в ЕС по брой на заети жени в професиите, свързани с високи технологии. „Ясно е, че технологиите се развиват не с всяка година, а всеки месец и всеки ден. Западните Балкани винаги сме имали претенциите, че сме най-умните и най-интелигентните, вярно и най-бедните. Но технологиите са една сфера, в която можем да покажем на света, както Джон Атанасов навремето, че можем да сме лидери. Имаме силите, имаме възможностите, имаме инвестициите, които са направени, имаме и 9 млрд. евро в следващата програма“, заяви Борисов. „Нали всички гледаме сериали, в които виждаме машините в какви нива достигат. Научил съм от живота: нещо, което виждаме в американските сериали след три-четири години става факт. И аз съм убеден, че и това няма да ни подмине. Има професии, които може да изчезнат или заменени от роботи, но контролът трябва да остане в човека“, каза Борисов. По думите му е важно образованието, поставянето на учителя на предно място по време на този мандат. „Това е бъдещето, но сегашните инвестиции ще бъдат видими след десет години. Искаме от трети клас нататък да започнат да програмират, да имат WiFi във всяко училище. А не първо вкъщи да се научават да работят с компютрите и телефоните, а в училището“, допълни още той по темата за образованието и технологиите. Борисов коментира и кибер сигурността и даде за пример кредитните карти, създадени за удобство, но първо българските хакери се научиха да ги разбиват. „На съвсем други нива отиват нещата. Ако хакнеш една система, управлявана от машина, може да падат самолети, може да се удрят влакове или куп други поразии, защото всичко вече е толкова автоматизирано“, коментира премиерът. Борисов се обърна към комисар Габриел с моминското й име – Неделчева, за да се знае, че е българка. „Когато кажат, че си Габриел (фамилията на съпруга на еврокомисаря), колегите да си мислят, че си французойка, затова те наричаме Неделчева“, каза на шега премиерът.", "date": "2018.06.25", "title": "Борисов към Западните Балкани: Под магистралите трябва да полагаме оптични кабели"}
{"url": "https://www.monitor.bg:443/bg/a/view/italianci-shte-ni-konsultirat-za-asparuhov-most-2-103606", "text": "Италиански специалисти ще участват в предпроектните проучвания за изграждането на втори мост над Варненското езеро. Това разкри главният архитект на Варна, Виктор Бузев, според който от студио „Де Миранда Асоциати” (De Miranda Associati), които са лидер в изграждането на висящи мостове, сами са изявили желание да участват в проучванията за Аспарухов мост-2. Италианското студио е специализирано в дизайна на мостове и други структури. В портфолиото им са много такива съоръжения в Италия, Испания, Бразилия, Аржентина, Колумбия, Алжир и Ирак. Арх. Бузев разкри още, че корейски фирми също проявявали интерес към бъдещия мост, като след 2 седмици във Варна ще бъде и корейският посланик у нас. Като перспективен проект главният архитект на Варна определи вариантът Аспарухов мост-2 да започва под село Тополи и да стига до магистрала „Черно море” край село Звездица. „Така първо ще направи байпас на транзитното преминаване през центъра на града, както в посока Юг, така и на Север. Ще направи връзки с първокласния път Варна-София и автомагистрала „Хемус”. Ще осигури бърз и лесен достъп за работещите в зоната около Тополи, Белослав и Страшимирово”, изтъкна още арх. Бузев. Той представи визията на Община Варна за развитието на града на форум, организиран от един от големите сайтове за търговия с имоти. В дискусия „Кои са най-търсените имоти във Варна и региона и какви суми са готови да платят хората при закупуване на собствено жилище“ главният архитект на Община Варна заяви, че 110 са издадените строителни разрешения за първото полугодие на 2018 г. във Варна. „Както през миналата, така и през тази година, Варна продължава да е на първо място в страната по въведени в експлоатация жилищни сгради“, каза арх. Бузев. Той цитира данни на Националния статистически институт, според които през първото тримесечие общината бележи 10% ръст в продажбите на имоти, спрямо предходната година. Най-голям е интересът към къщите, както в градските, така и извън градските места до Варна. Брокери на недвижими имоти също анализираха състоянието на пазара през първото тримесечие и очертаха тенденциите за развитието му до края на 2018 година.", "date": "2018.06.25", "title": "Италианци ще ни консултират за Аспарухов мост-2"}
{"url": "https://www.monitor.bg:443/bg/a/view/d-r-ilija-cekov-sled-razhodka-v-prirodata-zadyljitelno-proverete-za-kyrleji-po-tjaloto-103613", "text": "Кърлежите са прeносители на патогени, които могат да причинят различни болести. При попадане на кърлеж върху тялото, впиване и кръвосмучене е възможно да стане пренос на въпросните патогени и да се развие заболяване. Един от характерните болестотворни микроорганизми е Borrelia burgdorferi, причинияващ заболяването Лаймска болест. Тя е най-често наблюдаваното в северното полукълбо кърлежо-преносимо заболяване, но далеч не е единственото. Затова при неясно състояние, протичащо с висока температура след ухапване от кърлеж, може да се обсъжда и потенциално заразяване с други патогени, установявани с изследвания в специализирана лаборатория. Да, ако се спазват определени правила. Характерно е, че кърлежите могат с месеци и дори години да не се хранят като са в състояние на хибернация. Когато условията на околната среда са благоприятни (повишена температура) зрелите кърлежи излизат от това състояние и са в очакване да „надушат“ топлокръвно животно, да пролазят достигнат до гостоприемник и да се нахранят. Кръвта е тяхната храна и е задължително да кръвосмучат, за да продължат цикъла си на възпроизвеждане. Кърлежите обикновено търсят топли места по тялото - зад ушите, зад колената, около слабините, в подмишниците и т.н.; все части от тялото, на които лесно кърлеж може да остане незабелязан. Затова когато в топлите сезони ни предстои пътуване сред природата или към парка, към затревени площи, планина, или на море, за да предотвратим ухапване от кърлеж се препоръчва използване на репеленти, които се втриват или напръскват по тялото и съдържат различни съставки, отблъскващи кърлежите. В аптечната мрежа вече има много такива препарати. Добре е репеленти да се прилагат преди да тръгнем към парка, планината или плажа, като по средата на деня е препоръчително да се направи второ впръскване на членовете на семейството. Репеленти се използват и за домашните любимци. В допълнение се препоръчва носенето на по-дълги дрехи, затрудняващи потенциалния достъп на кърлежи до телата ни. А когато се приберем у дома трябва да огледаме нашето и това на децата тела, включително и окосмената част на главата. Нужно е да се преглеждат и домашните любимци, които често са „магнит“ за кърлежи. Не трябва да се маже с олио или други мазнини, защото по този начин се запушват дихателните тръбички на кърлежа, той се задушава и повръща. А това може да доведе до много по-ефективно заразяване. Твърдения, че кърлежът се вади по посока на часовниковата стрелка, са абсолютен мит. Той се вади с изтегляне, с издърпване нагоре. Не е задължително и паразита би могъл да се извади и в домашни условия. Важното обаче е след изтеглянето да се огледа мястото и самия кърлеж. Следи се да няма останала част от него, впита в тялото. Но когато е възможно, по-добре би било кърлежите да се отстранят в медицински кабинет, където има възможност за щателна дезинфекция, хората са по-опитни и ако остане частичка от кърлежа, тя веднага ще да бъде премахната на място. Освен това се прави първична обработка на раната и по преценка се поставя противотетатичен анатоксин (ваксина). След изваждане на кърлеж не бива да се смачква директно, защото телесните му течности се разпръскват в околната среда, включително и към очите и има риск да се стигне до заразяване. Може паразита да се запази и при възможност да се даде за изследване, за да се определи точният вид на кърлежа, тъй като има и видове кърлежи, които не пренасят Лаймска борелиоза. Трябва да се направи дезинфекция – с йодасепт, с риванол, със 70 процентен спирт или друг подходящ антисептик, за да не загнои раната. Не трябва да се използват мазни мехлеми, които могат да „запушат“ раната и да се създадат условия за развитие на някои микроорганизми. Ако един кърлеж е премахнат достатъчно рано, т.е в първите 2-3, до 12 часа тогава рискът за предаване на патогени е драстично нисък и няма причина за безпокойство. Проучванията по света показват, че първите 6 часа след впиване не са достатъчно време за заразяване на хората, така че след това да се развие заболяване. Кърлежите обаче отделят антихистамини и други вещества, които притъпяват сърбежа и болката и не позволяват на човек да открие по-рано впитият паразит. Едно от нещата е да се изследва самият кърлеж, но най-късно до две седмици. След това носенето му в специализирана лаборатория се обезмисля. Все пак целта на изследването е при наличие на значим риск от заразяване да се започне ранна профилактика. Много важно е при риск първо да се консултираме със съответен специалист – най-често инфекционист, кожен лекар или микробиолог, който да назначи терапия. Първо средството на избор обикновено е антибиотикът доксациклин, който е особено ефективен по отношение на борелиите. Да. В Лабораторията по вирусология в ДКЦ „Софиямед“ се извършва изследване на кръвни проби от хора ухапани от кърлежи. За теста се взима кръв, без значение дали човек се е хранил преди това и кое време на деня е. Но не веднага след премахване на паразита, а след поне 21-28 дни! Преди това, дори и да е станало заразяване, изследването може да не го установи. При нормално работеща имунна система около 28-я ден от впиването, при евентуално навлизане на борелии, следва да има изградени антитела, които често могат да се задържат доста дълго в организма ни. Независимо от лабораторните изследвания е препоръчително след ухапване от кърлеж човек да следи мястото за поява на обрив. Обикновено е нормално в първите до три дни на мястото на ухапване да има зачервяване. Когато, обаче се появи червено петно след период, в който не е имало нищо и зачервяването започва да нараства, това може да е признак на Лаймска борелиоза. Важно е да се знае, че Лаймска болест може да се развие и без поява на зачервяване около ухапаното място. Добре е хората да следят и за повишаване на телесната температура и увеличаване на лимфните възли. Да. Но ако не бъде регистрирана и минат години може да се стигне до напреднал стадий, когато се повлиява много трудно или дори става нелечима. Тогава човек трябва да живее с усложненията от болестта, а Лаймската болест може да засегне сърцето, ставите, мозъка. Когато заболяването е в първичния си стадии – първите месеци след ухапването, болестта е най-ефективно лечима.", "date": "2018.06.25", "title": "Д-р Илия Цеков: След разходка в природата задължително проверете за кърлежи по тялото"}
{"url": "https://www.monitor.bg:443/bg/a/view/strojat-zavod-za-farove-na-mercedes-kraj-plovdiv-103619", "text": "Високотехнологичен завод за задни светлини на Mercedes ще бъде изграден в индустриална зона \"Куклен\", част от \"Тракия икономическа зона\" край Пловдив. Първата копка ще бъде направена на 28 юни в присъствието на министъра на икономиката Емил Караниколов и президента на турската компания \"одело Фарба България\" Ахмет Байрактар. \"одело Фарба България\" планира до 2023 г. да инвестира поетапно 40,6 млн. евро в три завода и парк за поддоставчици. Първият завод ще бъде изграден върху 23 000 кв. м площ, като се очаква производството да започне през декември 2020 г. Вторият завод, който ще бъде за електроника, както и паркът за поддоставчици, се очаква да бъде построен през 2023-2024 г. Изпълнител на обекта е „Сиенит строителна група“ ЕАД, а проектът е изготвен от екип на \"Архитектурно дизайнерско студио\". Общата площ на парцела е 92000 кв.м Турската компания „одело Фарба България“ е част от Байрактарал Холдинг, в чиято структура влизат компании в областта на производство на осветление -  автомобилно и общо, автомобилно представителство и лизинг, застраховане, строителство и туризъм.  През 2011 г. Байрактарал Холдинг придобива немската компания „одело“. „одело Фарба Лайтинг Груп“ е производител на автомобилно осветление. Фирмата има 7 завода (3 в Турция, 1 в Китай, 1 в Германия, 2 в Словения). За 7 години е направила 214 милиона евро инвестиции в заводи. В компанията работят 3 581 служители, 200 са заети в Изследвания и Развитие (80 в Турция, 120 в Германия).  461 милиона евро е оборотът на „одело Фарба Лайтинг Груп“ за 2017. Основни нейни клиенти са Mercedes, Audi, Fiat, BMW, Toyota, Ford, Volkswagen, Renault.", "date": "2018.06.25", "title": "Строят завод за фарове на Mercedes край Пловдив"}
{"url": "https://www.monitor.bg:443/bg/a/view/plovdivchanin-zasne-nlo-visjalo-chas-nad-plovdiv-103602", "text": "Пловдивчанин засне на видео как неидентифициран летящ обект виси повече от един час над Пловдив. Той пусна снимката си в социалните мрежи, които полудяха от възторг. Коментарите под снимката на наблюдателния мъж са от „осанна” до „разпни го”, като повечето взимат на майтап информацията. Някои от хората изпадат в директен сарказъм, докато други пишат под видеото и снимките съвсем сериозни позиции. След разразилите се разгорещени дискусии жена коментира, че е видяла същото НЛО чак от Слънчев бряг, където в момента е на почивка. В отговор на нейния коментар шегобиец пише: „Идват да работят на Слънчака. Чули са, че няма персонал и идват да помагат”, като е гарнирал поста си с голямо усмихнато човече. Друга пловдивчанка пък признава, че също е забелязала ярката точка в тъмното небе, но не е могла да я определи на нищо познато. Самият автор на снимката пише: „Обикаляше там около час, може би….Явно са търсили нещо „колегите”. Точно преди 4 минути се изстреля рязко към Космоса без какъвто и да било шум…”. Жена, която също е станала свидетел през нощта срещу понеделник на необичайното явление в небето, казва, че според нея тази ярка светеща точка не е нито самолет, нито звезда. Тя видяла, че свети ту по-ярко, а после силата на светлината му отслабва, но пък нло-то е необичайно жълто и се откроява изразително ясно на тъмното небе. Според други потребители на социалните мрежи видяното както от автора на снимките и видеото, така и от доста други хора, най-вероятно е или китайски светещ фенер, или дрон, както и че някой си прави неумел майтап с пловдивчани.", "date": "2018.06.25", "title": "Пловдивчанин засне НЛО, висяло час над Пловдив"}
{"url": "https://www.monitor.bg:443/bg/a/view/marija-gabriel-dva-pyti-poveche-razgovori-v-es-sled-padaneto-na-rouminga-103607", "text": "Европейската комисия е извървяла дълъг път за цифрова промяна, но предстои още много. Само през последната година след премахването на таксите за роуминг в ЕС ползването на данни се е увеличило пет пъти, а броят на разговорите се е удвоил. Това обяви еврокомисарят Мария Габриел по време на Цифровата асамблея, която се провежда в София, като част от събитията на българското европредседателство. Цифровите технологии оказват влияние на всекидневните ни дейности, но цифровата промяна носи и редица предизвикателства, заяви Габриел. Тя напомни, че преди три години Европейската комисия е създала Стратегия за единен цифров пазар, за да може да превърне цифровата трансформация в нещо достижимо за всички граждани. Като пример за усилията Габриел даде за пример отпадането напълно на необоснованото блокиране на географското блокиране. Както и че гражданите имат достъп до абонамента си за видео съдържание, където и да се намират в Европейския съюз, допълни Габриел. Вече имаме своите цифрови истории на успеха.Например, отпадането на таксите за роуминг. Само за миналата година броят на телефонните обаждания се е удвоил, благодарение на което хората се чувстват като у дома си. Преносимостта на данните позволява на нашите граждани да имат достъп до своя абонамент за услуги, където и да се намират в Европа. Днес всички имаме регламент, според който личните данни на гражданите са защитени на най-високо ниво“, каза Габриел и посочи още, че през юли ще бъде приет Единен общоевропейски кодекс за борба с дезинформацията.   „В момента са обект на дискусия промени в сферата на данните допълнителни мерки за отключване на публичните и научните данни, като вече има политическо споразумение по този въпрос в ЕП и Европейския съвет“, допълни Габриел.  „По-рано този месец ЕС представи своето предложение за следващия бюджет. И що се отнася до цифровия аспект, се гордея, че аз и екипа ми имаме 9 млрд. евро през следващия програмен период, за да отправим силен сигнал до гражданите колко важни са ни техните умения, за да се върнем на лидерската карта в областта на суперкомпютрите. Цифровата трансформация ни дава шанс да покажем колко сме креативни и иновативни – или още веднъж да заявим, че ние, хората, сме това, което машините никога не биха могли да заместят“, коментира еврокомисарят.", "date": "2018.06.25", "title": "Мария Габриел: Два пъти повече разговори в ЕС след падането на роуминга "}
{"url": "https://www.monitor.bg:443/bg/a/view/ford-mondeo-sreshtu-zalog-ot-2-60-lv-v-sevlievo-103604", "text": "Леката кола \"Форд Мондео\" от \"Втори ТОТО шанс\" за \"6 от 49\" е най-скъпата печалба в специалния тираж №50 на БСТ. Щастливецът, който ще я кара, е пуснал в Севлиево фиш с 2 комбинации за \"6 от 49\" и 1 за \"Тото Джокер\" за 2,60 лв. Неговият номер беше изтеглен от всичките участващи в играта без допълнителен залог. Цените за тези коли започват от 42 200 лева и растат в зависимост от екстрите и мощността на двигателите. Така че инвестицията на късметлията се е изплатила минимум 16 230 пъти. В този тираж сериозни суми от \"Втори шанс\" се паднаха и на любителите на другите игри. С 12 402,10 лева по-богат стана играч, уцелил 3 петици по 694,20 лв., 15 четворки по 19,70 и 10 тройки по 2,40 лв. в \"6 от 42\" и още 10 000 лв. от \"Втори шанс\". Той е пуснал фиш с 8 числа пълно комбиниране (ПК) в 1 зона, 7 ПК в друга, 2 обикновени попълвания в още 2 зони и 4 ПК за \"Тото Джокер\" за 28,55 лв. За \"5 от 35\" пък 10 000 лева отиват при късметлия, заложил на единичен фиш за 70 стотинки в Пловдив. Най-скъпата парична печалба пък е 24 757,10 лева. Тя е от единствената петица в I теглене на \"5 от 35\" за 24 282,60 лв. и 5 четворки по 94,90 лв. Улучени са с с числа ПК в 1 зона за 4,20 лв. Във всичките джакпоти за тираж №51 се събира обща сума над 8,8 млн. лева. В \"6 от 49\" с последните 92 155,20 лв. парите станаха 4 692 162,30 лева, а до четвъртък се чакат още към 70 000. В \"5/50 - 1/12 Зодиак\" си стоят непроменящите се 3 млн. лева, в \"6 от 42\" ще се натрупат към 920 000, в \"Тото Джокер\" - 45 000, а в \"Рожден ден\" - 22 000.   : Числа - (3, 11, 16, 17, 22, 38); 6 - няма, 5 - 8 по 3839,80 лв., 4 - по 51,80 лв., 3 - по 4,00 лв.; ДЖАКПОТ: 4 692 162,38 лв. : Числа - (4, 6, 9, 13, 19, 21); 6 - няма, 5 - 17 по 694,20 лв., 4 - по 19,70 лв., 3 - по 2,40 лв.; ДЖАКПОТ: 899 919,21 лв. \"5 от 35\": I теглене - (3, 9, 29, 32, 35); 5 - 1 от 24 282,60 лв., 4 - по 94,90 лв., 3 - по 4,50 лв.; II теглене - (17, 23, 29, 31, 35); 5 - 3 по 8094,20 лв., 4 - по 70,10 лв., 3 - по 4,10 лв.  Числа - (4, 23, 33, 40, 46); Зодия 3 - Близнаци; 5+1 - няма, 5 - няма, 4+1 - 1 от 5000,00 лв., 4 - няма, 3+1 - 8 по 100,00 лв., 3 - 142 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 8, 9); Цифри – (8, 2, 7); 3 - няма, 2 - 498 по 44,20 лв., ДЖАКПОТ: 40 284,75 лв.  Година 53, месец 08, дата 20, ден 2; I група - няма, II - няма, III - 1 от 374,30 лв., IV - няма, V - 8 по 29,20 лв., VI - 9 по 20,80 лв., VII - 19 по 12,30 лв., VIII - 26 по 7,20 лв., IX - 34 по 8,30 лв., X - 65 по 5,00 лв., XI - по 1,70 лв., XII - по 2,40 лв., XIII - по 2,00 лв., XIV - по 1,30 лв., XV - по 1,30 лв.; ДЖАКПОТ: 20 793,42 лв. Лек автомобил 6x49 979419294 Севлиево 10 000 лв. 5x35 051837820 Пловдив  ", "date": "2018.06.25", "title": "\"Форд Мондео\" срещу залог от 2,60 лв. в Севлиево"}
{"url": "https://www.monitor.bg:443/bg/a/view/drogiran-i-nepravosposoben-motocikletist-ubi-na-mjasto-peshehodec-103592", "text": "65-годишен мъж от Добрич бе убит на място от връхлитащ мотоциклет, управляван от 22-годишен без книжка и дрогиран. Трагедията се разиграла на 23 юни, около 18:05 часа, на кръстовището на ул. „Христо Ботев” и ул. „Гривица” в Добрич. Според очевидци, мотор „Сузуки” се движел със зверска скорост и буквално връхлетял върху пресичащия пешеходец, който се връщал от близкия магазин с един хляб. Според разследващи, ударът е разкъсал вътрешните органи на 65-годишния и той издъхнал на място. Мотоциклетът бил управляван от Р.К. от Добрич, който след сблъсъка паднал на земята, станал и отпрашил с мотора. Очевидци сигнализирали веднага на тел. 112 и след гонка из квартал „Христо Ботев”, полицаите заловили Р.К. в момента, в който той се опитвал да се укрие, изоставяйки мотора. При извършената проверка се оказало, че Р.К. е неправоспособен. Тестът за алкохол бил отрицателен, но този за употреба на наркотични вещества – положителен. Мотоциклетистът бил отведен в Спешното отделение. Първоначално отказал да даде кръвна проба, но след разрешение на съдия, кръвна проба му била взета. Р.К. е с постоянна мярка „задържане под стража”.", "date": "2018.06.25", "title": "Дрогиран моторист без книжка уби пешеходец"}
{"url": "https://www.monitor.bg:443/bg/a/view/izzeha-150-kg-kanabis-v-chasten-imot-v-marten-103612", "text": "Общо 150 кг канабис са иззети от частен дом в град Мартен при операция на служители на областната дирекция на МВР в Русе срещу производството на наркотични вещества. Това е станало на 22 юни, информираха от полицията. В имота са открити две оранжерии с размери 6 метра ширина и 20 метра дължина за отглеждане на растенията. В таванското помещение на къщата са намерени седем растения и три снопа стръкове, поставени на място за сушене. Общият брой на засетите растения е 59, като височината им е била от 80 см до 300 см. Във връзка със случая е задържан за 24 часа 27-годишен мъж от Мартен. Образувано е досъдебно производство.", "date": "2018.06.25", "title": "Спипаха 150 кг канабис в къща в Мартен"}
{"url": "https://www.monitor.bg:443/bg/a/view/bridjit-nilsen-rodi-peto-na-54-godini-103608", "text": "Актрисата Бриджит Нилсен посрещна на бял свят петата си рожба. 54-годишната красавица дари съпруга си Матиа Деси с момиченце, което ще носи името Фрида. Бебето се  роди с тегло 2 520 г. заявиха пред сп. People гордите родители. Звездата от \"Червената Соня\" има четири провалени брака зад гърба си - с Каспър Уиндинг, Силвестър Сталоун, Себастиан Коупланд и Раул Майър. Тя възпитава четирима синове - Раул-младши, Дъглас, Килиан и Джулиан, които са съответно на 23, 25, 28 и 34 години. Нилсен анонсира петата си бременност в края на май в социалните мрежи със снимка, която показва вече наедрялото й коремче.      ", "date": "2018.06.25", "title": "Бриджит Нилсен роди пето на 54 години"}
{"url": "https://www.monitor.bg:443/bg/a/view/120-godini-po-kysno-pokazvat-unikalen-dokument-za-buzludja-103593", "text": "Уникален документ относно полагането на основен камък за паметник на лобното място на Хаджи Димитър на връх Бузлуджа е запазен в старозагорския държавен архив. Той е създаден на 20 юли 1898 година и е с подписите на тогавашния митрополит Методи Кусев, областния управител Генчо Генчев и казанлъшкия кмет Георги Попов. Документът, озаглавен „акт за полагане на основен камък“, е бил съставен в 4 екземпляра. Единият е бил зазидан в основите на бъдещия обелиск, който така и не е бил осъществен, вторият се е съхранил във фондовете на благотворителния комитет „Свети Йоан милостиви“, а следите на другите два са изгубени, коментира историкът Галентин Караславов. Актът за пръв път ще напусне Града на липите за 3 юли, когато ще бъде показан в изложба, посветена на 150-та годишнина от епичното сражение, която ще бъде подредена в Казанлък. Инициативата е на национален парк-музей „Шипка Бузлуджа“, в нея се включват музеите в Русе, Варна и Сливен. При откриването на изложбата ще бъде представен и юбилеен вестник под наслов „Дойде като буря, като сън премина…“, всеки един от общо 2-те хиляди бройки тираж ще бъде с уникален номер, коментира директорът на НПМ д-р Чавдар Ангелов. Гостите ще могат да видят за пръв път събрани на едно място сабите – револвери на войводите Стефан Караджа и Хаджи Димитър Асенов, произведени в белгийската оръжейница на „Анри Тусен и синове“  със серийните номера 346 и 345. Пак така за пръв път пред широката общественост ще бъде представен и списъкът с имената на 119 четници, съставен от енорийския свещенник на село Хасът /днес град Крън/ Иван Попстоянов от 22 август 1897 година. 150 активисти на НД „Традиция“ се очаква да вземат участие в тазгодишната възстановка на кървавото сражение от лятото на 1868 година, за седми път в образа на Хаджията ще се превъплъти бившия полицай Николай Байнов от Казанлък.", "date": "2018.06.25", "title": "Показват уникален документ за паметника на Хаджи Димитър "}
{"url": "https://www.monitor.bg:443/bg/a/view/pazjat-ronaldo-ot-fenove-s-vtora-ograda-na-hotela-103609", "text": "Втора ограда бе инсталирана около хотела на португалския национален отбор, в който Кристиано Роналдо и компания отседнаха в Саранск в навечерието на мача с Иран от груповата фаза на Мондиал 2018. Двубоят е тази вечер, а мерките бяха предприети, след като ирански фенове не оставиха звездата на “мореплавателите” да спи. Те вдигаха шум до небесата пред хотела на португалците, което принуди самият Роналдо да се появи на прозореца и да им покаже с жестове, че е време за сън. Заради случката от градските власти инсталираха втора ограда около хотела, която блокира достъпа дори пешеходната зона.", "date": "2018.06.25", "title": "Пазят Роналдо от фенове с втора ограда на хотела"}
{"url": "https://www.monitor.bg:443/bg/a/view/mogerini-iska-prisyedinjavane-na-skopie-i-tirana-kym-es-103610", "text": "Върховният представител на ЕС по въпросите на сигурността и външната политика Федерика Могерини призова министрите на външните работи да подкрепят започването на преговори за присъединяването на Република Македония към ЕС. \"Както знаете, ние препоръчахме започването на преговори със Скопие и Тирана. Този процес трябва да бъде основан върху заслугите, което означава, че напредъкът трябва да бъде признат и подкрепен. Надявам се страните членки да вземат истинско решение\", се казва в изявлението на Могерини. Според нея, Западните Балкани са направили впечатляващ напредък. Могерини споменава Договора между Македония и Гърция за разрешаването на спора за името и диалога между властите в Белград и Прищина. Междувременно македонският министър на външните работи Никола Димитров обеща по един кашон домати за всяка една страна, която ще подкрепи започването на преговори за присъединяването на Република Македония към Европейския съюз. \"Това са най-вкусните домати в света. Обещавам всеки, който подкрепи започването на преговори за членство на Македония в ЕС тази седмица, да получи по един кашон по пощата свежи македонски домати\", написа Димитров в собствения си профил в Туитър.", "date": "2018.06.25", "title": "   Могерини иска присъединяване на Скопие и Тирана към ЕС   "}
{"url": "https://www.monitor.bg:443/bg/a/view/1-50-leva-za-kombiniran-bilet-za-rejsa-v-plovdiv-103597", "text": "Пловдивчани ще могат да ползват различни рейсове в рамките на един час срещу комбиниран билет от 1,50 лева. Това обяви на редовния си брифинг в понеделник кметът на града Иван Тотев. „Целта е от началото  на юли да включим всички устройства, разположени на публични места – в училища и спирки на градския транспорт и да започнем продажбата на комбинирани билети”, уточни градоначалникът. Срещу сумата от 1,50 лева хората ще могат да сменят неограничен брой рейсове по различни линии, но условието е това да се случва само в рамките на 60 минути. Новите билети се различават от тези за еднократно пътуване, които могат да се закупуват и от автобусите. Новата услуга ще стартира на 1 юли. Дотогава контрольорите в рейсовете ще бъдат обучени, тъй като системата за контрол при такъв тип билети е по-различна, каза кметът. „Така че времето до 1 юли ще се използва за обучение на контрольорите. Човешкият фактор е важен, за да не стане така, че някой си е купил билет от 1,50 лева, но контрольорът да не му го признае”, обясни Тотев. По този начин ще се предотврати хаосът в автобусите, както и ще се запази процентът на продадените билети, докато гражданите свикнат. Продължава процесът по оборудване на колите на градския транспорт с устройства, които да се включват към цялостната система за джипиес.  ", "date": "2018.06.25", "title": "1,50 лева за комбиниран билет за рейса в Пловдив"}
{"url": "https://www.monitor.bg:443/bg/a/view/v-anglija-hvaljat-syprugite-v-panama-zabraniha-seksa-103600", "text": "Разгромната победа на Англия над Панама с 6:1 на световното първенство очаквано бе приета по различен начин в лагерите на двата отбора и в съответните страни. Освен на главните герои – футболистите, медиите на Острова обръщат огромно внимание и на техните половинки. „Дейли мейл“ със задоволство коментира, че днешните футболни съпруги са много по-скромни от онези, начело с певиците Виктория Бекъм и Черил Коул, които поискаха частен самолет и охрана, за да присъстват на стадионите на Мондиал 2006 в Германия. \"Сегашните половинки на играчите са просто страхотни. Пътуваха в един самолет с феновете и се разхождат без охрана. Не са на издръжката на Футболната асоциация, с което се харесват на хората\", пише изданието. В лагера на Панама обаче предприеха строги мерки срещу играчите преди последния им мач от груповата фаза. Отборът е най-слабо представящият се на световното след две поражения и 1:9 голова разлика. До мача в четвъртък с Тунис на играчите е забранено да правят секс, довериха от щаба на панамците.  ", "date": "2018.06.25", "title": "В Англия хвалят съпругите, в Панама забраниха секса"}
{"url": "https://www.monitor.bg:443/bg/a/view/streljat-masovo-po-divi-praseta-zaradi-afrikanska-chuma-103598", "text": "Популацията на дивата свиня трябва да се намали драстично, като през тази година ограничения за броя на отстреляните свине няма да има. Няма да се ограничава и броят на издадените разрешителни за групов лов при този вид дивеч. Това се налага заради опасността от африканска чума по дивите свине, стана ясно на проведената среща в Балчик с над 30 председатели на ловни дружинки от сдруженията „Калиакра-гр. Каварна“, „Шабла-гр. Шабла“ и „Зеленика-с. Българево“, организирана от СИДП и ИАГ.   На срещата присъстваха директорът на РДГ-Варна инж. Тодор Гичев, експертът по лова на дирекцията инж. Димитър Тодоров, инж. Тервел Стефанов-експерт по лова в СИДП, зам.-директорът на ДЛС-Балчик инж. Гергана Керезова, инж. Живко Димитров от стопанството и д-р Щерионова от Регионалната ветеринарна служба. Според председателите на дружинките, индивидуалния лов е доста труден в момента, заради жътвата, но ловците по места ще направят всичко възможно, за да намалят популацията на дивите свине. В момента в полето има доста земеделци, заради жътвата. Има и много хора, които събират трюфели. Ловците отбелязаха, че в района на Шабла дивите прасета в момента са покрай бреговете на Дуранкулашкото и Шабленското езеро, които са защитени територии и там не винаги може да се ловува. Беше поет ангажимент да се провери дали е възможно и там да се проведе лов. Д-р Щерионова припомни на ловците как се взимат проби от убитите животни, кои са признаците, по които се откриват вече заразените, как се пренася вирусът и по какъв начин заразата може да се прехвърли на големи разстояния чрез храна, други животни и т.н. Областният управител на Добрич Красимир Кирилов свика среща на Епизоотичната комисия за набелязване на мерки срещу разпространението на африканска чума по свинете в област Добрич. Д-р Борислав Каменов – началник отдел „Здравеопазване на животните“ представи признаците на болестта. Типични прояви на африканска чума по свинете са посиняване на ушите на животното, диария с кръвоизливи и заемане на типична стойка от прасетата – т. нар. „кучешка“, седнали на задните си крака, сподели д-р Каменов. Той заяви, че преди всеки ловен сезон за дива свиня се правят срещи с председатели на ловни дружинки, на които ловците биват запознати с признаците на чума – класическа и африканска, по дивите свине, както и се разяснява какви точно проби трябва ловците да предоставят за изследване в лаборатория в София. През 2017 г. ОДБХ е изпратила общо 312 проби от диви прасета, отстреляни в област Добрич и няма положителни резултати, посочи д-р Каменов. Експертите акцентираха върху високата опасност от разпространение на заразното заболяване на територията на област Добрич и страната, тъй като има регистрирани 15 огнища в окръг Тулча на 120 км от границата ни. Разпространението на африканската чума, за която няма ваксина и лечение, става чрез битови отпадъци, изхранване на животните с кухненски отпадъци и чрез дивите животни, които имат както движение през границата и влизат от Румъния, така и вътрешно движение, добавиха лекарите. Бе взето решение осемте общински администрации да вземат решения за определяне на терени, отредени за загробване на умрели животни; общините да предприемат действия за извършване на дезакаризация и дезинсекция на тревни и водни площи с цел недопускане разпространението на заразата чрез кърлежи, комари и други насекоми. Предложено бе още въвеждането приоритетно на контрол на МПС за превоз на животни без документи, забрана за въвеждане на територията на област Добрич от държави членки на ЕС и от трети страни на свинско месо и суровини и храни, съдържащи в състава си свинско месо, предназначени за лична консумация. На територията на област Добрич има няколко големи свиневъдни ферми, информира д-р Каменов. Най-голяма е фермата в село Козлодуйци, община Добричка, където се отглеждат 45 хил. броя свине, в село Дъбовик, община Генерал Тошево – 12 хил. прасета за угояване, село Къпиново, община Генерал Тошево – две ферми за свине майки, всяка с по 720 броя животни и в съседство се намира още една ферма за отглеждане на малки прасенца с 6 хил. броя животни. Освен големите обекти има и няколко ферми с по-малък брой животни – две ферми в село Ловчанци, община Добричка с 1240 броя животни и един обект в село Карапелит, община Добричка с капацитет 900 прасета.  ", "date": "2018.06.25", "title": "Стрелят масово по диви прасета заради африканска чума"}
{"url": "https://www.monitor.bg:443/bg/a/view/slagat-frizeri-na-dunav-most-za-otkrito-v-bagaja-svinsko-meso-103603", "text": "На територията на ГКПП \"Дунав мост\" ще бъдат поставени фризери за свинското месо или колбасите, открити при проверка в личния багаж на пътниците. След това забранените за внос храни ще бъдат унищожавани в екарисаж. Това съобщи пред „Монитор“ областният управител на Област Русе Галин Григоров след проведена в кабинета му тази сутрин работна среща между институции заради заплахата от африканска чума по свинете. Засиленият контрол на личния багаж на пътниците се осъществява след забраната за внос на свинско месо в страната, въведена при откриването на нови огнища на заразата в северната ни съседка Румъния. Големи табели на граничния пункт ще информират пътниците, че не могат да внасят в България свинско месо. Целта е хората да бъдат предупредени за опасността и подканени сами да изхвърлят забранените храни във фризерите преди служителите да са извършили проверката. „По информация на Гранична полиция в Русе на 23 юни в България през пункта са влезли 4000 леки автомобила. Трудно ще бъде да се провери всяка чантичка с храна при този трафик, затова се надяваме и на проявата на голяма отговорност от страна на пътниците“, каза Григоров. Областният управител каза, че още днес ще изпрати официално писмо до префектурата на Гюргево с молба чрез румънските медии да се информират гражданите да не носят свинско месо и колбаси при идване в България. Ще бъде уведомена и Гранична полиция в Румъния за строгия контрол заради заразата. Областната дирекция по безопасност на храните в Русе денонощно ще има служител на разположение, който веднага ще отива на граничния пункт при подаден сигнал от страна на проверяващите. За момента дирекцията нямала капацитет да осигури постоянно присъствие на свой служител на пункта, тъй като не са отпуснати допълнителни щатни бройки и финансиране.", "date": "2018.06.25", "title": "Слагат фризери на Дунав мост за свинско от багажа "}
{"url": "https://www.monitor.bg:443/bg/a/view/parnoto-i-toplata-voda-nagore-sys-7-ot-1-uli-103596", "text": "Токът и парното се очаква да поскъпнат със 7% от 1 юли. Това съобщи председателят на КЕВР Иван Иванов. Регулаторът проведе открито заседание за обсъждане на това с колко да поскъпне природният газ за домакинствата за второто тримесечие. На 15 юни държавният регулатор одобри предложението на „Булгаргаз“ за поскъпване с 10,81%. В доклада си до Комисията държавната компания поиска синьото гориво да поскъпне с 18%. Изпълнителният директор на Асоциацията на индустриалния капитал в България (АИКБ) Васил Велев, прогнозира в ефира на бТВ, че при това положение топлата вода в големите градове ще е нагоре с поне със 7,5%. По думите му по-високите цени на синьото гориво и услугите. „В химическата промишленост, където газът се използва за суровина, делът в себестойността на продукцията е 50%,а при останалите – под 10 на сто. Затова и поскъпването на стоки и услуги ще е под 1% и може би няма да го има заради конкуренцията. Ще е за сметка на бизнеса”, прогнозира той. Любослав Костов от КНСБ смята, че всички потребители ще бъдат засегнати от поскъпването на природния газ и те в крайна сметка ще понесат основната тежест. Според енергийния експерт Христо Казанджиев исканото поскъпване от „Булгаргаз” от над 16% на природния газ е обосновано, защото доставяното синьо гориво от Русия вече идва на много по-висока цена. „В момента тя е около 418 лв. за 1000 куб. м”, обясни той. По думите му КЕВР използва абсурдни аргументи за да подтиска цената на газа и то не само сега, а и от много дълго време. „КЕВР с това решение за поскъпване на газа от 10,8% принуждава „Булгаргаз” да продава горивото под себестойност”, смята той. Васил Велев от АИКБ припомни, че цената на природния газ се влияе от котировките на нефта и петролните деривати - мазут и газьол, а също и на курса на долара към лева. „Въпросът е цената. След споразумението на Европейската комисия с „Газпром” вече имаме възможност за избор - дали да я смятаме като функция на петрола за 9 месеца назад и валутния курс или по друг начин, като цена на спот (текущия) пазар на газ или като комбинация между двете”, каза още той.", "date": "2018.06.25", "title": "Топлата вода и токът със 7% нагоре от 1 юли (ОБНОВЕНА)"}
{"url": "https://www.monitor.bg:443/bg/a/view/rafael-ot-glasyt-na-bylgarija-snima-v-chitalishteto-v-shipka-103595", "text": "Рафаел Пашамов, който се разписа с участие в последния сезон на „Гласът на България“, засне видеото към дебютната си песен „Магнит“ в разрушеното читалище „Светлина 1861“ в град Шипка. Състоянието на сградата на културната институция, за която се разшумя преди седмица, развълнувало силно целият екип на парчето. Дори посланието на „Магнит“ е „да запазим истинските неща“. \"В нея се говори по-скоро за една друга разруха вътре в нас, но всъщност тази разруха е в мястото, в което сме сега”, каза пред bTV продуцентът на песента Влади Ампов-Графа. Двамата с Рафаел пресякоха пътищата си именно в „Гласът на България“, където изпълнителят на „Вълк единак“ беше ментор. Въпреки че определя Графа като свой идол обаче Рафаел тогава избра да влезе в отбора на Иван Лечев. \"В момента, в който се открие дарителска сметка ще дам своя принос“, обещаи продуцентът. Припомняме, че „поне 3 млн. лв ще бъдат необходими за връщането на читалището в някогашния му вид отпреди 1994-а, когато е бил поставен катинар на входната врата, а дейностите били прехвърлени в старото училище на град Шипка“, коментира министърът на културата Боил Банов. Той посъветва читалищното настоятелство да стартира дарителска акция час по-скоро.", "date": "2018.06.25", "title": "Рафаел от „Гласът на България“ снима в читалището в Шипка"}
{"url": "https://www.monitor.bg:443/bg/a/view/prozorcite-na-chitalishteto-v-shipka-prodyljavat-da-zejat-103591", "text": "Седмица след като министърът на културата Боил Банов на място видя трагичното състояние на някогашната читалищна сграда в град Шипка, която е изоставена на произвола на съдбата, там нищо не се е променило. „В бюджета на кметството ни пари за „запечатването“ на сградата няма, от общо 11 000 лева в началото на годината сега имаме по-малко от половината. С тях просто няма как да закупим ламарини, с които да заковем издънените прозорци и да подменим потрошените улуци. Чувам че на следващото си заседание съветниците в Казанлък щели да предложат отпускането на 16 000 лв за цялостно обследване на сградата, но дали ще стане – не зная!“, коментира кметицата на Шипка Василка Панайотова. Тя се надява в най-скоро време да бъде възстановена собствеността на сградата, която от публична е била преобразувана през 2014-а в частна, но това може да стане само по волята на общинските съветници. Състоянието на сградата – умалено копие на народния театър „Иван Вазов“, възбуди духовете в социалните мрежи след появата на няколко снимки, показващи как театралният салон е разбит, а върху сцената гние дарен през 80-те години на ХХ век роял. Още тогава началникът на политическия кабинет на премиера Борисов Румяна Бъчварова, чийто корени са от град Шипка написа в личния си фейсбук – профил: „Детството ми, вълшебното. Вземах тайно пари от баба, за да купувам билети за театър (гостуващ). Справедливото наказание – да каже на майка ми, която ме беше научила да ходя на театър, какви ги върша без да питам. Целият ми светски живот бе в тази зала – всички важни хора от лятното общество в Шипка вечер бяха там. Никой не пропускаше да дойде, и никой не бе пропускан в коментарите. Въпрос на социално издигане бе да седнеш при по-младите на балкона. На излизане задължително се пускахме на пързалка по перилата на външните стълби. За това усърдно тренирахме по цял ден преди това. През зимата палеха печките с дърва, за да е топло в залата. Баба сядаше винаги до дясната и си носеше бонбони виолетки, за да не заспи на филма. На 9-ти януари всяка година, затрупани от виелиците празнувахме тържествено деня на Шипка със самодеен спектакъл. Много тържествено, започваше с „О,Шипка!“ Тази сграда се руши от поне 30 години. И никой с нищо не можа да помогне на времето да спре да си върши работата. Снимките са като от Титаник…Миналото, което е спряло в нея, докато ние се променяхме необратимо, заобикаляйки я всеки път по пътя към къщи, за да не се срути от шума на стъпките и гласовете ни.“. При посещението си в Шипка на 19 юни министър Банов начерта няколко конкретни стъпки за спасяването на обекта, който предстои да бъде вписан като паметник на културата от местно значение. Сред тях  на първо място е незабавно „запечатване“ на зеещите врати и прозорци и ремонт на продънения покрив. Ако това не се случи през лятото, наесен сградата ще бъде в още по-окаяно състояние. По думите на Боил Банов поне 3 млн лв ще бъдат необходими за възстановяването на уникалната сграда.", "date": "2018.06.25", "title": "Прозорците на читалището в Шипка все още зеят"}
{"url": "https://www.monitor.bg:443/bg/a/view/iznasilvach-na-momcheta-otiva-na-syd-103605", "text": "Мъж, който блудствал с момчета под 14-годишна възраст, отива на съд, съобщиха от Софийска районна прокуратура. Асен С. живеел сам в дома си в София. Близо до жилищната кооперация се намирал дом за деца лишени от родителска грижа. През 2015 г. там били настанени 12-годишният тогава Й., 13-годишните О. и И. Асен С. решил да се възползва от неравностойното социално положение на децата, като ги използа за полово удовлетворение в замяна дребни суми или телефонни апарати. През септември с.г. той поканил в дома си Й. и му предложил мръсни игри. Момчето отначало отказало, но като чуло, че ще получи пари, приело и се оставило мъжът да блудства с него. След около 10 минути детето поискало чиото да спре, той му дал 15 лева на детето си тръгнало. През май 2017 г. Асен се запознал с малолетния О. и няколко пъти гостувал в дома му. Всеки път мъжът му по 10-20 лева и го канел отново да му гостува. През юни момчето за пореден път отишло в дома на Асен. Докато двамата гледали телевизия мъжът започнал да блудства с него. Когато детето поискало от него да спре, той спрял и го пуснал да си ходи. С И. Асен се запознал във фейсбук и го поканил да му гостува. При първото посещение в жилището мъжът почерпир момчето с цигари и му дал 10 лева. Продължили комуникацията си в социалната мрежа и при следващи две гостувания мъжът блудствал с момчето веднъж срещу 10 лева и втори . срещу 15 лева. Срещу Асен С.е повдигнато обвинение за извършени от него 4 престъпления - блудства с момчета, които не са навършили 14-годишна възраст.  Разследването е приключило и днес е внесен обвинителен акт срещу него в съда. Предстои делото да бъде насрочено за разглеждане в Софийски районен съд.", "date": "2018.06.25", "title": "Блудстващ с малки момчета отива на съд"}
{"url": "https://www.monitor.bg:443/bg/a/view/nik-djonas-uhajva-majkata-na-prijanka-chopra-103599", "text": "С чар и 100-каратова усмивка музикантът Ник Джонас ще се бори за одобрението на майката на новата си муза Приянка Чопра – Мадху. Една от най-любопитните светски двойки в последно време замина на любовен воаяж в родината на Чопра – Индия. Според близки до боливудската красавица, причината е, че тя иска да запознае 25-годишния Джонас със семейството си и най-вече с „бъдещата тъща“. Тази крачка направи и Ник наскоро, като показа сериозните си намерения към звездата от „Спасители на плажа“, канейки я на сватбата на братовчед си. разкри пред сп. People техен близък тогава. Според източника, родителите на Джонас са харесали новата му любима, която е по-възрастна от него с 10 години. Чопра е поредната по-улегнала дама в списъка със забежки на Ник. През януари той имаше кратка афера с актрисата Деми Мур, която му е кака с три десетилетия. 25-годишният певец е поддържал романтични отношения още с Кейт Хъдсън и австралийската изпълнителка Делта Гудрем.", "date": "2018.06.25", "title": "Ник Джонас ухажва майката на Приянка Чопра"}
{"url": "https://www.monitor.bg:443/bg/a/view/kloshar-ubi-hazaina-si-103587", "text": "69-годишен мъж бе намерен мъртъв в дома си в добричкия квартал „Балик”, съобщиха от полицията. След аутопсията се установило, че смъртта е причинена по насилствен начин. Убийството е станало на 21 юни, а съобщението е получено на следващия ден, около 07:50 часа. Извършителят е задържа. Това е П.М., на 33 години, от добричкото село Лозенец. По време на разследването станало ясно, че след възникнал конфликт между двамата, П.М. нанася удари в областта на главата и тялото на 69-годишния мъж, вследствие на които той издъхва. Според източници на „Монитор”, двамата мъже са били социално слаби и са ползвали услугите на социални трапезарии в Добрич. Там се и запознали и възрастният мъж приютил в дома си П.М., който бил клошар. Все още не е ясен поводът за скандала между тях, който прераснал в побой. П.М. успял да надвие по-възрастния мъж, който паднал по гръб на земята, а убиецът започнал да скача върху него и с краката си му счупил двустранно по 3-4 ребра и лъчевата кост. Ребрата пробили белия дроб на жертвата и тя издъхнала. По тялото на убития нямало никакви външни белези, затова П.М. отначало отричал да е извършил убийство. Заявил само, че ударил на 69-годишния мъж няколко шамара. Съдебно-медицинската експертиза обаче доказала насилствената смърт и убиецът признал. П.М. е с постоянна мярка „задържане под арест”.", "date": "2018.06.25", "title": "Клошар уби хазаина си"}
{"url": "https://www.monitor.bg:443/bg/a/view/tyrsjat-direktor-na-belodrobnata-bolnica-vyv-velingrad-103560", "text": "Конкурс за възлагане управлението на „Специализирана болница за продължително лечение и рехабилитация на пневмофтизиатрични заболявания „Света Петка Българска” ЕООД във Велинград е обявен със заповед на здравния министър Кирил Ананиев. От кандидатите се изисква да притежават образователно-квалификационна степен „магистър“ по медицина, съответно дентална медицина, и квалификация по здравен мениджмънт или лица с образователно-квалификационна степен „магистър“ по икономика и управление и с придобита образователна и/или научна степен, специалност или преминато обучение за повишаване на квалификацията по чл. 43 от Закона за висшето образование в областта на здравния мениджмънт. Те трябва да имат най-малко пет години трудов стаж като лекар, съответно лекар по дентална медицина, или икономист; кандидатите, притежаващи образователно-квалификационна степен „магистър“ по медицина, съответно дентална медицина, да имат придобита специалност, а също така да не са осъждани на лишаване от свобода за умишлени престъпления от общ характер, освен ако са реабилитирани.Освен стандартният набор от документи, кандидатите трябва да представят и отделен плик с писмена разработка «Програма за развитието и дейността на лечебното заведение за тригодишен период». След конкурса по документи предстои и събеседване с кандидатите, като от  тях се очаква да говорят по теми, свързани със спецификите на лечебното заведение и най-вече методите за подобряването на финансовата му стабилност.", "date": "2018.06.25", "title": "Търсят директор на Белодробната болница във Велинград"}
{"url": "https://www.monitor.bg:443/bg/a/view/i-po-bul-madrid-puskat-avtobusi-po-tramvajnoto-trase-103585", "text": "Столичната община предвижда и по столичния бул. „Мадрид“ автобуси от градския транспорт да се движат по трамвайното трасе. От „Московска“ 33 вече съобщиха, че първата локация на нововъведението ще бъде „Константин Величков“ и бул. „Възкресение“, в участъка от пазара в „Красна поляна“ до бул. „Сливница“. С идеята за споделено движение между автобуси и трамваи от общината целят да избегнат задръстванията, както и да превърнат градския транспорт в предпочитано средство за предвижване в града. Предвидено е превозните средства да се движат по общо трасе и да спират на общи спирки. Ще бъдат направени и нови спиркови перони за по-комфортното и безопасно изчакване на пътниците. Според анализите на Центъра за градска мобилност градският транспорт в посочения участък на бул. „Константин Величков“ натрупва закъснения от близо 10 минути, което с въвеждането на новото обособено трасе ще бъде премахнато и ще бъде осигурен един много по-надежден, бърз и удобен транспорт. Предстои да се анализират всички варианти за изграждане на възможно най-много такива трасета и нови бус ленти по позволяващите го локации, обясниха от Столичната община.", "date": "2018.06.25", "title": "Пускат автобуси и по трамвайното трасе на бул. \"Мадрид“  "}
{"url": "https://www.monitor.bg:443/bg/a/view/holandija-zapochna-razsledvane-na-ing-bank-za-prane-pari-103583", "text": "Холандия започна разследване на операциите на ING Bank относно изискванията за пране на пари и корупция, сочи съобщение на банковата група, цитирано от Dow Jones и „Прайм“. От трезора съобщиха, че са получили въпроси относно предоставянето на информация на американските власти. От ING Bank декларират готовността си да сътрудничат на следствието. Най-вероятно за нарушенията ще бъдат наложена глоба, но от банката не знаят кога ще стане това и какъв ще бъде размерът на санкцията. Очаква се това да стане до началото на последното тримесечие на годината.", "date": "2018.06.25", "title": "Холандия започна разследване на ING Bank за пране пари"}
{"url": "https://www.monitor.bg:443/bg/a/view/strelba-v-ruski-kolej-dvama-sa-raneni-103589", "text": "В колеж в руския град Назран /република Ингушетия/ прогърмяха изстрели около обяд в понеделник. По данни на ТАСС, в резултат на стрелбата двама души са ранени. Инцидентът се разиграл в местния политехнически колеж, където около 11 часа мастно време неизвестни пристигнали с три коли и обстреляли младежите. Според друг източник става дума за конфликт между двама тийнейджъри на 17 и 18 години, които устроили стрелбата. Те са настанени в болница с леки наранявания и без опасност за живота, съобщават агенциите. „Лайф“ уточнява, че между двамата младежи от дълго време тлеела вражда, най-вероятно заради момиче.  Пресата припомня, че през март т.г. в едно от училищата на град Шадринск, Курганска област, 13-годишна ученичка стреля с пневматично оръжие и рани четирима души.", "date": "2018.06.25", "title": "Стрелба в руски колеж, двама са ранени "}
{"url": "https://www.monitor.bg:443/bg/a/view/bezstopanstveni-kone-prepuskat-po-glavnija-pyt-kustendil-sofija-103559", "text": "Безстопанствени коне препускат между автомобилите по главния път Кюстендил – София, алармираха водачи. По истинско чудо вчера вечерта не се стигна и до поредния пътен инцидент. „Изведнъж както пътувах пред мен се появиха 4-5 коня. Животните са огромни и представете си при един евентуален удар какво може да се случи. Трябва ли някой да умре, за да се задействат институциите и да се вземат мерки“, обяснява 39-годишен шофьор от Кюстендил, който ежедневно пътува по това направление. Парадоксалното е, че животните почти ежедневно обикалят главния път и то на метри от сградата на КАТ – Пътна полиция. Множество кюстендилци са подавали сигнали на тел 112, но без резултат.  „Само аз съм подала над 30 сигнала и нищо. Изпращат екип на полицията, разгонват конете и до там. Проблемът е от години на ред, сигнализирахме и местния омбудсман. Очакваме най-накрая да се предприемат някакви мерки“, обяснява и 31-годишна млада майка. По думите на кюстендилци конете са собственост на мъж от ромския квартал „Изток“. Той отглеждал множество животни в гетото и често ги пускал по ливадите в района на паша. „Доколкото чух тези коне са собственост на мъж от клана на Гольовците. Никой не смее да му се опре. Досега можеха да му вземат конете и да му напишат един сериозен акт, за да не си помисли отново да ги пусне така. Уви, явно за едни законите важат, а за други - не“, гневят се водачи, които ежедневно преминават през опасния участък от главния път. Само преди около година в същия район безстопанствени коне се удариха в линейка, която превозваше пациентка за столицата. По чудо не се стигна до пострадали, а щетите по медицинския автомобил възлизаха на стотици левове. През последните няколко години десетки са регистрираните пътни инциденти с безстопанствени животни в района. Отново през м.г. кон смачка таксиметров автомобил, а водачът се размина със счупена ръка и комоцио, след като животното изскочило посред нощ пред шофьора.", "date": "2018.06.25", "title": "Безстопанствени коне препускат по главния път Кюстендил - София "}
{"url": "https://www.monitor.bg:443/bg/a/view/volejbolistkite-pyrvi-v-peru-vljazoha-v-ligata-na-naciite-103584", "text": "Женският ни национален отбор по волейбол ще играе в престижния световен турнир Лигата на нациите от следващия сезон. Той постигна голямата си цел за това лято, като спечели турнира \"Чалъндж\" в Перу, след като вдигна и купата в Златната лига на Европа преди това. България ще замени отбора на Аржентина, който остана на 16-о място в тазгодишното издание на Лигата. Състезателките на старши треньора Иван Петков завършиха кампанията с общо 12 победи и само 1 загуба. Промоцията за Лигата на нациите стана факт след историческата победа на волейболистките ни над тима на Колумбия в големия финал на \"Чалъндж\" турнира в Перу с 3:1 (-22, 19, 20, 23). В него те доминираха изцяло след първия гейм, в който колумбийките успяха да поведат с голям аванс. Мечтите им обаче бяха попарени след това. Националките ни отбелязаха успеха с емоционално хоро, в което се включиха и всички от щаба на тима. \"България е отново в световния елит по волейбол при жените!, отбеляза в Twitter профила си спортният министър Красен Кралев. - На финала в Перу невероятните ни момичета надиграха силния тим на Колумбия и си осигуриха класиране в най-комерсиалната надпревара през следващия сезон. Браво момичета! Благодарим ви :)\". \"Българките показаха, че са много по-класен отбор, с много добро ниво на игра, призна след финала колумбийският треньор Антонио Ризола. - Днес това, което ни липсваше, беше опитът. България не ни даде шанс да затворим геймовете, когато имахме предимство.\" Най-полезна за българския тим беше Мария Каракашева с 20 точки (3 блока). Силвана Чаушева добави 14 (3 блока, 1 ас), а капитанката Христина Русева - 13 (6 блока!). Гергана Димитрова направи 11, а Нася Димитрова - 9. За Колумбия над всички беше Даяна Сеговиа с 24 т. (3 блока). Две българки оглавиха индивидуалните класации след края на турнира \"Чалъндж\". Христина Русева е №1 при блокировачките с 20 блока или 1,54 т. на гейм от 62 опита. Силвана Чаушева пък е най-добър нападател с 40,74% ефективност в атака.", "date": "2018.06.25", "title": "Волейболистките първи в Перу, влязоха в Лигата на нациите (ОБНОВЕНА)"}
{"url": "https://www.monitor.bg:443/bg/a/view/zapochva-podavaneto-na-proektni-predlojenija-po-nacionalnija-inovacionen-fond-103586", "text": "От днес започва подаването на проектни предложения по Деветата конкурсна сесия на Националния иновационен фонд. Компаниите и научните организации могат да кандидатстват с иновативни проекти с бюджет до 500 хил. лв. Това съобщи заместник-министърът на икономиката Александър Манолев по време на среща с бизнеса и научните среди в Благоевград. В нея участие взеха и заместник-кмета на община Благоевград Зорница Кралева, народният представител и заместник-председател на Комисията по икономическа политика и туризъм в НС Даниела Савеклиева, областният управител Бисер Михайлов, изпълнителният директор на Изпълнителна агенция за насърчаване на малките и средни предприятия Габриела Козарева и др. „Проведохме информационна кампания в редица български градове, но беше важно тя да обхване и Благоевград – един от учебните центрове на България“, подчерта Александър Манолев. По думите му регионалната икономика показва все по-добри резултати, което е доказателство, че компаниите са активни и търсят възможности да генерират по-голям растеж. „По данни на НСИ произведеният брутен вътрешен продукт за област Благоевград през 2016 г. отбелязва ръст от 4,2% и достига 2,5 млрд. лв. Все още не разполагаме с обработените данни за 2017 г., но очакванията са ни за запазване на тренда на увеличение“, допълни икономическият заместник-министър и акцентира, че това е една от малкото области в страната, в които размерът на чуждестранните преки инвестиции не отбеляза спад в годините на кризата и достигат близо 1 млрд. лв. По настоящата сесия наличният финансов ресурс е 5 млн. лв., стана ясно по време на събитието. „Основен приоритет за нашия екип бе да направим пълен преглед на методологията, по която са се провеждали предишните сесии и да направим всичко по силите си да ги подобрим“, каза още Александър Манолев. Той се ангажира и да продължи процеса по тяхното подобряване в бъдещи сесии и изрази надеждата, че резултатите, които се постигнат по настоящата ще са силен аргумент за увеличаване на бюджета на НИФ. „Защото повече иновации означава и по-голям растеж за българската икономика“, акцентира зам.-министър Манолев. Зам.-председателят на икономическата комисия в НС Даниела Савеклиева акцентира на доброто сътрудничество, което има с Министерството на икономиката и на важността от насочването на повече иницативи към регионалната икономика. От своя страна областният управител на Благоевград Бисер Михайлов се ангажира да участва в комуникацията между бизнеса от района и агенцията и подчерта, че в региона има много компании и организации, които имат интерес към подобни инициативи. “Агенцията за малки и средни предприятия няма да спре да анализира и оптимизира правилата по работата на НИФ, въпреки множеството подобрения в Девета сесия на Фонда”, подчерта Габриела Козарева по време на събитието.", "date": "2018.06.25", "title": "Започва подаването на проектни предложения по Националния иновационен фонд"}
{"url": "https://www.monitor.bg:443/bg/a/view/spirka-za-razkazi-vyv-varna-tyrsi-podkrepa-i-finansirane-za-da-prodylji-103567", "text": "Сдружение „Кашалот“, което инициира нестандартната и интересна кампания „Спирка за разкази“ във Варна, се надява проектът да продължи и в следващите месеци, след намирането на необходимата подкрепа и финансиране. „Спирка за разкази“ доказа, че е успешен формат за популяризиране на литературата по нестандартен начин и има потенциал да стане постоянна част от градската среда във Варна, категорични са от сдружение „Кашалот“, след отчитане н резултатите на приключилата  кампания. В продължение на един месец (от 21 май до 17 юни) проектът, осъществен с финансовата подкрепа на Фонд „Култура“ на Община Варна, бяха публикувани 16 разказа на 6 централни спирки от градския транспорт във Варна. В началото на месец май от сдружението поканиха всички творчески настроени жители и гости на града да изпратят тяхната интерпретация на темата „Още 5 минути“ в до 250 думи. По време на кампанията бяха получени над 60 разказа, 16 от които бяха подбрани да бъдат показани на спирките „Козирката“, „Общината“ (в двете посоки), „Площад Съединение“, „Чаталджа“ и „Полиграфията“. Всички разкази могат да се видят и на специално създадена интернет страница на проекта www.spirkazarazkazi.bg Равносметката е повече от положителна – над 2 000 уникални посещения на сайта през периода на кампанията, над 20 000 потребители на социалните мрежи са имали възможност да се запознаят с разказите и още хиляди възторжени отзиви от гражданите и гостите на града.  ", "date": "2018.06.25", "title": "„Спирка за разкази“ във Варна търси подкрепа и финансиране, за да продължи"}
{"url": "https://www.monitor.bg:443/bg/a/view/hollywood-undead-pristigat-chasove-predi-koncerta-v-sofija-103588", "text": "Прочути с взривяващите си изпълнения на живо, Hollywood Undead пристигат часове преди да забият за пръв път на живо у нас. Американската петорка ще кацне утре сутрин в София. Специални гости на дългоочакванoто им шоу в зала „Универсиада“ утре ще са финландската банда Blind Channel. Те са една от най-успешните и модерни рок групи във Финландия. Популярното радио YleX описва групата като „най-дивата и изпълнена със страст група във Финландия“. В деня на концерта, вратите на зала Универсиада ще бъдат отворени за посетителите в 18:30 часа. Малко преди да излязат на сцената, Hollywood Undead ще се срещнат лично с 10 от най-големите си български фена в бекстейдж зоната за автографи и снимки с тях. На концерта си в София ще изпълнят както едни от най-големите им хитове, така и песни от последния им албум “Five”.", "date": "2018.06.25", "title": "Hollywood Undead пристигат часове преди концерта в София"}
{"url": "https://www.monitor.bg:443/bg/a/view/ogromnite-zadrystvanija-po-asparuhov-most-svyrshvat-dnes-103576", "text": "Огромна тапа на Аспарухов мост - верижна катастрофа с няколко коли. Такава е всекидневната картинка от няколко дни по съоръжението, по което се провежда ремонт на 200-метров участък в края на моста. Това всъщност е остатъка от ремонта, който не бе осъществен в края на миналата година, поради влошаването на времето. Тапите, както винаги в такива случи, са огромни, а причината, освен натоварения заради ремонтите трафик, са и постоянните верижни катастрофи. Днес трябва да приключи ремонтът на отсечката в края на Аспарухов мост, успокои страстите шефът на областно пътно управление във Варна, инж. Румен Илиев. След това продължава ремонта и преасфалтирането  на 6-километровата отсечка в дясното платно на Автомагистрала „Черно море“ след виадукта на с. Звездица в посока Бургас. Ремонт тече и по магистралата в посока от Варна за Шумен. Вече е приключило преасфалтирането след селата Невша и Млада гвардия и сега се работи в района на Девня, където се ремонтира пътен участък от 4 км. Заради натоварения трафик през лятото, планираното продължение на ремонтните дейности по Аспарухов мост бяха отложени за през септември. „Ремонтът е абсолютно наложителен, това е и желанието на голяма част от нашите съграждани. Съоръжението не е общинско, поддържа се от АПИ и има готовност за незабавно започване на ремонта на шесто мостово съоръжение, което е едно от най-старите и в най-лошо техническо състояние. Има готовност и за продължаване цялостно ремонта по останалата част на моста. В условията на един затруднен трафик обаче, се счете, че не е най-целесъобразно това да започне сега, тъй като направихме анализ на място, че изграждането на бул. „Левски“ ще преразпредели във висока степен потоците от автомобили. Ще преразпредели и трафика в града и в този смисъл стартира сега само аварийно закърпване на дупките по моста, за да може през летния сезон съоръжението да е в относително добро състояние. Същинските ремонтни дейности започват наесен, за да не създаваме излишно напрежение в трафика“, коментира ситуацията варненския кмет Иван Портних.", "date": "2018.06.25", "title": "Огромните задръствания по Аспарухов мост свършват днес"}
{"url": "https://www.monitor.bg:443/bg/a/view/bsp-izkluchi-zemedelcite-ot-koalicijata-103590", "text": "Земеделски съюз „Александър Стамболийски\" бе изключен от коалицията „БСП за България“. Това стана на съвместно заседание на коалиционния съвет на червените с Изпълнителното бюро и ръководството на парламентарната група, съобщиха от партията. Решението е на основание коалиционния договор, в чл. 22, на който се посочвало, че партия, която иска да участва самостоятелно на избори – за парламент, президент или пък местни, трябва да бъде изключена. От БСП припомнят, че до казуса се е стигнало, след като през уикенда на своя конгрес земеделците са решили да се явяват самостоятелно на избори. В позицията на коалиция \"БСП за България\" се посочва, че от което обаче не било прието на заседанието. \"ЗС \"Александър Стамболийски\" заяви, че иска по отношение на конкретни политики да бъдат направени компромиси с ПП ГЕРБ. Единодушно беше отхвърлено това предложение\", посочват от левицата. Земеделците имат двама депутати в парламентарната група на БСП – Спас Панчев и Димитър Георгиев. Панчев е лидер на земеделския съюз, а на конгреса преди дни бе преизбран за поста. От БСП обаче искат двамата да напуснат НС.  „Участниците в дискусията бяха категорични, че депутатите - представители на ЗС \"Александър Стамболийски\" трябва да напуснат парламента по морални причини, тъй като вече не са част от коалиция \"БСП за България\", казват от левицата. Малко по-късно от партията съобщиха, че Той изразил своето желание да остане да работи с ПГ за целите и политиките на Коалицията \"БСП за България\". \"ПГ на левицата прие това решение.\", утониха от \"Позитано\" 20. За сметка на това обаче депутатите от \"Те настояват той да напусне парламента, в който е влязъл от квотата на \"БСП за България\" и да освободи мястото за следващия от листата в Стара Загора\", се казва в съобщението на левицата. Междувременно лидерът на БСП Корнелия Нинова публикува в профила си във Фейсбук, решенията на ПГ относно изключването на Панчев. На свой ред самият Панчев коментира пред \"Фокус\", че няма да напусне НС и ще остане независим депутат. Той заяви, че в лявата коалиция която пък не оставяла възможност на коалиционните партньори да се изявят.  \"Ако започна сега да говоря против „БСП за България“, ще кажат – ето го, той е настроен, сега иска да си отмъщава. Политиката в „БСП за България“ се провеждаше от БСП главно. БСП определяха говорителите, БСП определяха участниците в медиите, пиарът на БСП решаваше кой да говори и за какво да се говори. Бил съм част от тази коалиция и не ми се иска днес да злословя по адрес на който и да е от ръководството на партиите от коалицията или за нашите досегашни партньори в парламентарната група\", обясни Панчев.", "date": "2018.06.25", "title": "БСП изключи земеделците от коалицията, Спас Панчев става независим (ОБНОВЕНА)"}
{"url": "https://www.monitor.bg:443/bg/a/view/bylgarija-e-pyrva-po-broj-na-fintek-kompaniite-v-ugoiztochna-evropa-103577", "text": "България е страната с най-голям потенциал за развитие на финтек сектора в Югоизточна Европа, посочва доклад на SeeNews, цитиран от Investor.bg. През 2017 г. в страната са оперирали общо 70 финтек компании, съобщават авторите на доклада „Югоизточна Европа: финтек и иновации“, които виждат предпоставки за бърз растеж на сектора у нас както заради броя на дружествата, така и заради благоприятната стартъп среда. След България се нареждат Румъния с 59 финтек компании и Словения с 15. Като цяло финтек секторът е най-бързо развиващият се в ИТ сектора и е сегментът с най-висок брой стартъпи. За 2017 г. той се оценява общо на 371 млн. евро в България, Румъния, Словения и Хърватия. Според анализа се очаква растеж на българския пазар на онлайн разплащания. Банковият сектор в страната е силно фокусиран върху мобилните технологии, CRM системите, обработката и анализ на данни и виртуализациите. Все още ниската технологична зрялост на обществото, измерена чрез използването на умни телефони и интернет, слабото вътрешно търсене и ниският среден доход могат да забавят развитието на финтек сектора, се посочва в доклада. България е лидер сред държавите в Югоизточна Европа и от гледна точка на ефективност в областта на иновациите и заема престижното 15-то място в света. След нея се нареждат Молдова (22-ра в световната ранглиста), Румъния (39-а) и Словения (44-та). България води и в производството на иновативни продукти, въпреки че заема трето място в региона след Словения и Хърватия, измерено чрез приноса ѝ в иновациите. България е и на първо място в региона по постижения в областта в групата на държавите с висок среден доход. Според доклада на SeeNews Югоизточна Европа е най-иновативна в е-участието на населението, но изостава в предлагането на онлайн услуги от публичната администрация. През 2017 г. оборотът на българската ИКТ индустрия надвишава 2,5 млрд. евро, което е трикратно увеличение в сравнение със седем години по-рано. България се нарежда на четвърто място в Европа от гледна точка на петгодишната динамика на иновациите в Класацията за иновации в ЕС 2017, като всяка пета българска компания е внедрила технологична иновация през последните пет години.", "date": "2018.06.25", "title": "България е първа по брой на финтек компаниите в Югоизточна Европа"}
{"url": "https://www.monitor.bg:443/bg/a/view/shegi-za-iznasilvane-sybra-30-000-sreshtu-seks-tormoza-103578", "text": "Комедийното шоу „Шеги за изнасилване“ на американската актриса Камерън Еспосито събра 30 хиляди долара в полза на Rape, Abuse & Incest National Network (RAINN) – организация, фокусираща се върху жертвите на сексуалния тормоз. „Завърших програмата за три месеца. Обикновено подготовката за 1-часово шоу отнема близо година. След като много от уличените в сексуален тормоз хора започнаха да планират следващите си професионални проекти, реших, че е време да направя премиера на шоуто“, обяснява пред Huffington Post актрисата, като добавя, че притесненията й се състояли в това, че шумът около движенията като #MeToo и Time's Up ще отшумят. Към момента „Шеги за изнасилване“ е достъпно напълно безплатно на сайта на Еспосито. Там могат да бъдат направени и даренията.", "date": "2018.06.25", "title": "„Шеги за изнасилване“ събра $30 000 срещу секс тормоза"}
{"url": "https://www.monitor.bg:443/bg/a/view/mks-pusna-spytnik-chistach-s-harpun-103582", "text": "Екипажът на Международната космическа станция /МКС/ пусна спътникът RemoveDebris, предназначен за провеждане на експерименти по почистване на околоземната орбита от космически боклук. Това предаде агенцията N+1.ru, позовавайки се на Space.com. Експерименталният спътник, който е снабден с харпун, е разработен от инженери от английската компания SSTL, в сътрудничество със специалисти още няколко европейски и южноафрикански страни. 100-килограмовият апарат бил доставен на МКС с кораба Dragon. Преди дни е бил пуснат в орбита, като специалистите от Университета Сурей вече са получили сигнал от спътника. В течение на следващите два месеца изследователите ще проверяват работата на системите, след което ще пристъпят към демонстриране не технологията за събиране на космически боклук. За целта RemoveDebris ще използва мрежа и харпун, както и два спътника CubeSat. През септември т.г. апаратът ще пусне единия от спътниците в открито пространство на разстояние от 5 до 8 метра. След това ще хвърли мрежа, която ще стегне с помощта на малки мотори. Това ще попречи на CubeSat да излети обратно в космоса, посочва Space.com. С помощта на камери и лидар /технология за дистанционно получаване на информация за отдалечени обекти чрез сензори/ апаратът ще изпълни експеримент по визуална навигация. Това ще помогне да бъдат проследени и охарактеризирани отломките на орбита. Получените данни за приближаващите се обекти ще бъдат изпращани на Земята. През февруари 2019 г. ще бъдат извършени финалните експерименти - RemoveDebris ще пусне харпуна, предназначен за хващане на отломки с максимални размери 10×10 см. в специален изтеглящ се панел. За разлика от мрежата, този панел ще работи на по-близко разстояние - 1,5 метра. В случай на успех, космическият чистач ще пусне платно, за да попадне бързо в горните слоеве на атмосферата на Земята и да изгори в тях. В качеството на алтернативни проекти за почистване на орбитата от боклук днес се използват спътници, работещи на принципа на велкро, и електродинамични „капани“ за забавяне на скоростта на отломките.   По данни на НАСА в орбитата около нашата планета, се намират около 8000 тона космически боклук. Количеството на отломките, чиито размер не превишава 1 см, се равнява на близо 750 000. Учените са категорични, че те представляват сериозна заплаха за работещите на орбитата апарати. Миналата година, например, летяща с голяма скорост частица космически боклук проби 7-милиметрова пукнатина в наблюдателния модул на МКС. В същото време все още не съществува ефективен метод за унищожаване на отломките – на този етап учените проследяват траекторията на полета на големите частици и се стараят до коригират орбитата на апаратите така, че да избегнат сблъсъка. Междувременно стана ясно, че миналата седмица малък метеорит се е взривил в небето близо до гр. Липецк в Русия. Информацията е на онлайн изданието CNET, което уточнява, че това се е случило на 21-ви юни малко след 4 ч. сутринта местно време, като няма данни за пострадали и нанесени щети. Кадри от взрива на метеорита се появиха и в YouTube. Космическото тяло предизвика бурни дискусии сред руските учени, които се разделиха в мнението си дали то наистина е било метеорит. Според завеждащия лабораторията на физическия факултет на Воронежския държавен университет Владимир Расхожев става дума за космически боклук, изгорял в атмосферата. Зам.-директорката на Държавния астрономически институт „Щернберг“ Олга Силченко пък смята, че взривилото се над Русия небесно тяло е било именно метеорит, но за да се докаже теорията й той трябва да бъде открит. „Болид и метеорит – това е фактически едно и също явление, с тази разлика, че болидът изгаря в атмосферата, а метеоритът пада на Земята“, обясни Силченко, цитирана от ТАСС. По данни на НАСА метеоритът се е движел с около 51 800 км/ч и е експлодирал на около 27 км. височина, като взривът е бил с еквивалент на около 2,8 килотона. Това я прави най-мощната метеоритна експлозия в атмосферата от началото на годината от общо 19. Въпреки това този метеорит бледнее по мощност в сравнение с този, който падна над Челябинск преди пет години. Неговата експлозия беше с еквивалент на 440 килотона. Явлението беше наблюдавано на 15 февруари 2013 година в  9,15 ч. местно време, когато в небето над Челябинска и Свердловска области беше  забелязан ярко светещ падащ обект, оставящ дълга следа от дим. Метеоритът падна от юг-югоизток, и се взриви в стратосферата над Челябинск, като освети много ярко огромна площ. Минути по-късно ударната вълна разтърси града и населените места в областта. Ранени бяха повече от 1200 души, които получиха предимно наранявания от счупените от ударната вълна стъкла. Експлозията нанесе щети на много сгради. Първоначално бе съобщено, че част от метеорита е паднала в слабонаселен район на 80 км от град Сатка, но впоследствие тази информация беше опровергана. Мястото на удара по-късно беше установено в замръзнало езеро на един километър от град Чебаркул. Друг фрагмент се разби близо до Златоуст.    Руските учени от Института за космически изследвания са стигнали до извода, че животът на Земята може да се е появил вследствие на падане на метеорит, пише „Свободная Пресса“. По време на експеримент специалистите имитирали удари, нанесени от метеорити по повърхността на древна планета. В резултат на изследването било установено, че в образувалата се при удара плазма са възникнали аминокиселини, както и фрагменти от ДНК и РНК, информира «ФАН».    Руският Център за управление на полетите (ЦУП) извърши поредната маневра за коригиране орбитата на МКС, като я повдигна със 700 метра, предаде ТАСС. Орбитата бе коригирана във връзка с планираното за 10 юли изстрелване на товарния кораб \"Прогрес МС-09\" от космодрума Байконур към космическата станция. Източник от ракетно-космическия отрасъл по-рано оповести, че на този кораб може да бъде отработена включваща две обиколки на Земята схема на полета до МКС.", "date": "2018.06.25", "title": "Международната космическа станция лови боклук с харпун  "}
{"url": "https://www.monitor.bg:443/bg/a/view/naj-staroto-vino-v-sveta-se-pazi-vyv-varna-103579", "text": "Винени кристали отпреди 8 000 години се пазят във Варненския археологически музей. Те са открити по най-старото злато, тъй като е имало обичай древните да ръсят покойниците с вино. Това означава, че най-старата вино е открито в морската столица, а не както се твърдеше – в Грузия, където е открита напитка на 7000 години. Това съобщи Дарик Варна, като цитира Виталий Меркушев – председател на борда на Черноморския форум за винопроизводство. Петият Черноморски форум на винопроизводството'2018 ще се проведе от 27 до 29 юни в курорта „Златни пясъци“. По времето на Живков, България е била втора по износ и четвърта по производство на вино, а сега е на 22-ро място, коментира Меркушев. Днес страната ни държи едва 1% от пазара, а средната цена на литър вино е едва 1 евро. България е експортно ориентирана и изнася над 60% от произведеното вино, посочи Станимир Стоянов – председател на Съюза на енолозите у нас. Годишно производството достига 120 млн. литра. Основните пазари за износ на наше вино са Полша, Чехия, Русия, Германия и САЩ. По време на форума, гостите ще могат да посетят изложението за вино и високоалкохолни напитки, произведени в Черноморския регион, Кавказ и на Балканите, а също така да вземат участие в проявите на голямото международно събитие. На изложението ще могат да бъдат дегустирани вина от 20 страни от региона. Форумът се провежда под патронажа на Международната организация на лозарството и винопроизводството и с подкрепата на Министерството на селското стопанство на Руската Федерация и Съюза на енолозите в България.", "date": "2018.06.25", "title": "Най-старото вино в света се пази във Варна"}
{"url": "https://www.monitor.bg:443/bg/a/view/prodadoha-lazernija-pistolet-na-han-solo-za-550-000-dolara-103580", "text": "Лазерният пистолет на Хан Соло от филма \"Междузвездни войни: Епизод VI - Завръщането на джедаите\" бе продаден за 550 000 долара на търг в Лас Вегас. От аукционна къща \"Джулиънс окшънс\" оповестиха, че лотът е спечелен от компанията Ripley's Believe It or Not. Дългият около 40 сантиметра лазерен пистолет бил съхраняван над 30 години от Джеймс Шоп, сценографа на филма, излязъл по екраните през 1983 г., поясниха от тръжната къща. През юни 2017 г. роботът R2-D2 от джедайската сага бе продаден за 2,76 милиона долара, докато за лазерния меч, размахван от Люк Скайуокър в два филма от поредицата, бяха платени 450 000 долара. На търга \"Легенди на Холивуд\" бе изложен също цял костюм на Супермен, носен от актьора Кристофър Рийв във филма \"Супермен 3\". Костюмът на супергероя бе продаден за 200 000 долара. Платената сума значително надхвърля първоначалната му оценка. Черна вълнена рокля, носена от Мерилин Монро, пък намери купувач за 20 000 долара, които ще бъдат предоставени на фондацията на президентската библиотека \"Ейбрахам Линкълн\".", "date": "2018.06.25", "title": "Продадоха лазерния пистолет на Хан Соло за 550 000 долара "}
{"url": "https://www.monitor.bg:443/bg/a/view/niki-iliev-iznese-lekcija-v-stolichno-uchilishte-103581", "text": "Режисьорът Ники Илиев се срещна с деца в столичното 73-то училище „Владислав Граматик”. Какъв набор от качества трябва да притежават бъдещите кинодейци, за да станат успешни – това бе сред темите, които авторът на „Нокаут, или всичко, което тя написа“ и преподавател в НБУ обсъди заедно с учениците. Лекцията му в софийското училище бе част от кампанията „Успели българи дават личен пример“. Освен него, с младите български надежди се срещнаха още Дани Ангелов, Кристина Кръстева, Цвети Радойчева, Бояна Бояджиева и Димитър Главчев. Всеки от гостите разказа за своя професионален път и в откровен разговор с децата им посочи идеи за бъдеща професионална ориентация и реализация. кампания , която има за цел да мотивира и вдъхнови децата да учат. Кампанията „Успели българи дават личен пример“ се провежда с подкрепата на МОН и Столична община и ще продължи до края на юни в София, а през есента - и в провинцията. Междувременно Илиев жъне успехи на международно ниво с третия си филм „Нокаут“. Преди по-малко от месец лентата излъчи победител на SEE Film Festival в Париж в лицето на американския актьор Гари Дърден. Именно на него е поверена главната роля на бившия ММА боец, преквалифицирал се в музикант, Арън в „Нокаут“. „Много се радваме, че филмът се приема добре по фестивалите. За разлика от „Чужденецът“ и „Живи легенди“, той не стана толкова популярен в България, но навън предизвиква интерес. Този път не заложихме толкова на комерсиализацията, колкото на това да направим нещо различно, да разкажем една различна история“, обясни наскоро пред „Монитор“ Илиев. Сред градовете, където „Нокаут“ вече бе прожектиран, са Лондон, Гваделупа и Ню Йорк. „Интерес има и от други страни, към момента усилията ни са фокусирани върху дистрибуция в Щатите“, допълва още режисьорът.", "date": "2018.06.25", "title": "Ники Илиев изнесе лекция в столично училище"}
{"url": "https://www.monitor.bg:443/bg/a/view/imotnijat-interes-na-rusnacite-pravi-germanija-shampion-103555", "text": "По икономически показатели и интереса на братушките към имотния пазар в съответната страна от участниците на световното първенство по футбол, което сега се провежда в Русия, шампион трябва да стане Германия, като на финала ще надделее над Швейцария. Това сочат сметките на сайта Prian.ru. От портала са включили в проучването си няколко показателя: на благополучието в страната участник на мундиала, на нивото на туризма й, рейтингът на ФИФА за съответния футболен отбор и имотния индекс на Prian.ru. Първите два което е положително за икономиката и така има възможност да се отделят повече пари за спорт. Имотният индекс на портала отразява в кои от страните участници руснаците предпочитат да инвестират най-много в имоти. Интересното е, че събралият най-малко точки по индексите е победител. Така в група „А”, където е и домакинът на шампионата, за победител е определен Уругвай, следван от един от аутсайдерите - Египет, а след тях са братушките и Саудитска Арабия. В следващата група „В” нещата съвпадат и с имотната и с футболната логика. Първа е Испания, втора - Португалия, третото място е за Мароко, а последното - за Иран. където номер 1 е Франция, следвана от Австралия, Дания и Перу. Тук заради високата издръжка на живот Дания е след кенгурата. В група „D” на световното по футбол първа в класацията на руския имотен портал е Хърватия, но много близо до нея са Исландия и Аржентина, а на дъното логично е Нигерия. За група „Е” най-интересното е, че Сърбия, която се смята за руски аванпост на Балканите е последна, а пред нея е дори далечна Коста Рика. Първа е Швейцария - любимо място на руските олигарсите, а втора - Бразилия. Германия е безспорният лидер в група „Е” по имотен интерес на руснаците, следвана от Швеция, Мексико и Южна Корея. В група „G” на първо място в класацията логично е Англия, най-малкото защото но албионците, според въпросната класация, ще загубят на четвъртфинала от швейцарците. Втора е Белгия, а далеч зад първите са Панама и Тунис. В група „H” първа е Полша, а следващите са Япония, Колумбия и Сенегал, но и четирите страни винаги са били доста далеч от имотните интереси на братушките, но за туризъм към тях има известен интерес. На единия полуфинал в Русия, според руския сайт, Германия ще елиминира Испания, а в другия Швейцария ще надделее над Франция. В борбата за титлата обаче германците се оказват по предпочитани от швейцарците.", "date": "2018.06.25", "title": "Имотният интерес на руснаците прави Германия шампион"}
{"url": "https://www.monitor.bg:443/bg/a/view/opredeljat-39-ulici-v-pazardjik-s-parkomesta-v-sinja-zona-103561", "text": "39 улици в Пазарджик, които се намират в идеалния и широкия център с общо 1398 места за паркиране, са включени в списъка на участъците от „Синя зона“ в областния град. Списъкът е приложен в проекта на новата Наредба за безопасността на движението, който ще бъде разгледан на заседание от местните общински съветници в края на месеца. От тези 1398 места за паркиране 142 са предвидени за хора с увреждания. Отделно са описани междублокови пространства, също със статут на „Синя зона“, с общо 223 места. В официалните мотиви се посочва, че „съобразно увеличения брой на паркоместата, предвидени в проекта на наредбата, се налага актуализация и на броя паркоместа“. Най-сериозните промени в Наредбата ще касаят текстовете за преференциално паркиране на хора с увреждания, на които ще се наложи да си изкарват нови карти. Променен е срокът на действие на картата за преференциално паркиране на ППС, превозващи хора с трайни увреждания, който е срокът, посочен в ТЕЛК или НЕЛК-решението, но не повече от 3 години. При изгубване, кражба, унищожаване, отпадане на основанието за издаването на преференциалната карта, на правоимащите лица се вменява задължението да уведомяват административния орган в 7-дневен срок от възникване на обстоятелството. И още една промяна е предвидена в поднормативния документ- собствениците, управителите и наемателите на магазини, заведения, складове, работилници и други подобни, са длъжни  да поддържат прилежащата тротоарна площ достъпна и безопасна, без да създават препятствия на преминаващите пешеходци.", "date": "2018.06.25", "title": "Определят 39 улици в Пазарджик с паркоместа в “Синя зона“"}
{"url": "https://www.monitor.bg:443/bg/a/view/gorski-hvanaha-brakonier-s-djip-bez-nomera-103568", "text": "Горски инспектори към Изпълнителна агенция по горите хванаха в полунощ бракониер по време на лов в землището на с. Струпец, община Роман. Задържането е станало след подаден сигнал, съобщиха от Изпълнителна агенция по горите (ИАГ). След като пристигнали на място, проверяващите забелязали светлина от боен фар и движещ се джип, който обикалял нивите. При опита да спрат автомобила за проверка, лицето се опитало да избяга. След кратко преследване, горските служители го задържали. При проверка на превозното средство, между двете предни седалки проверяващите намират извадено от калъф и заредено ловно оръжие, карабина с два патрона в пълнителя, както и прикачен уред за нощно виждане. На нарушителя е съставен акт за нарушение по Закона за лова и опазване на дивеча. Автомобилът, който е бил без регистрационни табели е задържан. Ловното оръжие е иззето. Уведомени са органите на МВР, след което лицето е отведено в РУ Роман за изясняване на самоличността.", "date": "2018.06.25", "title": "Горски хванаха бракониер с джип без номера"}
{"url": "https://www.monitor.bg:443/bg/a/view/pozdravyt-chao-stana-na-200-godini-103569", "text": "Прочутият италиански пъздрав „Чао!”, който живеещите по Апенините използват както за „Здрасти!”, така и за „Довиждане!”, стана на 200 години! Научавайки за юбилея, милиони хора от останалата част на планетата, където „Чао!” вече проглушава ушите, ама предимно във второто му значение, взеха кръглата годишнина за чиста проба шега. Защото за тях поздравът е едва ли не другото име на Италия наред с „пица”, тоест той си е направо извечен и би трябвало да съществува откакто свят светува! А истината е, че в сегашния му вариант „Чао!“ или „Ciao!” се появява за пръв път в писмен документ като разговорна италианска дума някъде в началото на лятото на 1818 г. Тогава известният по онова време италиански драматург и либретист Франческо Бенедети споменава в писмо до приятел, че в оперния театър на Милано „Ла Скала” хубавите дами и въобще цветът на града го приветствал с милото „Чао Бенедетин!” Пак от тази година е и писменото уверение на красавицата на Верона графиня Джована Мафей до нейния съпруг в чужбина, че малкият им син й бил заръчал да приветства татко си с „Чао!” Година по-късно пък английската писателка лейди Сидни Морган „връща лентата” пак в миланската скала, където посетителите си разменяли постоянно сърдечния поздрав „Чао!” Интересното е, че лингвинистите между Алпите и Сицилия свързват произхода на завладялото света италианско приветствие с раболепието на слугата пред неговия господар. Ами през средните векове особено във Венеция при всяка среща или раздяла с чорбаджията, прислужниците му се покланяли и му казвали „s’ciavo”, „с’чаво”. Изпълненото с уважение съкратено обръщение може да бъде преведено като „Ваш покорен слуга!” или „Винаги на вашите услуги!” и сигурно за това по-късно венецианските търговци го разнесли по пазарите на цяла Италия. Накрая поздравът еволюирал в „Чао!” в изтънченото и пръскащо се по шефовете от културен живот Милано, където обаче запазил уважителното си съдържание. Пак според спецовете по италиански голяма заслуга за разнасянето по света на приветствието има изпятото през 1959 г. от митичния Доменико Модуньо популярно парче „Вали” и най-вече неговият припев „Чао, чао бамбина!” После, през шейсетте и седемдесетте години, се случи паметното планетарно нашествие на легендарната италианска моторетка „Чао”. Със същото име през 1990 г. бе кръстено и дървеното човече – символ на състоялото се тогава на Апенините световно футболно първенство.  ", "date": "2018.06.25", "title": "Поздравът \"Чао\" стана на... 200 години "}
{"url": "https://www.monitor.bg:443/bg/a/view/4-koli-izgorjaha-za-nosht-v-plovdiv-103563", "text": "Общо четири автомобила са изгорели при пожари само за една нощ в пловдивския квартал „Кючук Париж”, съобщиха от полицията. Три от пламналите коли са били от марката „Ауди”, а четвъртият е бил „Опел”. Първият сигнал за пожар, обхванал паркираните коли, бил получен в пожарната в 22,58 часа. На адреса – ул. „Македония” 68, огнеборците са установили, че горят две аудита. Пожарникарите са успели да спасят 10 други паркирани коли от изпепеляване. Едното ауди е било с изгорена задна част и купе, а второто – с поражения по предницата с двигателния отсек. Причините за пожара тепърва ще се изясняват, като се предполага, че става дума за умишлен палеж. Една от версиите, които хората в квартала спрягат, е за липсата на паркоместа в района. „Кварталът ни се пренасели и трудно се намира къде да се паркира. Може да са им драснали клечката заради това”, си говореха местните на сутринта след пожара. Вторият сигнал за следващите две пламнали коли бил получен на 112 в 23,57 часа. Той гласял, че на ул. „Братя Шкорпил” горят два паркирани автомобила – „Ауди” и „Опел”. Първото возило било с изгорени двигателен отсек и купе, а на втория пострадала предницата. Огнеборците успели да погасят пламъците и да спасят седем други коли, паркирани в близост до горящите. И по двата случая се води разследване, за да се уточнят причините за възникване на пламъците.", "date": "2018.06.25", "title": "4 коли изгоряха за нощ в Пловдив"}
{"url": "https://www.monitor.bg:443/bg/a/view/kmetove-se-prezastrahovat-pri-sybiraneto-na-egn-ta-103537", "text": "Заради криворазбрани разпоредби и в разрез с новите европейски правила за защита на личните данни (GDPR) кметове и общински чиновници масово събират допълнителни документи на хартия от гражданите. Тоталното неразбиране на влезлия в сила точно преди месец регламент води до излишна бюрокрация. Най-често органите на местното самоуправление искат подпис върху подобни документи при смяна адрес, за да обработят ЕГН-тата им. „Органите на държавна власт разполагат със законови правомощия за събиране и обработване на лични данни с цел предоставяне на услуги на гражданите и те не следва да затрудняват тези услуги чрез допълнително изискване на съгласие на физическите лица“, коментира пред „Монитор“ Венцислав Караджов, председател на Комисията за защита на личните данни (КЗЛД). По думите му освен е и неправилно тълкуване и прилагане на новите правила по защита на личните данни. В комисията постъпват непрекъснато сигнали, че органите за местно самоуправление, най вече общинските структури и кметства, изискват декларации от физическите лица, когато ползват различни услуги. Общината е публичен органи и тя е в правомощието си да предоставя тази услуга и идентифицира лицето, което иска услугата. „Това не става с негова декларация, защото законът казва, че трябва да е идентифицирано лицето, било то Закона за местно самоуправление, било то наредби на общината. За тези публични органи има законово основание да обработват личните данни“, допълни шефът на регулаторът. Вдигналата се шумотевица около въвеждането на новите правила за опазването на персонална информация е довело до повече жалби в регулатора. Но оплакванията са основно извън компетенциите на КЗЛД. До членовете на комисията гражданите се жалят с твърдения за незаконосъобразно обработване на лични данни, когато са обект на измама или са „Измамите не са от компетентността на КЗЛД, тя не е разследващ орган, който може да я установи. Още повече в социалните мрежи споделянето на информация се използва от физически лица за техни лични или домашни цели. Приложението на закона и регламента се изключва при тези хипотези“, коментира казусите Караджов.", "date": "2018.06.25", "title": "Кметове се презастраховат при събирането на ЕГН-та "}
{"url": "https://www.monitor.bg:443/bg/a/view/bylgarija-proizvejda-okolo-120-mln-l-vino-godishno-103573", "text": "България произвежда около 120 млн. л вино годишно, съобщи днес председателят на Съюза на енолозите в страната Станимир Стоянов на пресконференция по повод Петия Черноморски форум на винопроизводството, който ще се проведе в курорта \"Златни пясъци\" от сряда до петък. Той коментира, че секторът е експортно ориентиран и над 60% от произведеното вино е за износ. Основните пазари за българските вина са Полша, Чехия, Русия, Германия, САЩ и страните от Бенелюкс. В последно време сред основните пазари се нарежда и Китай, обясни Стоянов. Според него, българските вина са доста добри като качество, но популяризирането им трябва да е на по-високо ниво. По време на форума за винопроизводство ще могат да се дегустират вина от повече от 20 държави. В рамките на проявата ще се проведе международен курс \"Вината на Черно море\", като за наградите, които са в 11 категории, ще се съревновават производители на вина, коняци и други спиртни напитки. Оценяващата комисия на конкурса е от експерти от България, Армения, Грузия, Русия, Румъния, Сърбия и други страни.", "date": "2018.06.25", "title": "България произвежда около 120 млн. л вино годишно"}
{"url": "https://www.monitor.bg:443/bg/a/view/jivotni-go-udrjat-na-noshten-jivot-za-da-izbjagvat-horata-103570", "text": "Все повече животни като тигри, лъвове и мечки се превръщат в \"нощни птици\", за да избягват хората, предаде Асошиейтед прес, позовавайки се на публикация в сп. \"Сайънс\". Учените отдавна знаят, че човешката дейност внася смут в природата. Освен че стават по-бдителни и отделят по-малко време за търсене на храна, много бозайници \"пътуват\" до отдалечени зони или се движат по-малко, за да избягват контакт с хората. Мащабен анализ установи, че дори дейности като ходене на екскурзия и къмпингуване плашат животните и ги подтикват да бъдат по-активни през нощта. \"Животните \"залагат на сигурно\" по отношение на човека. Хората могат и да мислят, че не оставят следа, когато просто се разхождат в горите, но дори беглото им присъствие има трайни последствия за обитателите им\", казва ръководителката на изследователския екип Кейтлин Гейнър от Калифорнийския университет в Бъркли. Гейнър и колегите й са анализирали 76 проучвания, обхванали 62 вида животни на шест континента, сред които лъвове в Танзания, видри в Бразилия, койоти в Калифорния, диви прасета в Полша, тигри в Непал. Изследователите са сравнили степента на нощна активност на животните при различни видове човешка дейност - лов, ходене на екскурзия, земеделие. Специалистите са установили, че човешкото присъствие предизвиква повишение средно с 20 процента на активността през нощта дори при животни, които не са \"нощни птици\".  ", "date": "2018.06.25", "title": "Животни го удрят на нощен живот, за да избягват хората"}
{"url": "https://www.monitor.bg:443/bg/a/view/nelina-se-zahlasva-po-risuvaneto-snimki-103571", "text": "Пеенето не е единственият артистичен талант на Нелина. Оказва се, че поп-фолк звездата е доста сръчна с четката за рисуване, което било и нейната най-голяма детска страст. Преди да започне да пее, тя е вярвала, че има бъдеще като художник. призна пред Планета тв тя. Певицата се запалила към рисуването от дарбата на неин братовчед – Милен, който непрекъснато изобразявал коне. След животните, Нелина започнала да скицира любими герои като Моливко, Сръчко, Винету, Индиана Джоунс и Бай Ганьо. „Хубаво е, че не съм се ограничавала само в една посока. В гимназията бях изключително впечатлена от моя преподавател по немски език, г-н Димитър Волф, на когото съм посветила един портрет. Той беше много строг, но изключителен педагог и съм му много благодарна за всички знания, които съм придобила в неговите часове.“, допълни изпълнителката на „От щастието най-боли“.      ", "date": "2018.06.25", "title": "Нелина  се захласва по рисуването(СНИМКИ)"}
{"url": "https://www.monitor.bg:443/bg/a/view/arestuvaha-riana-103572", "text": "Фенове на Риана останаха шокирани, след като изтекоха снимки на любимката им, арестувана от органите на реда в Бевърли Хилс. Притеснението им обаче се оказа излишно – жената на кадрите не е тяхната любимка. До объркването се стигна, след като жена се престори на поп звездата по време на сблъсъка си с униформените в Бевърли Хилс. След като била заловена за кражба от магазин, тя не предоставила лична карта. Вместо това обяснила, че се казва Робин Риана Фенти, каквото е името на певицата по паспорт. Жената назовала и датата на раждане на Риана – 20 февруари. Единствената грешка, която направила била в годината. Вместо 1988-а, когато е родена звездата, тя казала 1986 г. Униформените в Бевърли Хилс така и не повярвали на версията на задържаната. Каква е истинската й самоличност обаче не става ясно. Премиера на касовото продължение „Бандитките на Оушън“, колекции на козметичния и дизайнерския й бранд и нова музика – това са само част от начинанията, с които се захваща Риана това лято. След световния дебют на големия екран на женската версия на „Бандата на Оушън“, който се състоя на 8 юни, лентата генерира печалби в размер на близо 171 милиона долара от боксофиса. Наскоро изкусителката от Барбадос потвърди и че отново се е завърнала в звукозаписното студио, но отказа да даде повече подробности за предстоящите си проекти. Последният албум на Риана, озаглавен ANTI, се появи на музикалния пазар в началото на 2016 г.", "date": "2018.06.25", "title": "Арестуваха Риана"}
{"url": "https://www.monitor.bg:443/bg/a/view/galena-vdigna-rd-v-stil-mejduzvezdni-vojni-snimki-103574", "text": "Фолкдивата Галена вдигна пищно парти за рождения ден на първородния си син – Стефан, който навърши 9 години. Тематиката на празненството беше посветена на любимата поредица на момченцето – „Междузвездни войни“. От тортата с Чубака и Йода до бутиковите къпкейкове с щурмоваци върху тях – всичко беше свързано с култовата космическа сага. Събитието по традиция се проведе в семейния комплекс край Велико Търново - атракциона „Калоянова крепост“. Звездата на „Пайнер“ направи последователите си в социалните мрежи част от щастливите моменти на фамилията. написа певицата към кадри от рождения ден на Стефан. През февруари изпълнителката на „Дай ми любов“ разбуни духовете и с празненството в чест на първия рожден ден на втората й рожба – Александър. Според спекулациите, неговото парти е струвало над 20 000 лв. Тогава основна тема бяха мечетата, а украсата беше решена в синьо и бяло.  ", "date": "2018.06.25", "title": "Галена вдигна РД в стил „Междузвездни войни“ (СНИМКИ)"}
{"url": "https://www.monitor.bg:443/bg/a/view/stroiteli-v-tyrnovo-primamvat-klientite-s-izplashtane-na-lizing-103540", "text": "Строителни предприемачи във Велико Търново примамват клиентите си с предложения за изплащане на жилищата на лизинг. При началния етап на строежа на ниво готови основи после още 20%, а при получаване на Акт 16 и останалите 50% на разсрочено месечно плащане с минимална лихва. По този начин предприемачът си гарантира, че клиентът му няма да се откаже, а той пък от своя страна е сигурен, че ще получи завършен апартамент и няма да бъде измамен и парите му да потънат в поредната жилищно-строителна пирамида. Основно във Велико Търново строителство на жилища има в кварталите „Картала”, „Колю Фичето” и широкия център, както и в района на парк „Дружба”, на т. нар. скален венец. Жилищата са предимно дву- и тристайни апартаменти с площ между 80 и 150 кв. м, а цените около и малко над 500 евро за кв. м. В доста от случаите става дума за довършване на спрени от времето на кризата преди десетина година градежи и или използване на изоставени от други предприемачи строителни терени. Вече почти няма строител, който да предава апартаментите си в грубо завършен строеж. За да привлекат и да глезят клиентите някои предприемачи на едно от помещенията до ниво мебелировка. А някои бъдещи новодомци искат дори и частично мебелиране на жилището си от строителите. Като цяло обаче положението на пазара с новите жилища във Велико Търново е във временен застой като липсва както търсене, така и особено голямо разнообразие на предлагане. Причината за това е излизането от играта на една голяма част от средните и дребните предприемачи, които не успяха да оцелеят в кризата и бяха принудени да замразят обектите си. Част от тях обаче успяха да излъжат доста от клиентите си да им дадат пари „на зелено” и потънаха с пачките в чужбина. Срещу двама-трима бивши строители пък се водят съдебни дела от измамени и ощетени клиенти, като вече има най-малко един осъден предприемач.", "date": "2018.06.25", "title": "Строители в Търново примамват клиентите с изплащане на лизинг "}
{"url": "https://www.monitor.bg:443/bg/a/view/borisov-se-sreshta-s-protestirashtite-prevozvachi-103557", "text": "Премиерът Бойко Борисов ще се срещне в 11.00 часа с представители на протестиращите днес автобусни и тежки превозвачи. Причината за недоволството им е внесения в парламента законопроект за създаване на обща браншова камара.  Пред храм-паметника \"Александър Невски\"са паркирани около 30 автобуса. Засега протестът се отлага в очакване на срещата с премиера, обяви координатарът на недоволните превозвачи Магадалена Милтинова. \"Ако г-н Борисов каже, че законопроекта ще бъде оттеглен, протестът няма да се състои\", заяви Милтенова.", "date": "2018.06.25", "title": "Борисов се среща с протестиращите превозвачи"}
{"url": "https://www.monitor.bg:443/bg/a/view/japonski-biznes-forum-shte-byde-syzdaden-v-bylgarija-103575", "text": "Зам.-премиерът Томислав Дончев ще открие във вторник Българо-японски бизнес форум, на който ще присъстват над 30 японски компании от различни икономически сектори, членове на Японската агенция за външна търговия (ДЖЕТРО), съобщиха от правителствената пресслужба. Очаква се зам.-министърът на икономиката Александър Манолев и японският посланик в България Н. Пр. Масато Ватанабе ще подпишат съвместен документ, с който ще се създаде Японски бизнес форум - нова платформа за делово сътрудничество между двете държави. Представителите на ДЖЕТРО ще посетят България в периода 25-27 юни 2018 г. Мисията им е продължение на постигнатите договорености за задълбочаване на икономическото сътрудничество между двете страни по време на официалното посещение на министър-председателя на Япония г-н Шиндзо Абе в България през януари 2018 г. и потвърдени по време на визитата на вицепремиера Дончев в Япония през февруари 2018 г. В рамките на своето посещение в България представителите на японските компании ще проучат възможностите за бизнес и инвестиции в България, ще посетят производствени бази в София и Пловдив, които са пример за успешен бизнес в страната, и ще проведат срещи с представители на българския бизнес за установяване на директни контакти и започване на съвместни проекти.", "date": "2018.06.25", "title": "Японски бизнес форум ще бъде създаден в България"}
{"url": "https://www.monitor.bg:443/bg/a/view/robyrt-plant-otkazal-rolja-v-igra-na-tronove-103460", "text": "Да задържи зрителите пред екрана никога не е било проблем за „Игра на тронове“. Никога не е имало нужда звезди да се появяват, за да спасят рейтинга му. Достатъчно е да продължи линията с кръв, насилие, силни мъжкари и секс и всичко ще е наред. Оказва се обаче, че една от най-големите рок звезди е била на крачка да стане част от актьорския състав на сагата за Вестерос. Вокалът и текстописец на легендарните Led Zeppelin Робърт Плант наскоро разкри, че му е предлагана роля в поредицата, но самият той отказал тази възможност. Малко са хората, които притежават телевизор и не биха убили, за да застанат в една сцена с Джон Сноу, Церсей или Ария, но Плант категорично отказал, заради притесненията си да не го вкарат в калъп. Новината за предложението от „Игра на тронове“ към музиканта излезе наяве по време на интервю на Плант за шоуто The StromboShow.Попитан дали е фен на някое от хитовите заглавия на HBO, той разкри, че всъщност дори е отказал роля. Легендата обаче отказа да влезе в подробности относно образа, който е трябвало да изиграе.", "date": "2018.06.25", "title": "Робърт Плант отказал роля в „Игра на тронове“"}
{"url": "https://www.monitor.bg:443/bg/a/view/prevozvachite-sprjaha-protesta-si-sled-sreshta-s-borisov-103566", "text": "ГЕРБ изтеглят законопроекта за създаването на Българска автомобилна камара. Решението беше обявено от премиерът Бойко Борисов на брифинг след среща с протестиращите днес в столицата превозвачи. \"За мое най-голямо съжаление нещата отново опряха до моя кабинет, въпреки всичките ми усилия да се решават по министерствата и парламента\", беше първият коментар на премиерът.  По думите му, когато са го запознали със законопроекта целта и мотивите са били само едни: \"така както останалите браншове, така и транспортният да има камара, която във вид на неправителствена организация да съдейства, да дава предложения, да наблюдава и да бъде връзка между сектора и министерството\", допълни премиерът. На срещата е разбрал, че има детайли, които притесняват превозвачите и затова е разпоредил на вносителя на законопроекта Станислав Иванов да го изтегли от парламента. С бранша Борисов се е договорил някои от неща, които са правилни и според двете страни, да бъдат вкарани с поправки в закон или наредби. Едно от тях е сивият сектор, уточни Борисов. По думите му превозвачите трябва да са единни, защото предстои отново обсъждане на пакет \"мобилност\". \"И не само на бранша, на парламентарните групи, на евродепутати, защото предстои една много тежка битка по време на австрийското председателство. Ние успяхме до този момент да блокираме, но след първи юли рязко ще ни намалеят тези възможности\", каза още Борисов.  Борисов обяви недоволството си от заложеното в законопроекта за Българска автомобилна камара, че транспортното министерство трябва да има само съвещателен глас при издаването на лицензи за превоз. Припомняме, че това беше едно от основните причини за недоволството на фирмите. Друго ограничение, което законопроектът предвижда, е да се взима лицензът на превозвач, който не е работил 30 дни. \"Принципал и отговорник за този сектор е министърът на транспорта, лицензите се издават там\", заяви Борисов и подкрепи идеята браншовата организация на превозвачите да бъда двукамерна т.е. камионите да бъдат разделени от рейсовете.  Упрек получи и бившата ДАИ, според Борисов при никое транспортно министерство агенцията не е успяла да контролира ефективно. Затова премиерът даде предложение контролът да отиде към КАТ.  От своя страна координаторът на протеста Магдалена Милтенова заяви, че благодари на премиера за срещата и решението законопроекта да бъде изтеглен. Протестиращите превозвачи ще направят своите предложения за промени в сега действащите нормативни актове. \"Ще изтеглим автобусите и камионите от цяла България, без да пречим на държавата и гражданите\", допълни превозвачът Петко Ангелов.  ", "date": "2018.06.25", "title": "Превозвачите спряха протеста си след среща с Борисов"}
{"url": "https://www.monitor.bg:443/bg/a/view/bmv-blysna-invalid-v-trikolka-i-izbjaga-103558", "text": "Лек автомобил БМВ с френски регистрационни номера е блъснало триколка с инвалид в нея е напуснало местопроизшествието, съобщи Осман Ведат Али, внук на потърпевшия. Инцидентът е станал в Хитрино в неделя, шофьорът на леката кола е установен. \"Днес към 11:30 в Хитрино блъсна дядо ми и вижте как бяга, обаче не му мина номера, добре, че хората са го снимали как бяга.\" - разказа в групата \"Виждам те КАТ - Шумен\" Осман. Внукът публикува няколко няколко снимки, направени от очевидци, докато баварецът напуска района на Хитрино.  \"На 24 юни ок. 11:30 в село Хитрино на кръстовището на ул. \"Мир\" и ул. \"Еделвайс\" лек автомобил „БМВ“, с френска регистрация, управляван от 33-годишния Е.Е. от село Хитрино при движение назад е ударил електрическа триколка за хора с увреждания, управлявана от 82-годишен мъж от същото село.\" - съобщи в понеделник сутринта говорителят на полицията в Шумен. След удара 82-годишният мъж е бил откаран от екип на центъра за спешна медицинска помощ в МБАЛ - Шумен. Там било констатирано, че пострадалият е със счупване на таза и е оставен за лечение в болницата. По случая било започнато досъдебно производство. Самият Осман Ведат Али е добавил и снимка, на която се вижда че БМВ-то е установено и е докарано в центъра на Хитрино, а полицаи извършват проверка на шофьора. Според внука лекият автомобил е бил с неизрядни документи. \"Като го провериха полицаите, колата беше нередовна, нямаше нищо платено.\" - коментира мъжът.", "date": "2018.06.25", "title": "БМВ блъсна инвалид в триколка и избяга"}
{"url": "https://www.monitor.bg:443/bg/a/view/kaludija-kardinale-blesti-v-salon-za-krasota-103461", "text": "bTV залага на класиката това лято и качва на малкия екран легендарната Клаудия Кардинале. Тя ще блести в една от основните роли на новия сериал „Салон за красота“, чиято премиера е на 2 юли от 21:30 часа. Всеки делник зрителите ще имат избора да заложат на италианския финес, с който Кардинале  играе фризьорката с финансови проблеми Лаура. Внучка й се е набъркала в неприятности и тя трябва бързо да намери добра работа, след като кризата затваря малкото салонче, в което работи. Заедно със собственика му заминават за Рим, където към тях се присъединяват още три дами и отварят ново студио. Главната роля в „Салон за красота“ е поверена на ослепителната Мануела Аркури – най-търсената италианка във виртуалното пространство. Тя е актриса, фотомодел и телевизионна водеща в РАИ. Започва кариерата си на 14-годишна възраст с участия във всевъзможни конкурси за красота. Била е сред 50-те най-желани жени в света в класация на сп. \"Макс\".  В италианската продукция участва и Джулиана де Сио, позната на българската публика от хитовата мафиотска сага \"Октопод\" и от актуалния сериал „Въпрос на чест“, който в момента върви по БНТ. В него тя играе отмъстителната сицилианка Триполина. В „Салон за красота“ също й  поверена ролята на лошата.", "date": "2018.06.25", "title": "Клаудия Кардинале блести в „Салон за красота“"}
{"url": "https://www.monitor.bg:443/bg/a/view/grisho-otnovo-padna-do-6-o-mjasto-v-sveta-103562", "text": "Най-добрият български тенисист Григор Димитров падна с една позиция в световната ранглиста по тенис. Димитров, който загуби във втория кръг на турнира в лондонския Куинс Клъб през миналата седмица, вече има актив от 4780 точки и заема шестото място. Той беше изпреварен от шампиона в английската столица Марин Чилич (Хърватия), който е с 5060 точки. Лидер отново Рафаел Надал с 8770 точки. Испанецът почиваше, но измести Роже Федерер от върха с 50 точки, след като швейцарецът не успя да защити титлата си в Хале. Трети продължава да бъде Александър Зверев (Германия) с 5755 точки, а четвърти е Хуан Мартин Дел Потро (Аржентина) с 5080 точки.", "date": "2018.06.25", "title": "Гришо отново падна до 6-о място в света"}
{"url": "https://www.monitor.bg:443/bg/a/view/nad-400-vezni-v-tyrgovskata-mreja-na-teritorijata-na-ujna-bylgarija-proveri-damtn-103564", "text": "От началото на 2018 г. инспекторите на Държавна агенция за метрологичен и технически надзор (ДАМТН) са инспектирали 442 броя везни в търговската мрежа на територията на Южна България. Проверките са били съсредоточени в областите Пловдив, Пазарджик, Смолян, Стара Загора, Хасково и Кърджали, като са обхванали 281 търговски обекта. Констатирани са нарушения в 66 от проверените обекти – установени са 78 везни с изтекъл срок на задължителната метрологична проверка. Пет от тях са били и с нарушени пломби, ограничаващи достъпа до местата за настройка и регулиране, което позволява измерванията с тях да бъдат манипулирани. Установено е и една везна, която е неразрешена за търговска дейност. За нарушенията са съставени 66 протокола за задължителни предписания, с които несъответстващите везни са спрени от употреба и 61 акта за установяване на административно нарушение. Предстои образуване на административно-наказателно производство по отношение на още 5 нарушители, на обща стойност от около 12 хил. лв. Проверките в цялата страна продължават, като ще обхванат и временно разкритите търговски обекти, характерни за настъпващия летен сезон.", "date": "2018.06.25", "title": "Над 400 везни в търговската мрежа на територията на Южна България провери ДАМТН"}
{"url": "https://www.monitor.bg:443/bg/a/view/maradona-poiska-mesi-i-kompanija-da-zashtitjat-chestta-na-arjentina-103546", "text": "Легендата на аржентинския футбол Диего Марадона поиска тотална промяна от националния отбор на Мондиала в Русия. \"Гаучосите\" бяха определяни като един от фаворитите, но имат едва една точка в първите два мача. \"Футболистите трябва да защитят престижа на Аржентина. Загубата от Хърватия ни струва адски много. Не знам как допуснахме хърватите да ни вкарат три гола по този начин. Всички футболисти бяха със скръстени ръце и никой не си сложи крака на пътя на топката. Ще се радвам, ако имам възможност да се видя с всеки един от играчите. Тези момчета са длъжни да защитят честта на Аржентина“, коментира Марадона в интервю за телевизия Telesur. Аржентина излиза срещу Нигерия във вторник от 21:00 часа, като по същото време е другият мач от груповата фаза между Исландия и Хърватия.", "date": "2018.06.25", "title": "Марадона поиска Меси и компания да защитят честта на Аржентина"}
{"url": "https://www.monitor.bg:443/bg/a/view/djim-keri-e-tolkova-smeshen-che-da-ni-se-doplache-103459", "text": "Какво друго да направи Джим Кери освен да те разсмее? Ами разбира се – да те разплаче. Това че може и двете го доказа отдавна и то на големия екран. Ред е да се завърне към младежката си любов – телевизията, където не е заставал пред камера за главна роля от две десетилетия. Проектът, който го връща към сериалите, носи името „Смях през сълзи“, но не се подлъгвайте по имиджа на един от най-великите живи комици, и веднага изтрийте появилите се образи от „От глупав по-глупав“ в главата ви. Няма да е някоя смешна поредичка. Продукцията обещава да е нещо много повече и да не пести драмата – роли, които Кери предпочита в последните години. Премиерата на първи сезон ще е в края на лятото,     Епизодите са общо 10 и са по 30 минути. “Смях през сълзи” събира отново в един екип Кери и носителя на Оскар – независимия френски режисьор Мишел Гондри. Последно двамата работиха заедно по филма „Блясъкът на чистия ум“. Героят на Джим носи забавното име г-н Пикълс и е една от иконите на детската телевизия, символ на доброта и мъдрост не само за впечатлителните малчугани, но и за родителите им, които са израснали с него. За съжаление личният живот на Джеф Пикълс не е толкова хармоничен, колкото екранният му образ и семейството му бавно, но сигурно започва да се разпада. Джеф започва да търси спасение в приказка, басня или кукла, която да му помогне да премине през тази криза. Без да сме го гледали още на екран бихме казали, че синопсисът доста напомня на сюжетното начало на комедията „Мисис Даутфайър“, в която героят на великия Робин Уилямс е водещ на детско предаване, който тотално губи връзка със семейството си и логично следва развод и раздяла с децата. С две думи – г-н Пикълс е добър човек в жесток свят се     по един забавен, но в същото време сърцераздирателен начин. За колегите му в телевизията всичко е просто бизнес, а Джеф е поредната бърнаут-жертва на мега индустрията. Дори дългогодишния продуцент на г-н Пикълс - Себ (в ролята Франк Лангела от „Фрост/Никсън“) е готов да го изостави, защото се опасява, че емоционалното му състояние може да съсипе бизнеса, който са изградили. И логично - започва да подготвя шоуто за живот след главният му герой. Друг от приближените на г-н Пикълс - Диъдри (в ролята Катрин Кийнър от  “Дръзки” и „Бягай!“), главният творец на куклите, се занимава със собствените си лични и професионални проблеми.  Не намира упора в колегите, но такава липсва за Джеф и у дома. Съпругата му (в ролята Джуди Гриър от „Бракувани“) също е крайно отчуждена. Сценарият на „Смях през сълзи“ е поверен на      Той е и изпълнителен продуцент заедно с режисьора Мишел Гондри и самият Джим Кери и цяла банда професионалисти с биографии, колкото телефонен указател. Трудно може да се предвиди дали тази теелвизионна авантюра на Джим Кери ще е успешна, но едно е сигурно – струва си да се опита особено, когато глевният актьор може за 3 секунди да те размее и разплаче.", "date": "2018.06.25", "title": "Джим Кери е толкова смешен, че да ни се доплаче"}
{"url": "https://www.monitor.bg:443/bg/a/view/kolata-na-trupcheta-pri-lipsa-na-platen-danyk-v-e-sistemata-103520", "text": "Колата може да остане без документ за техническа изправност, ако при проверката на бумагите при годишния преглед онлайн не се получи потвърждение за платен годишен данък. Така въпреки че носим в себе си квитанция от общината, че сме изрядни за годината, прегледът ще бъде прекратен автоматично. Промяната в изискванията идва след изменения в наредбата за периодичните прегледи за проверка на техническата изправност на пътните превозни средства (Наредба Н-32). В нея е записано, че ГТП ще бъде прекратяван, когато в информационната система няма информация за платен пътен данък на превозното средство. Преди началото на преглед на превозно средство се проверят документите на хартия от служителите на пункта. След започване на инспекцията се сверяват с резултатите от автоматичната проверка в информационната система за данък върху превозното средство и задължителната застраховка „Гражданска отговорност“ на автомобилистите. Същото важи и за задължителна застраховка „Злополука“ на пътниците, когато такава се изисква. Когато няма достъп до базата с данни за платените задължителни застраховки, председателят на ГТП комисията вписва в информационната система номера на знака към съответната застрахователна полица. Но при наличен достъп до системата не се получи потвърждение, че не се дължи данък върху превозното средство и/или задължителна застраховка, председателят на ГТП комисията отразява несъответствията в протокола и не извършва периодичния преглед на превозното средство, пише още в наредбата.", "date": "2018.06.25", "title": "Колата на трупчета при липса на платен данък в е-системата"}
{"url": "https://www.monitor.bg:443/bg/a/view/borisov-pozdravi-erdogan-za-izbornata-pobeda-103553", "text": " Министър-председателят Бойко Борисов поздрави в телефонен разговор президента на Турция Реджеп Тайип Ердоган за изборната победа при провелите се предсрочни президентски и парламентарни избори в южната ни съседка, съобщи пресслужбата на Министерски съвет. \"Убеден съм, че изразената днес воля на турския народ ще бъде основа за стабилното и консолидирано развитие на Турция във всички области\", заяви българският премиер. Той изрази удовлетворение от засилените контакти между България и Турция в последните години и посочи, че разчита активното двустранно сътрудничество да продължи.  \"Вярвам, че заедно ще работим за укрепване на връзките между нашите две страни в областта на миграцията, както и за мира и стабилността в региона\", каза още Бойко Борисов.   Той запозна Ердоган с позицията, която заяви пред европейските лидери в Брюксел, че споразумението с Турция трябва да продължи, за да бъде преодоляна мигрантската криза и че за пореден път е настоял ЕС да изплати останалата част от договорените средства.  Турският президент благодари на българския премиер и изрази надежда за още по-успешно партньорство между двете държави.", "date": "2018.06.25", "title": "Борисов поздрави Ердоган за изборната победа"}
{"url": "https://www.monitor.bg:443/bg/a/view/sa-sht-shte-dadat-grafik-za-jadreno-razoryjavane-na-kndr-103549", "text": "Правителството на САЩ в близко време ще представят на властите на КНДР график за реализация на договореностите за ядреното разоръжаване, съобщи Ройтерс. Денуклеаризацията на Корейския полуостров бе договорена в Сингапур на среща между американския президент Доналд Тръмп и севернокорейския лидер Ким Чен Ун. Графикът ще е много точен и ще има конкретни изисквания. По-рано Тръмп заяви, че денуклеаризацията на Корейския полуостров вече По негови думи САЩ и КНДР още преговарят. Независимо от срещата и преговорите с Пхенян, Доналд Тръм все пак реши да се презастрахова и реши да удължи с една година срока на валидност на едностранните американски санкции срещу КНДР. Остават в сила многобройните ограничителни мерки, които бяха въведени главно чрез постановления на президента Барак Обама през август 2010 г., април 2011 г., януари 2015 г., март 2016 г., както и тези, по нареждане на настоящия държавен глава от септември 2017 г. Валидността на тези санкции изтече на 26 юни тази година. Тръмп реши да ги удължи с още една година, позовавайки се на факта, че все още се запазва \"извънредното положение във връзка със Северна Корея\". Едновременно с това Тръмп заяви, че се доверява на лидера на Северна Корея Ким Чен Ун. „Мисля че имаме много добри отношения с Ким Чен Ун и че между нас възникна добра химия“. „Считам, че той иска да направи най-доброто за своята страна, може би, за своето семейство или дори за себе си, но той иска да направи правилното нещо“, заяви американският президент. Междувременно водещите медии в Северна Корея не публикуваха критични статии за САЩ по повод поредната годишнина от началото на Корейската война (1950-1953 г.). Това съобщи японската агенция Киодо, анализирала по-специално съдържанието на органа на управляващата Корейска трудова партия \"Нодон синмун\". Изданието помества няколко материала във връзка с датата; те разказват главно за войниците, сражавали се в началото на войната, и за тогавашни сражения. Медиите в КНДР обаче не споменават пряко САЩ и избягват обичайните за тях изрази - \"американски империалисти\", \"врагове\" и \"агресия\", с каквито бяха изпълнени статиите по повод предишните годишнини. Според Киодо тази тенденция идва най-вероятно от нежелание да се разваля атмосферата, в която се подобряват днес контактите между Пхенян и Вашингтон. Лидерът на Северна Корея Ким Чен Ун и президентът на САЩ Доналд Тръмп разговаряха на 12 юни в Сингапур и подписаха документ, в който Пхенян се обяви за пълна денуклеаризация на Корейския полуостров в замяна на гаранции за сигурност от страна на Вашингтон. Както стана известно през уикенда тази среща е струвала на Сингапур 12 милиона долара. В същото време бе съобщено, че Австрийските власти вече се готвят за насрочената в средата на юли среща на руския президент Владимир Путин с президента на САЩ Доналд Тръмп. Дипломати от двете страни няколко дни са уточнявали подробности във връзка с предстоящата среща на върха, пише \"Кронен цайтунг\". Освен това в Австрия са пристигнали експерти от службите за сигурност на двете велики сили, за да подготвят се казва в материала. Прессекретарят на руския лидер Дмитрий Песков обаче съобщи междувременно за РИА Новости, че Кремъл още няма готовност да информира за среща между Путин и Тръмп. За нея ще се съобщи официално \"според хода на подготовката\". От 1 юли Австрия поема председателството в ЕС, като Виена си поставя по-специално задачата \"да продължи развитието на отношенията между ЕС и Русия с оглед на „ключовата роля на Москва за стабилността и сигурността в Европа и света\".", "date": "2018.06.25", "title": "САЩ ще дадат график за ядрено разоръжаване на КНДР (Обновена)"}
{"url": "https://www.monitor.bg:443/bg/a/view/devet-dyrjavi-si-pravjat-voenen-es-dnes-103548", "text": "9 държави положиха основата за нов механизъм за европейско сътрудничество в областта на отбраната – „Европейска инициатива за интервенция“, съобщи пред „Фигаро“ френският министър на отбраната Флоранс Парли. Германия, Белгия, Дания, Холандия, Естония, Франция, Португалия, Испания и Великобритания подписаха в Люксембург декларация за целта. Италия, която бе сред страните, проявяващи интерес към включване в този механизъм, но където правителството се смени след избори, „обмисля възможността за присъединяване, но не е взела окончателно решение“, уточни Парли. Инициативата, която президентът на Франция Еманюел Макрон вижда като възможност за напредък в областта на отбраната, ще засили сътрудничеството между генералните щабове на европейските страни, членуващи в него. Механизмът ще позволи те да реагират заедно по-бързо, извън рамките на НАТО и ЕС. Страните, които членуват в него, ще координират своите действия при планирането на сценарии за обща реакция на потенциални кризи, които може да застрашат сигурността на Европа. Такива сценарии според министъра на отбраната на Франция, са природни бедствия, намеса при конфликти, евакуация на граждани на страна - членка и др. Отбраната на Европа изисква обща стратегическа култура, подчерта Парли. Тя подчерта, че това ще даде възможност за по-бърза реакция, тъй като вземането на решения в рамките на ЕС е много бавно спрямо спешността на евентуална критична ситуация, която може да възниква в дадена европейска държава. Механизмът също така представлява възможност Великобритания с нейния флот и ядрени оръжия да остане в рамките на европейската отбрана, въпреки „Брекзит“. „Става въпрос за инициатива, която позволява обединение с някои държави извън ЕС“, подчерта министър Парли. От НАТО се притесняват от припокриване на ролите с новия европейски военен съюз и дистанциране от САЩ.", "date": "2018.06.25", "title": "Девет държави си правят военен ЕС днес "}
{"url": "https://www.monitor.bg:443/bg/a/view/kakva-shte-e-cenata-na-gaza-ot-uli-103547", "text": "Днес Комисията за енергийно и водно регулиране (КЕВР) ще обсъди на открито заседание цената на природния газ през третото тримесечие на годината. „Булгаргаз” предлага ръст на цената на суровината с 18,5%, но енергийният регулатор вече излезе с предложение за увеличение от 10,8%. Председателя на КЕВР Иван Иванов предупреди, че с този скок в цената на газа, топлоенергията ще поскъпне с повече от предвиденото. На този етап обаче енергийната комисия отказва да дава прогнози с колко точно ще се повиши цената на услугата. Повишението на цените на парното, на тока и на газа ще станат ясни на 1 юли. Неправителствени организации се обявиха против решението на държавния регулатор и се заканиха да атакуват решението в съда.", "date": "2018.06.25", "title": "Каква ще е цената на газа от юли?"}
{"url": "https://www.monitor.bg:443/bg/a/view/malyk-meteorit-se-vrjaza-v-nebeto-na-rusija-103550", "text": "Малък метеорит се е взривил в небето близо до гр. Липецк в Русия миналата седмица, съобщава онлайн изданието CNET. Това се е случило на 21-ви юни малко след 4 ч. сутринта местно време, като няма данни за пострадали и нанесени щети. Кадри от взрива на метеорита се появиха и в YouTube. По данни на НАСА експлозията на метеорита е била с еквивалент на около 2,8 килотона. Това я прави най-мощната метеоритна експлозия в атмосферата от началото на годината от общо 19. Въпреки това този метеорит бледнее по мощност спрямо метеорита над Челябинск през 2013 г. Неговата експлозия беше с еквивалента на 440 килотона. Размерът на метеорита над Липецк не е ясен. НАСА изчислява, че се е движил с около 51 800 км/ч и е експлодирал на около 27 км. височина. Най-близкият до България наблюдаван взривил се метеорит за периода от 1988 г. до 2018 г., за който има официални данни, е бил в югоизточните части на Румъния на 7 януари 2015 г. Неговата експлозия е била с мощност 0,4 килотона.", "date": "2018.06.25", "title": "Малък метеорит се вряза в небето на Русия "}
{"url": "https://www.monitor.bg:443/bg/a/view/elektronna-koja-dava-useshtane-za-dopi-103552", "text": "Учени са разработили „Е-дермис” или електронна кожа, която може да се приложи към ръка протеза, позволявайки на потребителя да придобие усещане за допир. Използвайки електронни сензори, имитиращи нервните окончания в тялото, кожата може да предаде както усещане за допир, както и за болка. Кожата е изработена от плат и каучук, в които са вградени електронните сензори. Технологията не е инвазивна, а предава усещания чрез кожата на потребителя, използвайки метод, известен като TENS или електрическа стимулация на нерв през кожата, процес, за който са нужни часове за отбелязване на нервните окончания на пациента. Учените са използвали ЕЕГ (Електроенцефалограми), за да потвърдят, че илюзорното усещане за крайници е почувствано от пациента, през електронната кожа, при стимулирането й в продължение на десетки часове изпитания. Според изследването, пациента е получил предимно, усещане за натиск, както и  „електрическо изтръпване, както и не много силна, неприятна, но поносима болка. Учените казват, че пациентът е успял да посочи, абсолютно точно, кой пръст на протезата бива стимулиран. Намерението, за възвръщане на болката, може да бъде против човешката интуиция, но може да се използва, за да предупреждава пациента, че ще повреди протезата. „Това е интересно и ново, защото сега можем да имаме протеза за ръка, която вече е на пазара, и да я облечем с е-дермис, който може да позволи на потребителя, независимо дали той или тя, вдига нещо кръгло или дали има остър ръбове”, добавя Люк Осбърн студент по биомедицина.   В момента електронната кожа може да долавя извивки и да различава остри предмети, но в бъдеще може да бъде адаптирана за чувствителност на температура. Освен че помагат на използващите протези, учените възнамеряват да използват технологията за подобряване на космическите костюми и за роботи.  През годините, са се появявали различни усещащи допир протези, но тази разработка показва колко далеч е стигнала технологията, като вече не е нужна инвазивна хирургия, а разпознаването на допир и болка е потенциално приложимо на всяка протеза.  Електронната кожа е дело на инженери от Университета Джонс Хопкинс и Сингапурския институт по невротехнологии. ", "date": "2018.06.25", "title": "Електронна кожа дава усещане за допир"}
{"url": "https://www.monitor.bg:443/bg/a/view/1-ot-4-kupuvachi-na-novo-jilishte-iska-da-e-do-kluch-103539", "text": "Един от четирима купувачи на ново жилище у нас предпочита то да бъде довършено „до ключ”, научи „Монитор”. „На пазара обаче няма много оферти за завършени нови апартаменти”, казва Полина Стойкова от Bulgarian properties. „За това често се случва купувачите да поръчват на продавача довършителни работи срещу допълнително заплащане. То е в рамките на около 200 евро на квадрат, като клиентът си избира какво да бъде направено”, добавя тя. По думите й има и друг вариант да се спазари само заплащане на труда, като купувачът си достави материалите, а строителят да му осигури майсторите, но той е по-сложен и малко хора го предпочитат. Според Стойкова някои инвеститори предлагат тези довършителни работи да бъдат направени „Така е и по-удачно, защото всички майстори още са на обекта, което дава възможност работата да се свърши по-лесно и клиентът да може по-бързо да се нанесе в купеното от него жилище”, каза още тя. Други имотни брокери смятат, че по-голямата част от купувачите обаче обикновено са „изцедени“ финансово след покупката на апартамента и често отлагат довършването му. Някои от тях се опитват със собствени сили да направят част от нещата от имота, придобит на шпакловка и замазка и по този начин да спестят някои и друг лев. Резултатът обикновено е, че те много по-късно влизат в имота и асансьорите в новите кооперации, се амортизират от пренасянето на материали за ремонтите. Тихомир Цаков от „Аристо” също смята, че все повече хора предпочитат да вземат новото жилище готово за обитаване. „Те обикновено се договарят с предприемача, изграждащ кооперацията за довършителните работи. Причината е, че след това и така довършването на жилище става сериозен проблем”, уточнява той. Според столичните брокери от агенциите за недвижими имоти най-често апартаментите „до ключ” се поръчват в затворените комплекси, където и купувачите обикновено са хора с по-високи финансови възможности. При тези проекти вече е нормално строителният предприемач да предлага опцията за довършване на жилището до ниво на почти пълна готовност за обитаване. При покупката на по-старо жилище в повечето случаи купувачът прави тотален ремонт. Често новите собственици променят предназначението на помещенията, като например изнасят кухнята в хола или в някоя от стаите, което е забранено. Имало е случаи, когато преместена тоалетна е била зауствана във водосточните тръби на сградата с всички нехигиенични последствия от това. Друг „подвиг” от подобни преустройства е премахването на тръбите водещи към комините, което също е забранено. По този начин при бедствени ситуации хората от по-ниските етажи не биха могли да използват отопление на твърдо гориво. Освен това нерядко новите собственици на старо жилище, за да го преустроят по свой вкус премахват вертикални елементи от носещата конструкция на сградата, което крие огромни рискове за стабилността й и при по-слаб земен трус. При покупка на панелка пък за да се увеличи обитаемата площ най-често кухнята се пренася на балкона. Другият вариант е тя да отиде в коридора, като от там се махне огромният вграден гардероб, терасата се присъедини към хола или бившата кухня. БДС за жилищата, променен след 1990 г. предвижда, че сградата трябва да има напълно завършени общи части и фасада, докато апартаментите - не. Според стандарта жилището на „шпакловка и замазка” трябва да има прозорци и външна, но не и вътрешни врати между помещенията в него. Стените са само шпакловани и трябва да бъдат измазани преди да се боядисат или облепят с тапети. Подовете са на циментова замазка и в някои случаи се налага да се положи още един слой за да се изравнят, преди да бъда поставена основата за подовото покритие и самото то. Баните също не са довършени. Няма плочки, аксесоари и санитария. Има изградена канализация и има течаща вода, но ВиК инсталацията е „до тапа”. В имота няма поставени осветителни тела, контакти и електрически ключове, но има изводи на местата, където трябва да бъдат поставени. Преди години в Португалия местни строители много се учудиха като им казахме че в България новите апартаменти се продават в такъв вид, и ни попитаха: „А как ще живеят хората в тях?”.", "date": "2018.06.25", "title": "1 от 4 купувачи на ново жилище иска да е „до ключ”"}
{"url": "https://www.monitor.bg:443/bg/a/view/prof-hristomir-brynzov-274-000-leva-godishno-struva-noshtnijat-trud-na-sinopticite-103519", "text": "- Разговаряхме около час с министър Вълчев заедно с протестиращите колеги от НИМХ. Според мен успяхме да изясним всички проблеми. Мисля, че исканията ни са съвсем обосновани и скромни. Министър Вълчев се ангажира с две неща. Първото е краткосрочно - как тази година да успеем да закрепим положението с липсващите средства. Второто е вече принципното решение, за да не се стига отново до такава ситуация. Тъй като Министерството на образованието и науката не разполага с такъв резерв от средства, какъвто ни е необходим, решението беше МОН съвместно с БАН да събират всички резерви и да ни се предоставят средства месец за месец. По този начин ще успяваме да заплащаме разходите по дейността ни. Бих казал, че това не е точно решението, което искахме, но нека уточня, че ние не държим средствата да ни се предоставят накуп. За нас е по-важно някой да поеме ангажимент, че ще получаваме периодично пари. По този начин ще можем да изпълняваме дейността си и ще имаме възможност да купуваме необходимите консумативи. Това бе декларирано от министъра. В петък ни преведоха първия транш, така че работата ни поне за следващия месец е подсигурена. - Да, така ще бъде. Просто министерството няма резерв от 1,1 млн. лева, за да ни предостави накуп необходимите средства. На този етап БАН също ще ни осигури 43 000 лева, като се ангажира да ни отпусне още 120 000 лева. Така че ако получим и парите, обещани от БАН, дори ще можем да работим следващите два месеца, докато се търсят други резерви. Това е по въпроса за краткосрочните искания. Що се отнася до дългосрочните - срещнахме пълно разбиране от страна на министър Вълчев, че НИМХ не може да бъде финансиран по досегашния начин. Заради това ще има промяна в Закона за БАН, чрез която да се гарантира целевото получаване на средствата директно от института, за да изпълняваме задълженията си. - Тази законодателна промяна ще гарантира това, тъй като ще бъде упоменато, че на БАН се предоставя конкретна сума пари, от които дадена част ще бъде за НИМХ. Тоест парите се дават от държавата директно на нашия институт, тъй като сме свързани с изпълнението на много отговорности. Затова финансирането ни трябва да е целево от държавата. - Това може да се случи, ако нито една от двете страни - БАН и МОН, не успеят да осигурят следващия транш. Не мога да кажа каква е вероятността за това, но аз вярвам на уверенията им. Те поеха ангажимент и мисля, че ще успеят да го изпълнят. Едва ли говорят фриволно. - Знаете, че наистина това не е типично за нас, досега не сме излизали по улиците. Нашата работа е съвсем различна и това беше крайна мярка, за да провокираме общественото мнение и хората, които имат право на решение. Благодарен съм и на медиите, които откликнаха и отразиха проблемите ни. - Точно това направихме - оценихме риска и взехме решение да пренасочим част от средствата за издръжка, за да осигурим тези минимални заплати. С прехвърлянето осигурихме допълнителни пари за нощен труд и други дейности. С това успяхме да стабилизираме ситуацията. В резултат на това останахме без средства за издръжка на дейността, но това е по-малкият риск. Хората трябва да са уверени, че ще имат заплати до края на годината. - Сумата за нощен труд и плащанията за други дейности - като планински, утежнени условия и други, е 274 000 лева за година. Става дума за 220 човека, които работят на такъв режим. - Това са другите средства, които са в размер на 211 000 лева. Затова общата сума, която ни е необходима, е 1,1 млн. лева. Това са 6 компонента. - Ние непрекъснато предвиждаме нови неща. Тази година управителният съвет поиска да направим предложения за автоматизация на метеорологичната мрежа. Ние го сторихме, но обикновено се остава с добрите намерения. Само за преминаване на автоматизацията на метеорологичната мрежа са необходими над 10 млн. лева. На този етап няма как да ни бъдат осигурени. Но каквото се искаше от нас, го изпълнихме. - През последните две години има около 4-ма - 5-има млади колеги, които са постъпили при нас. Но напусналите са много повече, като цяло положението не е розово. - Не мога да ви кажа точно, но тези, които останаха у нас, отидоха в други държавни структури, където заплащането е два пъти по-високо. За другите нямам представа. - В момента дългосрочната прогноза за института изглежда добра, ако се приеме това изменение в Закона за БАН, с което да се гарантира независимото финансиране на НИМХ. Засега има воля за това и съм оптимист за бъдещето. Роден е на 23 ноември 1954 г. в София Изучавал е физика и метеорология в Софийския университет „Св. Климент Охридски\" От 2006 г. насам е синоптик в НИМХ към БАН и работи в областта на изготвяне на краткосрочни прогнози за времето и предупреждения за опасни и особено опасни явления на територията на България, както и на месечните метеорологични прогнози за България  ", "date": "2018.06.25", "title": "Проф. Христомир Брънзов: 274 000 лева годишно струва нощният труд на синоптиците"}
{"url": "https://www.monitor.bg:443/bg/a/view/avtobusi-i-tirove-zadrystvat-stolicata-103536", "text": "Автобуси и камиони ще блокират центъра на София и „Цариградско шосе“. Шествие на рейсове ще премине от храм-паметника „Св. Александър Невски” до Централна автобусна гара, докато над 50 тежки камиона ще останат на най-натоварената столична пътна артерия. Законопроект за нова браншова организация раздели превозвачите на две. Основно автобусни компании излизат по улиците. Причина за предизвиканото недоволство на протестиращите шофьори е внесеният в парламента законопроект за Българска автомобилна камара, който я упълномощава да издава лицензи. Друго ограничение, което законопроектът предвижда, е да се взима лицензът на превозвач, който не е работил 30 дни. По информация на организаторите пунктовете за среща са два. На храм-паметника „Св. Александър Невски” ще се съберат между 50 и 70 автобуса, а на бул. „Цариградско шосе” ще са разположени останалите автобуси и камиони. Протестиращите ще се намират откъм страната на хотел „Плиска” между 4-ти и 7-и км и ще се движат в посока от околовръстното към центъра. От 7-и километър назад ще бъдат разположени камионите, които няма да вземат част от шествието, а ще завъртят на 4-ти км под моста и ще продължат към жк „Горубляне”. В 11:00 часа се очаква събралите се автобуси да потеглят от храм-паметника и да преминат през бул. \"Цар Освободител\" и бул. \"Мария Луиза\" до Централна автогара София, където ще се разпръснат и шествието ще приключи.", "date": "2018.06.25", "title": "Автобуси и тирове задръстват столицата"}
{"url": "https://www.monitor.bg:443/bg/a/view/harchim-2-stotaka-za-den-v-akvapark-na-moreto-103496", "text": "Около 200 лева ще са ни необходими, ако искаме да отидем с децата в аквапарк на морето, установи проверка на „Монитор“. В Несебър цената за вход за възрастен е 42 лв., което означава, че за да влязат двамата родители с децата си, ще трябва да дадат 84 лв. За малчуганите пък ще трябва да дадем 21 лв., ако височината им е от 91 см до 1,30 м. Ако обаче са по-високи, ще бъдат таксувани като възрастни. От безплатен вход могат да се възползват само бебетата и децата не по-високи от 90 см. Така излиза, че за да заведат двете си отрочета на водни пързалки, родителите ще трябва да се бръкнат с цели 126 лева само за да прекрачат прага на увеселителния парк. Ако пък искаме да сложим ценните си вещи в сейф, ще трябва да доплатим 7 лв. и отделно още 5 лв. за депозит, който се връща при освобождаване. Шкафчетата също се таксуват - 5 лв. е едното, като отново ще трябва да внесем и депозит от още 5 лв., който ще ни бъде възстановен на излизане от парка. По този начин за един сейф и две шкафчета ще трябва да се бръкнем с 27 лв. Допълнително ще ни струват и снимките, които професионален фотограф ще ни направи, докато се спускаме по пързалките. Всички питиета и храна също ще трябва да плащаме отделно. Важно е да се отбележи обаче, че в самия аквапарк нямаме право да плащаме в брой. На входа всички посетители получават гривни, с които могат да се разплащат вътре на баровете и допълнителните атракциони, като няма ограничение за сумата, която ще заредим. Разбира се, фирмата предлага и отстъпки, ако закупим билетите си онлайн. Цената за възрастен е 39,90 лева, но в тази сума е включен и транспорт за Слънчев бряг, Елени, Свети Влас, Несебър и Равда. Входните билети в аквапарка в Слънчев бряг е с 2-3 лева по-евтини. Там входът за възрастни е 38 лева, а за малчугани – 19 лева. Близо десетачка обаче можем да спестим, ако закупим билета от сайтовете за колективно пазаруване. Така вместо 38 лева за водни забавления в Равадиново, то ще дадем 29,80 лева. От Комисията за защита на потребителите (КЗП) заявиха, че аквапарковете задължително трябва да имат информация за цените на услугите и предупредителни табели за евентуални ограничения по отношение на възраст и килограми на лицата, които могат да ги ползват. „За всеки атракцион поотделно трябва да има информация за възрастовите граници под или над които не може да бъда използван. Задължително е обявяването на цената, както и на продължителността на използването на съоръжението срещу тази цена. Ако има допълнителни услуги, те също би трябвало да бъдат отбелязани на информационните табели”, обясняват експертите. Освен това потребителите трябва да бъдат предварително осведомени и за това какво се заплаща, ако оставят детето си в детски кът с аниматори например.", "date": "2018.06.25", "title": "Харчим 2 стотака за ден в аквапарк на морето"}
{"url": "https://www.monitor.bg:443/bg/a/view/streljali-sreshtu-peveca-mustafa-chaushev-v-turcija-103551", "text": "Стреляли с пистолет срещу певеца Мустафа Чаушев през април в Турция, съобщава NOVA. С певеца в колата са били съпругата му и дъщеря му. До стрелбата се стигнало, след като час по-рано на българо-турската граница Мустафа Чаушев направил забележка на турски гражданин, че го прережда на опашката на граничния пункт.  \"Неприятна случка с неочакван край\", разказва певецът. \"На 22 април бяхме със семейството ми на границата и чакахме да влезем в Турция. Преди нас един млад мъж просто мина пред нас, реших да го попитам защо не си чака реда. Той няма как да мине и без друго. Беше намръщен, започна да ме учи откъде да си взема документите и какво ли не. Приключи спора и влязохме в Турция\", разказа певецът.   Семейството минало Лозенград и преди магистралата за Истанбул се чул силен гръм. \"Нямах време да се уплаша\", допълни Чаушев. След минути съпругата му казала, че стъклото на колата е счупено. Мустафа Чаушев слязъл и видял следи от куршуми. Повикал полиция.   \"Уплаших се и когато осъзнах какво се е случило, изгубих гласа си за 10 дни. Събуждах се сутрин и мислех, че умирам\", каза дъщерята Ажда.", "date": "2018.06.25", "title": "Стреляли срещу певеца Мустафа Чаушев в Турция"}
{"url": "https://www.monitor.bg:443/bg/a/view/sedmicata-zapochva-sys-slynce-i-dyjd-103545", "text": "Слънце и дъжд ни очакват в началото на седмицата. Това съобщават от НИМХ на БАН.  В планинските райони ще превали и прегърми. В Източна България ще е предимно слънчево. Ще духа до умерен вятър.  Максималните температури ще са между 24 и 29 градуса. Атмосферното налягане ще остане без съществен промяна.  През следващите дни се очакват валежи в цялата страна.", "date": "2018.06.25", "title": "Седмицата започва със слънце и дъжд"}
