{"url": "http://www.monitor.bg/a/view/20284-%D0%94%D0%B2%D0%B0-%D1%87%D0%B0%D1%81%D0%B0-%D0%B2%D0%B8%D1%81%D0%B8%D0%BC-%D0%BD%D0%B0-%D0%BE%D0%BF%D0%B0%D1%88%D0%BA%D0%B0-%D0%B7%D0%B0-%D1%81%D0%BC%D1%8F%D0%BD%D0%B0-%D0%BD%D0%B0-%D0%B7%D0%B8%D0%BC%D0%BD%D0%B8-%D0%B3%D1%83%D0%BC%D0%B8/", "text": "Пълнят дупките с рестото от почистването на снега\n                    Два часа висим на опашка за смяна на летните гуми със зимни. Това показа проверка на „Монитор“ в столичните гумаджийници, където от сряда се занизаха дълги колони от шофьори, които в последния момент са решили да оборудват автомобилите си. Пътна полиция официално започна  на 1 ноември и това стресна водачите, които все още търкаляха старите си галоши. За да спестят глобата от поне 50 лева и дори спиране на автомобила от движение, шофьорите се юрнаха в последния момент, за да приведат возилата си в готовност за студеното време. Това образува големи опашки по повечето големи и дори квартални гумаджийници, където обслужването на един клиент отнемаше поне половин час, и то при положение че гумите не се нуждаят от баланс или някакъв ремонт.„Съветваме хората да идват възможно най-рано. Вече повечето колеги си промениха работното време и вместо в 8,30 часа, отварят още в 7 часа сутринта“, обясниха за „Монитор“ от голяма верига магазин за гуми в столицата.От Пътна полиция пък заявиха, че вече са започнали санкционирането на шофьорите, които карат с гуми, чиито грайфер е под 4 мм. На повечето основни пътни артерии и големи булеварди в столицата имаше постове с по две патрулки, където се спираха колите, а униформените тестваха с грайферомер дълбочината на шарката на гумите.За разлика от водачите от министерството на регионалното развитие бяха категорични, че са готови за зимния сезон.„Имаме абсолютна готовност за посрещане на зимния сезон. Всички областни пътни управления са с налични над 60% материали. Техниката е налична на 100%”, увери министър Николай Нанков. Той добави, че снегопочистващите фирми имат готовност в рамките на 24 часа да направят необходимата организация.Регионалният министър също призова шофьорите да подменят гумите си със зимни. Нанков уточни, че указанията на всички директори на областни дирекции са, където има предпоставки, да се затварят пътни участъци до нормалното осигуряване на пропускливост в тези участъци, за да няма бедстващи граждани. Финансовият ресурс, който е заделен за зимно почистване, е в рамките на до 80 млн. лв. Ако има спестяване на ресурс, той ще се използва за ремонт на пътни участъци догодина. От своя страна Михаил Рашков, директор дирекция „Поддържане пътната инфраструктура“, обясни, че има санкционирани фирми през миналия зимен сезон. Стойността на санкциите варира от 10 000 до 40 000 лв. месечно.\n\n\n                    ", "date": "2017.11.01", "title": "Два часа висим на опашка за смяна на зимни гуми"}
{"url": "http://www.monitor.bg/a/view/17009-%D0%A3%D1%82%D1%80%D0%B5-%D0%B2%D1%80%D1%8A%D1%89%D0%B0%D1%82-%D0%92%D0%BE%D0%B9%D0%BD%D0%B8%D1%88%D0%BA%D0%B8%D1%8F-%D0%BB%D1%8A%D0%B2-%D0%BF%D1%80%D0%B5%D0%B4-%D0%9D%D0%94%D0%9A/", "text": "\n                    Лъвът от разрушения Войнишки мемориал на Първи и Шести софийски полк, който държи под лявата си лапа карта на Санстефанска България, се връща утре на мястото си пред НДК. Той беше разрушен, за да се издигне на негово място паметник „1300 години България“, но след решение на Столичния общински съвет той бе махнат. Демонтажът на монумента предизвика редица протести и даже се стигна до палеж на крана, който трябваше да го премахне.\n\nОсвен лъвът от общината обявиха, че ще възстанови на целия комплекс. Преди дни\n\nзам.-кметът Тодор Чобанов заяви, че вече е бил проведен конкурс за мемориала, но никой от кандидатите не е събрал достатъчно брой точки, затова предстои нов. Избраният проект ще премине през обществени обсъждания и разглеждане от художествения съвет на Столична община.\n                    ", "date": "2017.11.01", "title": "Утре връщат Войнишкия лъв пред НДК"}
{"url": "http://www.monitor.bg/a/view/30788-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%92%D0%B4%D0%B8%D0%B3%D0%BD%D0%B0%D1%85%D0%BC%D0%B5-%D1%81-%D0%B4%D0%BE-10-%D0%B4%D0%BE%D1%85%D0%BE%D0%B4%D0%B8%D1%82%D0%B5/", "text": "\n                    С 5-10 % вдигнахме доходите във всяка сфера. Такава констатация е направил премиерът Бойко Борисов при обсъждането на бюджета за 2018 година в МС, стана ясно от стенограмата от последното му заседание. В него повече пари имало за образование, инфраструктура, култура и отбрана.\n\nБорисов отчел, че са заложени 730 млн. лв. повече за заплати, над половин милиард отгоре за образование, както и 120 млн. лв. за наука. В тази връзка той поръчал на министрите да разговарят с ръководството на БАН как тези пари да се усвоят и да се направи реална връзка между икономиката и иновациите. Отделно от това били заложени и 650 млн. лв. за модернизация, саниране и ремонт на училища и университети.„Ще отиде над милиард и кусур за една година – нечувано в образованието досега, и някъде да излезе изказване, че е недостатъчно или ще има напрежение, просто е грехота“, казал министър-председателят. Борисов припомнил също така, че за първи път тази година кабинетът не е правил плащания за АЕЦ „Белене“, както и разходи за американските централи и КТБ. „Догодина ще имаме повече пари, аз съм убеден, ще увеличим с повече. Конкурентоспособността нараства във всяка една сфера“, заявил Борисов.\n\nПремиерът заръчал на вицето си Томислав Дончев да разясни, че няма намаляване на чуждите инвестиции, а просто те са в реални заводи, а не както преди в ЕРП-та и ВЕИ сектора, където „изтекли огромни пари“.\n\nТой изтъкал, че политиката на кохезията може да се пренесе и в отбраната. „Ама не само на думи, защото кохезията се вижда. Има ли метро? Има. Има ли магистрала до Бургас? Има. Има ли „Марица“? Има. Същото да видим в общата европейска отбрана. Трябва ли всяка една държава да купува поотделно самолети, танкове, артилерия, ракети и всичко останало?“, коментирал Борисов.\n\nМеждувременно двама съпредседатели на ОП-вицепрмиерът Валери Симеонов и военният министър Красимир Каракачанов се оказали на различни мнения за харчовете за отбрана. Симеонов се обявил против бюджета, като изтъкнал, че вместо за нови самолети, кораби и други „нови военни играчки“, трябва да се насочат средства за вдигане на доходи и пенсии.\n                    ", "date": "2017.11.01", "title": "Премиерът: Вдигнахме с до 10% доходите"}
{"url": "http://www.monitor.bg/a/view/28581-%D0%9E%D0%B1%D1%8F%D0%B2%D0%B8%D1%85%D0%B0-%D0%BA%D0%BE%D0%BC%D0%BF%D0%BE%D0%B7%D0%B8%D1%82%D0%BE%D1%80-%D1%83%D1%87%D0%B8%D1%82%D0%B5%D0%BB%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA-%D0%B8-%D0%B0%D0%B4%D0%B2%D0%BE%D0%BA%D0%B0%D1%82-%D0%B7%D0%B0-%D0%B1%D1%83%D0%B4%D0%B8%D1%82%D0%B5%D0%BB%D0%B8-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                    Композиторът Кирил Тодоров, създател на групите за акапелно пеене  „Траяна“ и „Фолк Скат бенд“;учителят по математика Любомир Любенов, ръководител на екипа от хлапета – златни медалисти от световното първенство в Сингапур и адвокатът Георги Туртуриков, автор на няколко историко-документални изследвания станаха първите носители на отличието „Будител на Стара Загора“, учредено от местната секция на Съюза на учените.Лауреатите получиха специално изработена статуетка, почетна грамота и картина от старозагорски художник.Само преди броени дни стана известно, че през вече далечната 1986 година легендарните „Бийтълс“ са останали очаровани от изпълненията на вокалната група „Траяна“, за чието същестуване научили от ръководителката на ансамбъла за църковно-славянско пеене „Йоан Кукузел“ Таня Доганова-Христова. Бийтълсите дори изявили готовност да направят съвместен запис със старозагорските певци ,но по стечение на обстоятелствата поканата им така и не стигнала до тях.В навечерието на 1 ноември беше връчена и наградата на името на Анастасия Тошева, неин носител стана Мариета Петрова, директор на XI ОУ„Николай Лилиев” в Града на липите . Тя и е присъдена за въвеждане на иновативни практики, работа по проекти и стимулиране на училищни изяви, за създаване на оптимизирани условия за работа на педагогическия екип.\n\n\n                    ", "date": "2017.11.01", "title": "Обявиха композитор, учител-математик и адвокат за будители"}
{"url": "http://www.monitor.bg/a/view/30011-%D1%88%D0%BD%D0%B8%D1%86%D0%B5%D0%BB-%D0%B8%D0%BB%D0%B8-%D0%BC%D0%B5%D0%BD%D1%8E-%D0%B7%D0%B0-%D0%A5%D0%B5%D0%BB%D0%BE%D1%83%D0%B8%D0%BD-%D0%BD%D0%B0%D1%82%D1%80%D1%8A%D1%88%D0%BA%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%BB%D0%B0%D0%BF%D0%B5%D1%82%D0%B0-%D0%B2-%D0%AF%D0%BC%D0%B1%D0%BE%D0%BB/", "text": "\n                    Най-рано в петък ще стане известно дали обедно меню, включващо шницел от свинско месо, салата от варени картофи и плодово мляко или домашно приготвени лакомства за Хелоуин, са причината няколко десетки малчугани от ОУ „П.Р. Славейков“ – Ямбол да потърсят във вторник следобед лекарите заради гадене, повръщане и разстройство.Тогава се очаква да излязат първите резултати от посевките в лабораторията на БАХБ, съобщи директорът на РЗИ-Ямбол д-р Лиляна Генчева.Всичко по думите й се развило с главоломна скорост, само два-три часа след обяда  в училищната столова първокласници и второкласници буквално на тумби започнали да се превиват от болки в стомаха. Част от хлапетата били отведени в ЦСМП и пренасочени към инфекциозното отделение на МБАЛ „Свети Пантелеймон“, където са били хоспитализирани общо 10 момчета и момичета на 7 и 8 години.„Децата са сравнително добре, стабилизирани са!“, лаконично заяви в сряда  директорът на здравното заведение д-р Панайот Диманов.Взетите натривки от съдовете, в които са били приготвени ястията в стола на училището са изпратени в акредитираната лаборатория в Сливен, но резултатите ще излязат най-рано след 72 часа. Няма констатирани нарушения по отношение на хигиената, нямало е болни сред готвачките и помощния персонал, по думите на шефа на БАХБ – Ямбол д-р Николай Георгиев. Той също не изключва вина за поболяването на хлапетата да носят родители, които са им приготвили в домашни условия лакомства за празника Хелоуин.От тях обаче не било останало нищо, което да бъде изследвано.Лично той разпоредил да бъде проверена основно цялата верига за доставка на продуктите, включително и на онези, които не са били използвани във вторник.„Бях уведомена за инцидента в училището от директорката, разбрах че има настанени деца в болницата, но състоянието им не е тревожно…“, сподели ресорният кмет по въпросите на образованието в община Ямбол Илиана Бицова.Тя обаче не се ангажира с коментар кой и защо е разрешил празнуването в класните стаи и кой е трябвало да провери каква точно храна са донесли мъниците.„Докато не станат ясни официално резултатите от проверката няма да говоря с представители на медиите. Не желая да коментирам, за мен разговорът ни приключи до тук!“, категорично отказа да чуе дори въпросите на журналистите директорката на ОУ „Петко Рачов Славейков“  Петя Пенева.По-късно Пенева отрече пред други медии в школото въобще да е имало парти за празника на Вси светии.Близо 180 са били децата, които са се хранили на обяд във вторник в училищния стол, според д-р Лиляна Генчева. Симптоми за хранително отравяне са се появили при няколко десетки от различни възрастови групи, но на повечето родителите са отказали да бъдат заведени в болницата и предпочели да потърсят личните лекари за поставяне на диагноза и евентуално лечение.Изясняването на точния брой на пострадалите предстои защото на 1 ноември училището беше затворено заради празника на будителите.\n\n\n                    ", "date": "2017.11.01", "title": " Десетки деца натръшкани от шницел или меню за Хелоуин"}
{"url": "http://www.monitor.bg/a/view/41632-%D0%A8%D0%BE%D1%84%D1%8C%D0%BE%D1%80%D1%8A%D1%82-%D0%BD%D0%B0-%D1%80%D0%B5%D0%B9%D1%81%D0%B0-%D0%BE%D1%82-%D0%A2%D1%80%D0%B0%D0%BA%D0%B8%D1%8F-%D0%B7%D0%B0%D1%81%D0%BF%D0%B0%D0%BB-%D1%82%D0%B0%D1%85%D0%BE%D0%B3%D1%80%D0%B0%D1%84%D1%8A%D1%82-%D0%BC%D1%83%D1%81%D1%82%D0%B0%D1%80/", "text": "\n                    Работи се по три основни версии за инцидента, при който автобус с пътници се обърна на магистрала \"Тракия\" в понеделник вечерта. Първата е, че е налице преумора и заспиване на водача, следващата е наличие на техническа неизправност, а също така и за участие на трети злоумишлени лица, които биха могли евентуално да го заслепят или да го засекат. Това коментира Мина Грънчарова от районната прокуратура в Ямбол.\nКъм момента от събраните доказателства най-вероятна е версията за наличие на преумора, но се работи и по останалите.\nДо момента разпитаните свидетели потвърждават тезата, че шофьорът е бил преуморен и че е налице моментно заспиване, което е довело да загуба на контрол над управляваното от него превозно средство.\nПредстои назначаване на автотехническа експертиза, която ще установи дали е бил изправен автобусът, както и механизмът на настъпване на катастрофата, допълни Мина Грънчарова пред BTV.\nОбвиненията на шофьора са по чл. 343, ал. 3 – лишаване от свобода от 1 до 6 години за причиняване на телесна повреда на повече от едно лица. Междувременно стана ясно, че 49-годишният шофьор на автобуса Валентин Иванов е освободен от полицията. „Преценихме, че тъй като деянието е извършено по непредпазливост и лицето има постоянен адрес, не е необходимо да му бъде налагана мярка за задържане“, обясни районният прокурор на Ямбол Мина Грънчарова.\nАвтобусът е имал монтиран аналогов тахограф, в който е поставена стара карта, картата е на 4 дни и върху нея писецът е записвал едно върху друго, т.е. записът е абсолютно нечетлив и тази карта е на друго лице, обясни Мина Грънчарова.\nСлед влизането на България в ЕС са въведени тахографите. Те са техническо средство, което се монтира в автобуса и отчита разстоянието, времето, почивките, скоростта, както и поведението на водача при управление на автобуса, почивките му и цялото му поведение по време на пътуването.\nОт фирмата превозвач разпространиха официална позиция по повод на инцидента. В нея се казва, че шофьорът на катастрофиралия автобус е почивал 24 часа преди курса.\nПреди да потегли, той е дал алкохолна проба. От фирмата посочват също, че шофьорът на сутрешния курс е бил друг - т.е. твърдението на пътниците не отговаря на истината. Фирмата обаче не коментира липса на тахошайба. Автобусният превозвач „Юнион-Ивкони” има няколко наложени глоби до момента заради неизрядни тахографските шайби, заяви вчера транспортният министър Ивайло Московски пред журналисти. „Фирмата е една от най-проверяваните. От началото на годината са съставени двадесет и няколко акта на фирмата, свързани с тахографските шайби и направленията, които трябва да изпълняват по транспортен план”, коментира Московски. Превозвачът не е изпълнявал коректно и част от маршрутите си, обясни той. Общата сума на наложените глоби е около 10 хил. лв. Нарушенията досега не могат да доведат до отнемане на лиценза на автобусния превозвач, обясни още министърът. От думите му стана ясно още, че водачът на катастрофиралия автобус е от съвсем скоро назначен в компанията, работи от 20 септември и има необходимата квалификация. Проверката на ИА „Автомобилна администрация“ на инцидента с автобуса на „Юнион Ивкони” ще приключи до два дни. При инцидента на магистрала „Тракия“ пострадаха 17 души, трима бяха оставени в болница, няма хора с опасност за живота.\n\n\n                    ", "date": "2017.11.01", "title": "Шофьорът на рейса от „Тракия“  заспал, тахографът му-стар"}
{"url": "http://www.monitor.bg/a/view/57334-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%A5%D1%80%D0%B0%D0%BD%D0%B5%D0%BD%D0%B8%D1%86%D0%B8-%D0%B8-%D0%BC%D0%B5%D0%BD%D1%82%D0%BE%D1%80%D0%B8/", "text": "\n                     Колкото и да е бил „напред с материала” в даден момент, Бърни Мадоф има какво да научи от българския си двойник. Грешката на най-големия мошеник в историята на Уолстрийт е, че си няма покровител бивш премиер, на когото да е благодарен за цял живот. За разлика от него мустакатият аферист Цветан Василев знае колко много дължи на Командира на тъмния преход. При това положение не е никак случайно, че фалираната от българския Мадоф банка се беше превърнала в дойна крава за Костов и фемили. А като си спомним и знаменателната фраза на бившия министър-председател на България, че всички в държавата сме братовчеди, връзките между българския Мадоф и неговия Кръстник са направо роднински.Още с излизането на списъците с хората с преференциални депозити в КТБ излезе наяве истината, че Иван Костов си е прибрал тлъстия влог в пирамидата банка със съмнителна цесия, а семейството на Командира е кътало там депозити за над 700 бона. Костов е имал там 155 849 лева, влог от 212 814 лева е държал покойният му баща Йордан Генков, а дъщерите на Командира Мина и Яна са имали съответно 213 202 лева и 115 343 лева. Свикнала да подрежда приоритетите си като бивша премиерска съпруга, Елена не губи време и се опитва да си прибере 8 бона влог, след като вече е успяла да спаси 230 хил. лв. в КТБ по съмнителен начин. Без да й мигне окото, както в онези времена, когато фондацията й гълташе дарения от съмнителни бизнесмени, Костова излезе с народняшката теза, че парите са й жизнено необходими. Тя даже разказа сълзлива история как на касата не успяла да плати кофичка кисело мляко и самун хляб, понеже установила, че са й блокирали картата. За всички онези българи, които действително си броят стотинките по касите, тази история е истинска наглост, защото те не могат и да мечтаят за влоговете на Костов и фемили.Юли 2014-а. „Не съм в конфликт на интереси (по отношение на КТБ - бел. р.), защото не съм политик”, увърта в интервю за БНТ бившият премиер и основател на ДСБ Иван Костов. Характерно за Командира на тъмния преход е, че никога и за нищо не поема вина. Или ако го прави, то лицемерието прозира отвсякъде. Странно е също, че упрекът за конфликт на интереси идва тъкмо от изданието на един от олигарсите, които получиха щедри дарове на тепсия във вид на приватизационни сделки. Много скоро обаче кръгът „Капитал” ще зарови томахавката на войната и ще пренебрегне дори собствените си критики в името на общите интереси на олигарха и на неговия създател.За да е пълна гротеската, в пирамидата банка два влога за 2,4 млн. лв. има и партията на Иван Костов и марионетката му Радан Кънев ДСБ. Обръгнал на адвокатски номера и трикове, Кънев се опита да извърти нещата така, че да признае за част от сумата, за да скрие останалото. Така от него произлезе твърдението, че партията е държала в КТБ само 48 бона. От списъците обаче стана видно, че това не отговаря на истината, а сумата е в пъти по-голяма от посочената от него. Освен баровския депозит формацията на Костов е имала и друг влог с регулярна лихва, в който е кътала 1 367 794 лв. Документите разкриват още, че ДСБ е била и кредитирана от КТБ с два заема на обща стойност над 175 бона. Те обаче са били погасени. От списъците лъсва също, че и ДСБ е била с лъвски депозит, като е имала в КТБ 1 064 964 лева. Изрично е записано, че не става въпрос за разплащателна сметка, с която се оперира постоянно, а депозит на влог, който се пази, за да се трупат лихви.Скандалната фондация „Демокрация“, придобила известност като личната касичка на Командира, също е тясно свързана с фалираната банка. Фондацията, за която през годините стана ясно, че знакови бизнесмени като Майкъл Чорни са внасяли своята лепта, съществуваше със силната подкрепа от банкера беглец. След падането на кабинета \"Костов\" от власт Василев не само че предостави сграда на фондацията, но и също е внасял щедри суми в касичката, управлявана от партизанина на Сорос Гроздан Караджов, „аналитичната лаборатория на Командира\".Общо 13,6 млн. лева кредити са взели от КТБ едни от най-приближените лица на бившия премиер и екслидер на ДСБ – семейните му приятели Мая и Георги Кирчеви. Мая Кирчева е сред основателите на фондация \"Бъдеще за България\" на Елена Костова, а двамата със съпруга й въртят печално известната фирма \"Хрисома\". Парите са взети на няколко транша през годините, като сред най-големите е кредит в размер на 4 192 500 лв. Заемът е в евро и е теглен от \"Хрисома\" на два пъти, като срещу сумата е направен особен залог на цялото дружество. Освен това дружеството е сключило и няколко ипотечни кредита от изпадналия в несъстоятелност трезор. С един от тях фирмата е купила сграда на централната столична улица \"Алабин\" №39. Същата постройка, обявена за паметник на културата, рухна по време на ремонт през 2006 г. и уби две млади жени - Деница Ченишева и Петрина Христова. В съдебната зала едни след други излизат хора със свидетелски показания, че Кирчев е спекулирал с дружбата си с Командира. Някои впоследствие се отричат от показанията си – страх ги е за живота им.Безстрашна и непоколебима в защитните тези за семейството, дъщерята на българския Мадоф – Радосвета, се прави на света вода ненапита, че е нямала представа откъде идват парите за високия й стандарт. Тактиката на дъщерите на Командира е друга – надменно и нагло, те не дължат никому обяснения. Така всички тънем в неведение какъв капацитет трябва да си, за да получаваш по 30 000 лв. - сумата, която прибира всеки месец малката дъщеря на Командира – Мина, от фирма бушон на Цветан Василев. На 2 септември 2013 г. „Анторна” ЕООД сключва договор за консултантски услуги с „Афлик България”. Това е една от фирмите от обкръжението на Василев, радвали се на щедро кредитиране в размер на милиони левове от КТБ. Едноличен собственик на „Анторна” пък е Мина. Според договора тя поема ангажимента да изработи информационен сайт на дружеството, както и да прави анализи на сега действащото законодателство. По данни на агенция ПИК до лятото на 2014 г. фирмата на Мина Костова е получила 270 бона от „Афлик България”, което прави 30 бона на месец.Фирмата е регистрирана на столичната ул. „Дебър” №17, където се помещават и голяма част от останалите свързани с българския Мадоф фирми, а в борда на директорите й е един от неговите приближени – Никола Киров. Той е също така и член на съвета на директорите на предприятието „Дунарит” АД. Фирмата притежава дялови участия и в други свързани с Василев дружества, като „Порт Инвест Русе” ЕАД. Между 2008 и 2013 г. „Афлик България” АД е кредитирана от КТБ и е раздавала и получавала десетки милиони под формата на заеми от свързани дружества като „Бромак”, „ТЦ – ИМЕ”, „Критие”, „Юлинор”, „Киа Моторс България”, „Русе Индъстри” и др.Само към 31 декември 2010 г. (последният годишен отчет, който фирмата обявява в търговския регистър, е за 2010 г.) общата сума на задълженията на „Афлик България” ЕАД надхвърля 48 млн. лева.Цветан Василев и банката му са и основен покровител на фондация „Демокрация“ по времето, когато неин изпълнителен директор е Гроздан Караджов. На политическите ГМО-та от Драгалевската школа, обслужващи интересите на банкера беглец, ще се спрем малко по-късно.През май 2015 г. Иван Костов признава в интервю за bTV, че Цветан Василев е спасил фондация „Демокрация” във времената след падането на СДС от власт и приключването на неговия мандат като премиер. Така той потвърждава поне едно нещо - че топлите му връзки със забегналия зад граница ексбанкер датират от началото на века.„Василев беше единственият, който ни помогна”, казва Костов и уточнява, че това е станало по времето на кабинета „Сакскобургготски”, когато фондацията е трябвало да сдаде заемания от нея офис. Фондация „Демокрация” от години се намира на гърба на сградата, където се помещава и централата на трезора.В споменатото интервю Командира декларира, че Василев никога не бил поискал нищо от него „по политически въпрос”, но в същото време използва случая, за да се превърне в адвокат на ексбанкера, твърдейки, че Василев е помагал на много хора, отнасял се е с разбиране и бил „интересен събеседник”. Дали не визира общите интереси помежду им? \n\n\n                    ", "date": "2017.11.01", "title": "Цветан Василев-Храненици и ментори (IV част от книгата \"Българския Мадоф\")"}
{"url": "http://www.monitor.bg/a/view/73461-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%A2%D0%B0%D0%B9%D0%BD%D0%B8%D1%82%D0%B5-%D1%81%D1%82%D0%B5%D0%BD%D0%BE%D0%B3%D1%80%D0%B0%D0%BC%D0%B8-%D0%BD%D0%B0-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE/", "text": "\n                    28 юли 2016 г. В горещия петъчен следобед климатиците на събитиен център „Ерато“ на бул. „Витоша” 164 работят с пълна сила. В една от двете зали на центъра са се събрали около 30-ина души, някои добре известни, други не толкова, обществени фигури, обединени около амбициите си да се доберат до властта на всяка цена. Тогавашният депутат от Реформаторския блок Иван Иванов (явил се на последните избори като кандидат за депутат от „Нова република“) се явява кръстник на родния „АРГО-гейт“. Иванов съобщава, че на срещата на ДСБ на Боровец, проведена две седмици преди това, е взето решение за „създаване на политическа фондация и най-вероятно, когато обстоятелствата го наложат, да се премине към създаване на по-класически, политически субект“. Разработена е специална фейсбук група АРГО, дали по аналогия на операцията на ЦРУ, или заради смисъла на думата, чието значение е таен език на съсловие или социална група.Целта на сбирката – налагане на кандидат за президент и план за инженеринг на политическо ГМО, което да представлява интересите на олигархичния кръг „Капитал”, чийто движещ фактор е обвиняемият Иво Прокопиев. Пропуснал учредителното събрание на „Да, България”, Прокопиев е главен участник в сбирката, на която по инициатива на бившия му кадър Николай Стайков се обсъждат три вида практики за финансирането на инициативен комитет – бели, сиви и черни.Стенограмата от втората сбирка е изпратена на редакционните мейли на няколко централни медии с предговор, който гласи: „И ще познаете истината, и истината ще ви направи свободни” (Евангелие от Йоан 8:31). \"И дадох й време да се покае, но не иска да се покае от блудството си\" (Откровение 2:21). \"Дойде ли гордостта, дохожда и срамът\" (Притчи 11:2). Три цитата. Три коалиции - три провала. Триста хиляди излъгани. Понякога е нужно трима да се споминат, за да се роди един. Сбирката се провежда на 17 ноември след краха на президентските избори, който претърпява тайният инженерен проект на „Агнешките главички“. Участниците са в почти същия състав - лидера на провалилата се на изборите „Да, България” Христо Иванов, политолога Евгений Дайнов, шефката на сайта Mediapool Стояна Георгиева, екслидера на СДС Мартин Димитров, неуспелия кандидат-президент на РБ Трайчо Трайков, една от най-важните фигури в „Протестна мрежа“ - Антоанета Цонева, и др.за задкулисно политическо инженерство в новата история на България. За старт на новото партийно ГМО е определена датата 9 декември 2016 г. Олигархът Иво Прокопиев обещава да вложи в начинанието „целия ресурс“, с който разполага. Обсъдена е и идеята да се потърси финансиране от „правилния човек“, който отговаря и на други въпроси, различни от журналистическите. Той е Цветан Василев – Българския Мадоф, и се укрива от родното правосъдие в Белград, а отношенията му с кръга „Капитал“ претърпяха странна метаморфоза, като днес двамата олигарси очебийно са заровили томахавки.Макар в цивилния живот участниците в сбирката да твърдят, че нямат нищо общо, а и професиите им да ги задължават в това (журналисти политици, неправителствен сектор политици, бизнесмени политици), от разговорите става ясно, че те усилено работят в пълен синхрон и координация в името на обща цел – да получат политическо влияние. Колкото и скандално и неетично да звучат договорките помежду им, още по-шокиращото е, че никой от тях не отрече достоверността на стенограмите, а последваха само плахи опити да се компрометира точността на предадените реплики.Първоначалното значение на „арго“ идва от древногръцката митология и легендата за античния герой Язон, който с група съмишленици тръгва да търси златното руно. Корабът им се казва „Арго“, а оттам и героите са наречени аргонавти. По-актуалното значение на думата идва от холивудския филм, разказващ за тайната операция на ЦРУ, носеща това кодово име, чиято цел е спасяването на американски граждани, блокирани в посолството на САЩ в Техеран по време на Иранската криза. В езикознанието „арго“ се използва като термин за таен език на определено съсловие или социална група. Една от теориите е, че това е набор от кодови думи за комуникация между крадците и престъпниците. Всички тези обяснения звучат на пръв поглед прехвалено за настоящите участници в „АРГО-гейт“, но в същото време имат и частица логика. Прокопиев и компания наистина са тайно общество, а според прокуратурата някои от тях са и престъпници. Също като в холивудския филм главните герои получават финансиране с американски долари, а парите ги харчат за дейност, различна от официалната. За разлика от античните си съименници родните аргонавти обаче не вършат никакви геройства, техният предводител не е Язон, а Лозан. И не Лозан търси златното руно, а златното руно държи Лозан, при това с компромати за съпругата му, единодушно определена от участниците в сбирката като Черен лебед.На сбирката в „Ерато“ се кроят планове как да се издигне собствен човек за най-високия пост в държавата. Плановете са да се използват остатъците от разпадащата се коалиция Реформаторски блок по най-изгодния за аргонавтите начин, а логистична подкрепа на кандидата да се окаже от обективните медии от кръга „Капитал“ и присъдружните им сайтове, както и от неправителствения сектор, чиито представители официално получават финансиране от чужди фондации именно за да развиват обществена дейност, която не е политическа.„Това е неформална среща, която да остане между присъстващите”, казва Христо Иванов. Към момента на разговора той официално се представя за общественик, захранван от НПО-та, чиято основна кауза уж е реформа в правосъдието. Зад тази маска обаче месеци преди да направи нескопосан опит да се яви на парламентарни избори Христо Иванов вече крои планове за развитието си, при това, както се вижда от собствените му думи – плановете са тайни.че трябва да се изгради „хибриден гражданско-политически проект“. Спуска на съратниците си тезите, на които ще стъпва философията на така мечтаната от него послушна партийна структура, но най-скандалното нещо е ориентацията на този проект. Или по-точно липсата на тази ориентация. Прокопиев е толкова амбициран да получи политическо представителство, че инструктира своите марионетки да търсят място и в лявото, и в дясното политическо пространство. Нещо като презастраховка. Хем обяснява как бизнесът и малката фирма са основните единици, изграждащи съвременното общество, хем няма нищо против партията му да се вклини и в социалистическата ниша само и само да му осигури така мечтаните депутатски мандати. Разбира се, „десните“ политици като Радан Кънев, Трайчо Трайков и дори бившия шеф на СДС Мартин Димитров нямат нищо против указанията на своя кукловод. На светло може да се афишират като представители на „автентичната десница“, но зад кулисите са съгласни с Прокопиев, че „няма ляво, няма дясно“. Има само кокал.Съществената част на дебата кой да е техният кандидат-президент тече с пълна сила. Изчетени са имената, получили подкрепа от анкетите. Започва дебат кой може и кой не може. Радан обяснява, че не му се иска, но би се жертвал. Трайчо Трайков се майтапи с Христо Иванов, който малко по-рано е казал, че жена му е бременна и не иска да я прави кандидат за първа дама. Бившият депутат Петър Славов, който е от листата с фаворитите, „би се зарадвал“ да го номинират, но важното в репликата по негов адрес говори, че е бил информиран, че името му се спряга.Още едно доказателство, че имената от анкетите не са случайни, а са подбрани възможни номинации, не събрани от въздуха, както се опитва по-късно да обясни Христо Иванов. Задкулисната групичка обсъжда реалистични кандидати за президент. И тук идва редът на Лозан Панов. Нормалната реакция за такъв дебат е да се посочи основната пречка – дали би пожелал. Христо Иванов твърди, че не поддържа близки контакти с Панов и той въобще не е имал представа, че го обсъждат за кандидат-президент. В разговора обаче се вижда, че не това притеснява аргонавтите. Първата пречка, която посочва съобразителната бивша секретарка на община Копривщица Антоанета Цонева, е, че Лозан Панов е магистрат и ще трябва да напусне поста си, който е несъвместим с политическа дейност. Нещо, което в момента Панов опровергава с действията си, тъй като работи като шеф на Върховния касационен съд, а развива политическа дейност. При въпросния дебат обаче кукловодите му явно демонстрират, че не ги притеснява дали Лозан Панов иска, или не иска да е кандидат-президент. На първо място са недоволни, че ще трябва да напусне важния пост, който може да им е от полза. На второ място, и съответно като категорична причина номинацията му да е неподходяща, Христо Иванов посочва, че жена му е Черен лебед. Тук дискусията приключва и след твърдението на Иванов, че г-жа Панова е Черен лебед, всички единодушно отхвърлят кандидатурата му.Защо обаче половинката на един човек да е причина той да не става за президент, а в същото време да е подходящ за съдия номер едно? На първо място да обясним, че терминът „черен лебед“, както и самият автор на прякора Христо Иванов потвърди, е заимстван от едноименната книга на световноизвестния икономист Насим Талеб. Най-общо казано, „черният лебед“ е непредвидимо събитие, което може да доведе до значителни последствия, най-често с негативен резултат. В случая това би могло да е една укрита криминална регистрация, разкри „Телеграф“. Дали това е основната причина „лебедката“ да е причина за компрометиране, обаче може да отговори само Христо Иванов, който явно е наясно с нейната биография. Отговор сигурно може да даде и Иван Костов, чиято дъщеря Мина, освен че дълго време получаваше тлъсти хонорари от фирма бушон на Цветан Василев, също така е близка приятелка на Бети Панова. Неоспорим факт е обаче, че шизофреничните обяснения на Иванов по случая, които не отиват на човек с висше образование, още повече юрист, са абсолютна лъжа. Истината и нейното запазване в тайна вероятно е основната причина в момента Лозан Панов да се изявява като говорител на „Дай, България“ и послушно да изпълнява всяка инициатива, подадена му от Христо Иванов.за кандидати, продължава разговор по технологията на номинирането, от който най-силно впечатление прави именно горната реплика на Прокопиев. Той еднолично обявява край на проекта „Реформаторски блок“ и най вече на Гражданския съвет, който е официалният лост за влияние на тази групировка в иначе широката коалиция. Разградският приватизатор и енергиен олигарх се вижда в собствените си очи като господар на гражданското общество и едноличен притежател на властта кой ще говори от името на „умните и красивите“. Иначе смелият на приказки Радан Кънев обаче проявява типичната за малките сиви животинки с остри зъби и големи опашки предпазливост. Кънев предупреждава, че може да си изхабят новата партия за президентските избори и може би е по-мъдро първо да доизстискат общественото доверие в РБ, а след това да стартират новото поредно заблуждаване на десните избиратели, че правят чиста и свята партия.„Дали това ще е изцяло нова платформа партия, или обединение в някаква шапка, това е организационен въпрос, който по-нататък може да се обсъди“, включва се в дискусията и Петромир Кънчев. Той е юрист по образование и адвокат на свободна практика. А също така и буден гражданин. Един от активистите на пародийната инициатива „Правосъдие за всеки“.През 2014 г. името на този толкова буден гражданин, който година по-късно се опита да получи депутатски имунитет, кандидатирайки се от Реформаторския блок, е замесено в скандал с осиновяване на дете. Българо-холандската двойка Стефка Камчева и Патрик Смитьойс обвиняват фондацията „Надежда за малките“, представлявана от Петромир Кънчев, че са им поискали подкуп от 15 000 евро. Когато отказват да направят това „дарение“, от дома за изоставени деца от семеен тип директно им отрязали достъпа до детето, което те искали да осиновят. Стефка и Патрик по това време имат петгодишен син. Тя започва работа като доброволка в дома. Майчиният инстинкт се пробужда толкова силно, когато започва да се грижи за едно от бебетата, че иска час по-скоро то да стане част от семейството им.Семейството е вписано в регистъра на кандидат-осиновителите на 19 юни същата година. Но щом в дома разбрали за желанието им да осиновят момчето, започнало „много грозно изнудване за пари“ по думите на холандеца. Пред Нова тв съпрузите заявяват, че когато директорката научила за намеренията им, им споделила за „личен финансов проблем“. Питала Стефка с колко може да й помогне. Жената твърди, че директорката им е поискала 15 000 евро. След отказа да плати достъпът й до дома е ограничен. Според „Надежда за малките“ това е нормална, рутинна процедура – щом като двамата кандидати са вписани в регистъра за осиновители, вече няма как да са доброволци.„Детето беше в много тежко състояние след лечение с интравенозни антибиотици и престой в болницата. Нямаше смукателен рефлекс и постоянно само Стефка се грижеше за него. Всичките знаеха за неговото заболяване - сифилис, поради което другите доброволци изпитваха страх да пипат детето“, твърди в писмото си до Софийския градски съд Патрик Смитьойс. През октомври документът е публикуван във Фейсбук в специално създадена група „За честно осиновяване“. В ефира на Нова тв Смитьойс споделя, че са подали сигнали за случилото се и в прокуратурата, и в полицията, и в Холандия. „Схемите така са направени, че ако осъдим някого, то той ще е от малките риби, а големите няма да можем да ги пипнем“, не крие разочарованието си Патрик.Според Петромир претенциите на кандидат-осиновителите са неоснователни. „За детето са полагани грижи и внимание наравно с всички останали. Неговото здравословно състояние никога не е будело опасения у екипа или доброволците, както и детето не е било болно“, гласи позицията на „Надежда за малките“. „Директорката на дома не е искала пари никому, иначе щеше да бъде забелязано. Чисто архитектурно дори няма как да стане. Това е една малка къщичка, където няма място, в което служител да остане сам. Все някой щеше да чуе, да види“, коментира Кънчев пред в. „Стандарт“. Признава обаче, че директорката не взима много пари, а е трябвало да тегли и заеми, за да изпрати сина си да учи в Холандия. „Бихме забелязали, ако има друг стандарт на живот“, казва Кънчев. Той очевидно смята, че корупцията непременно трябва да се афишира. С това темата за осиновяването и 15-те хиляди евро за него е приключена.се вълнува от друг тип проблеми: „Тоест имаме тема, имаме цел – съдебна реформа, което хората биха подкрепили. Почти всеки ден има запитване защо не станете партия, защо не го направите и в повечето граждански организации, образувания и други има съзряване на хора – уморихме се да чукаме на чужди врати, да го правим заедно. Съдебната реформа вълнува много хора, последното нещо, което ще кажа, публикувахме днес за Румъния, техния ЦИК, тая румънска тема е измислена за него, хората казват - ако на 200 километра се случва, може да се случи и тук, и са най-четени и най-коментирани. Тоест ако при съседите може, тоест и при нас може да се направи, тоест ако някой го прави, ние ще го подкрепим, тоест хората биха го подкрепили.“Румънската тема се оказва удобна дъвка, която „Агнешките главички“ надуват само за да могат да им обърнат внимание и „глупавите и грозните“ избиратели, където те се притесняват, че нямат влияние. Самият източник на предложението Петромир Кънчев е изключително буден гражданин. Неговото НПО „Инициатива „Правосъдие за всеки“ също е вплетено в мрежата от грантови организации, които получават финансиране за всякакви неправителствени инициативи. Ако някой още се двоуми, да обясним, че НПО-тата са противоположност на партиите. На теория те получават дарения, за да представят позиции на хора, които не участват в политиката. На практика обаче тези НПО-та работят като социологически агенции и канали за влияние в полза на „Дай, България“. \n\n\n                    ", "date": "2017.11.01", "title": "Иво Прокопиев: Тайните стенограми на задкулисието (РАЗКРИТИЯ)"}
{"url": "http://www.monitor.bg/a/view/62979-%D0%9F%D0%BE-50-%D1%85%D0%B8%D0%BB-%D0%BA%D0%B0%D1%81%D0%BE%D0%B2%D0%B8-%D0%B1%D0%B5%D0%BB%D0%B5%D0%B6%D0%BA%D0%B8-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BC%D0%B5-%D0%BD%D0%B0-%D0%B4%D0%B5%D0%BD-%D0%B2-%D0%BB%D0%BE%D1%82%D0%B0%D1%80%D0%B8%D1%8F%D1%82%D0%B0-%D0%BD%D0%B0-%D0%9D%D0%90%D0%9F/", "text": "Най-високата въведена сума е за близо 10 000 лева\n                    По около 50 хил. касови бележки регистрираме на ден в лотарията на НАП, сочат изчисления на „Монитор“ на база данни от сайта kasovbon.bg. Играта започна на 10 октомври и до момента са регистрирани над 1,066 млн. фискални бона. Общата им стойност до момента пък възлиза на 18 млн. лв.Говорителят на данъчните Росен Бъчваров обясни за „Монитор“, че най-високата сума на регистрирана бележка е 9955,20 лева, а един от участниците вече е въвел на сайта цели 12 000 бележки от покупки. 33,5% от всички желаещи да печелят награди пък са на възраст между 25 и 34 години. Интересът на потребителите обаче се увеличава непрекъснато, тъй като статистиката на приходната агенция сочи, че 5000 нови потребители се регистрират всеки ден. НАП обаче отчита и бум на сигнали за неиздаване на касови бележки от некоректни търговци. Обектите ще бъдат проверени от данъчните чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обектите.Играта ще продължи една година, а голямата награда е 50 000 лева. 2000 лв. ще дават данъчните всеки месец на един щастливец, регистрирал печеливша касова бележка. А всяка седмица някой ще печели и предметна награда на стойност приблизително 1000 лв.За да популяризират плащанията с карта, данъчните приканват да регистрираме и бележките от ПОС терминал. Така всеки, който въведе подобна разписка, има двойно по-голям шанс за спечелване на награда.Бележки могат да се въвеждат и чрез мобилното приложение на агенцията, което можете да се изтеглите през  за телефони с операционна система Android или през  на мобилния телефон за операционна система iOS, както и чрез телефона на НАП 0700 18 700.Първият късметлия от данъчната лотария ще бъде изтеглен през декември 2017 година в сутрешния блок на БТВ. В жребия ще участват всички бележки, регистрирани до 19,59 ч. на 17 декември 2017 г. и издадени след 1 януари 2017 г. включително. След съобщаването на победителите още на следващия ден се проверяват търговците, които са издали печелившия касов бон. Данъчните инспектори отиват на място в обекта и извършват пълна данъчна проверка по отношение на касовия апарат и наличността в касата.Потребителските профили на участници от първия сезон на лотарията могат да се използват и в тазгодишната надпревара. Всеки нов потребител е необходимо да създаде еднократно свой профил в сайта , като всеки участник може да въвежда касови бележки без ограничения. За да се регистрира касов бон, трябва да се попълнят три елемента - дата, час и стойност на покупката. Колкото повече фискални бонове в профила има всеки, толкова по-голям е шансът за награда.От НАП напомнят, че е важно хората да знаят, че трябва да пазят касовите си бележки до края на играта, защото ще получават наградите си срещу тях. Колкото повече фискални бонове обаче има в профила на участника, толкова по-голям е шансът за печалба. Една касова бележка не може да бъде регистрирана два пъти от един и същи профил, но за сметка на това може да бъде регистрирана от профилите на цялото семейство.В лотарията може да участва всеки, който е навършил 14 години. Стойността на покупката е без значение, както и това дали е за стока или услуга. Бонът задължително трябва да се пази, за да се представи при евентуална печалба.В първото издание на лотарията, което приключи в края на 2016 г., бяха регистрирани над 51 милиона касови бележки на стойност над 670 млн. лв., а големият победител, който получи лек автомобил, беше Иванка Кавъркова от Панагюрище с касова бележка за 1,80 лв.\n\n\n                    ", "date": "2017.11.01", "title": "По 50 хил. касови бележки регистрираме на ден в лотарията на НАП"}
{"url": "http://www.monitor.bg/a/view/87356-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D1%81%D0%B2%D0%BE%D0%B4%D0%BD%D0%B8%D0%BA-%D0%B2%D0%B8%D0%BB%D0%BD%D1%8F%D0%BB-%D0%B8%D0%B7-%D1%86%D0%B5%D0%BB%D0%B8%D1%8F-%D0%95%D0%A1/", "text": "\n                    Полицаи от Радимир са задържали 29-годишен мъж за сводничество. Акцията е проведена в понеделник, когато били претърсени апартаменти в Радомир, обитавани от Боян Василев, който е бил обявен за международно издирване.\n\nОказва се, че Боян се е подвизавал в много държави от Европейския съюз с различни имена, едно от които е Осман. Съден е за сводничество в Швейцария и Белгия, в Германия е съден за участие в организирана престъпна група. Иззети са лаптоп, флашки, СИМ карти и мобилни телефони. Има данни, че мъжът се занимава със сводничество и е склонявал момичета към проституция, пише Struma.bg. От жилището на 24-годишната С. П., с която Боян е живеел на семейни начала, органите на реда намерили и иззели три пакета с общо тегло около един килограм, съдържащи суха зелена листна маса. При направения полеви тест веществото реагирало на марихуана. Мъжът е задържан за 24 ч. с полицейска заповед. Познат е и на българската полиция с кражби, грабеж и хулиганска проява. Работата продължава съвместно с Районна прокуратура – Радомир.\n\n \n                    ", "date": "2017.11.01", "title": "Задържаха издирван сводник, вилнял из целия ЕС"}
{"url": "http://www.monitor.bg/a/view/18552-%D0%9A%D0%B8%D1%82%D0%B0%D0%B9-%D1%81%D0%BF%D0%B8%D1%80%D0%B0-%D0%B2%D0%BD%D0%BE%D1%81%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8-%D1%81-%D1%80%D0%BE%D0%B7%D0%B0-%D0%94%D0%B0%D0%BC%D0%B0%D1%81%D1%86%D0%B5%D0%BD%D0%B0/", "text": "Най-многолюдната държава не пуска наши храни с Rosa Damascena\n                    Наши храни, имащи съставки от най-разпространената у нас маслодайна култура Rosa Damascena, не могат да бъдат продавани по магазините в Китай. Новината родните вносители са научили на панаир на малките и средните предприятия в Гуанджоу, съобщиха от Изпълнителната агенция за насърчаване на малките и средните предприятия (ИАНМСП). От там уточниха, че проблемът бил поставен веднага от Костадин Джатев, ръководител на търговското ни представителство в Шанхай, пред министъра на индустрията и информационните технологии на Китай Миао Уей по време на изложението.Става въпрос за продукти като вода, сладка, конфитюри, бонбони, локум Департаментът по стандарти за безопасност на храните, изследване и оценка на Националната здравна програма към Националната комисия за здраве и семейно планиране на Китай са приели и публикували допълнителен списък с разрешените съставки за хранителни продукти в Китай. Документът представлява т. нар. положителен списък на традиционно нехранителни субстанции, които могат да бъдат влагани в хранителни продукти. Това означава, че всичко, което не фигурира в него, не може да бъде добавяно в храни и разпространявано на китайския пазар. В този списък единственият вид роза, който е изрично упоменат, е видът Рогоза.Досега български хранителни продукти можеха да бъдат продавани в Китай, без да се упоменава изрично използваният сорт роза. Проблемът засега не засяга козметиката и парфюмерията ни продавана там.От пресцентъра на Българската агенция за безопасност на храните (БАБХ) обясниха за „Монитор“, че въпросните вносители трябва да се обърнат към ведомството за съдействие. Агенцията от своя страна ще повдигне въпроса за включването на Rosa Damascena във въпросния разрешителен списък на китайците.Според Евгени Савчев от Международната селско-стопанска асоциация в случая не става дума за тенденция, а за недоглеждане и от двете страни. От пресцентъра на министерството на икономиката поясниха, че при всички срещи с техни колеги от Китай те повдигат въпроси за повишаване възможностите за внос на български стоки там.Владимир Стоянов, розовар от софийското село Буново, смята, че проблемът трудно ще се реши. „На границата се спират продуктите с изписано съдържание на опаковките на Rosa Damascena. Тези с надпис „българска маслодайна роза“ минавали безпроблемно“, обяснява производителят. Според него от това може да спечелят посредници, които ще купуват наши продукти, след това ще ги преопаковат от свое име и ще ги продават в Китай. Отделно ще се развихри полулегалната куфарна търговия, смята той. „В списъка на китайците като разрешен е сложен някакъв хибриден сорт, който почти го няма в България“, каза още Стоянов и поясни, че никоя фирма, купуваща розово масло или други продукти със съдържание на розови компоненти, не изисква в сертификата да се изпише името на сорта на розата. По думите му никой не може да установи от какъв сорт е добит продуктът. За това купувачите изследват съдържанието на най-ценните съставки, които в българското розово масло са най-много.\n\n\n                    ", "date": "2017.11.01", "title": "Война с Китай за българската роза"}
{"url": "http://www.monitor.bg/a/view/31453-%D0%9A%D1%80%D1%8A%D0%B2-%D0%B2-%D0%9C%D0%B0%D0%BD%D1%85%D0%B0%D1%82%D1%8A%D0%BD-%D1%82%D0%B5%D1%80%D0%BE%D1%80%D0%B8%D1%81%D1%82-%D0%B3%D0%B0%D0%B7%D0%B8-%D1%85%D0%BE%D1%80%D0%B0-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%9D%D1%8E-%D0%99%D0%BE%D1%80%D0%BA-8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8/", "text": "\n                    \n\n\n                    ", "date": "2017.11.01", "title": "29-годишен терорист узбек сгази 8 в Манхатън (ОБЗОР+СНИМКИ)"}
{"url": "http://www.monitor.bg/a/view/10821-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-1-%D0%BD%D0%BE%D0%B5%D0%BC%D0%B2%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    Получавате нова информация позволяваща да направите правилния избор и да подредите приоритетно ангажиментите. Полезните вещества лесно се усвояват, полезните идеи също. Дайте си сметка с кого ще продължите. Планирайте срещи, сбирки и събрания за края на работното време. Луната навлиза във вашия знак. Очертават се пътувания и срещи на място без посредници и съветници. До вечерта поне един проблем ще се реши, но преди обед не взимайте отговорни решения. Тече програма за обсебване.Работа-5Пари-4Любов-4Късмет-5Здраве-4 Днес е важно да грабнеш погледите от раз, да изглеждаш на ниво и да си в тон с изискванията на момента. Представителният ви вид ще привлечете повече благоприятни шансове. Към обед може да убедите някой да ви съдейства, да вложи пари и усилия във ваш проект. Ще си проличат омайниците, на които никой нищо не може да откаже. Ще има опити да ви изтикат от софрата, но бързо ще се справите. Денят е магичен, помага ни да се освободим от тежестите на миналото и да направим крачка в нужната посока.Работа-5Пари-4Любов-5Късмет-5Здраве-5 Сутринта родените в третата декада ще изживеят мъчителни моменти и неприятности, които ще им покажат слабите места и това, на което е време да обърнат внимание. По някакъв начин ще ви излъжат и въздействат да направите губещ избор. Не се съгласявайте прибързано с новите оферти. Следобед ситуацията е съвсем различна, получавате знаци и сигнали кое е печелившо и кое губещо. Проведете важните си срещи почти в края на работното време или планирайте събрания за утре сутрин. Тръгналото наопаки ще се оправи.Работа-4Пари-5Любов-6Късмет-4Здраве-5 До обед имате възможност да прокарате идеите си, да направите удобни и желани от друг собствените си амбиции и намерения. Ковете желязото докато е горещо. Бъдете първи на местата, където предстоят важни за вас срещи и инициативи. Постарайте се да изглеждате добре. Използвайте нови козметични продукти, променете прическа и визия. Важното е да ви забележат, да спрете погледите, когато започнете да говорите. Следобед проблемите ще са повече за родените в първата декада. Трудно ще се справите без съдействие и приятелско рамо.Работа-5Пари-6Любов-4Късмет-5Здраве-4 Малко преди обед не е изключено да се хванете на нечия въдица и да направите прибързан и грешен ход. Добре е до обед да проучвате нещата, а важните ходове и действия да отложите за следобед. Може да закъснеете за работа, но е важно да направите впечатление с визия и тоалет. Направете се красиви и не бързайте с изказванията. Колелото на съдбата ще се завърти и до вечерта ще изкара на предни позиции личните ви амбиции. Навлизате в силен и успешен период. Добре да сключите нови договори до 3-и на обед.Работа-5Пари-4Любов-5Късмет-5Здраве-5 Тежка сутрин за родените в третата декада, особено ако в бързането за работа не се съобразят с дрескода на предстоящите делови срещи. Отделете време за фризьор и козметични процедури. Не позволявайте на проблемите да ви засипват. Нека и някой друг се напъне. Днес предимство ще имат тези, които покажат комплексно ниво, а не само трудолюбие и точност. Каквото отложите за следобед ще мине по-добре и с по-малко разправии. Ще спечелите съмишленици за каузата, която представлявате и водите.Работа-4Пари-5Любов-5Късмет-5Здраве-4 Ден на колелото. Тенденцията е да тръгнете надолу. Важното уредете сутринта. Следобед с навлизането на Луната в знака на опозицията ви Овена ще се появи стар проблем и неочаквано противопоставяне на амбициите ви. Ще се наложат промени в планове, пътувания и намерения. Не бива да нервничите и да губите самообладание. В такъв момент може да се намесят агресивни фактори или нещо да пропуснете и забравите. Конкурентите ви се обединяват или използват наготово представените от вас идеи.Работа-5Пари-5Любов-5Късмет-4Здраве-4 Силен предиобед за родените в третата декада. С лекота ще направите желани за другите личните си планове и амбиции. Постарайте се да изглеждате магнетично и никой няма да може да ви откаже подкрепа и съдействие. Ден на пръстена и колелото. Предстои ви обвъзване носещо сила и протекция. В момента владеете положението на всички нива. Не чакайте, възползвайте се от всичко, което съдбата и случайността ви предложат. Скрити тайни се разкриват, носите се на гребена на вълната от възможности и доминирате над другите.Работа-6Пари-6Любов-6Късмет-6Здраве-6 До обед проблемите са повече за родените в третата декада. Изчакайте, обмислете и проучете всяка ситуация и предложенията, които получавате. Почти в края на работното време може да направите силен и перспективен ход и да привлечете съюзници. Предстоят два успешни за вас дни. Тръбачът–съдба свири сбор и дава предимство на огнените знаци. Сега е момента да подпишете нови договори и да вземете инициативата в свои ръце. Чакайте придобивки, предложение за нова или допълнителна работа.Работа-5Пари-5Любов-5Късмет-5Здраве-4 Теденцията е към обсебване и желание да се разполага с чуждо влияние и пари. Не давайте излишни права и предимства на непроверени хора. Навлизате в труден период до петък на обед. Ще се наложи да се посвиете, да претегляте и премисляте бъдещите ходове и да търсите съюзници. Тази вечер е добре да се свикват съвещания и делови сбирки. Отнесете се спокойно към възникващите проблеми и не ги правете достояние на много хора. Всяка излишна намеса в живота ви в момента ще усложнява нещата и провокира агресия.Работа-5Пари-5Любов-4Късмет-4Здраве-4 Сутринта сте подвластни на импулс, който ще ви вкара в подчинително положение. Ще правите почти безплатни услуги, ще се ядосвате и губите присъствие на духа. Проблемът, който дълго сте загърбвали вече не търпи отлагане. Постарайте се да уредите нещата без излишни нерви, конфликти и противопоставяне. Следобед колелото на съдбата се завърта, идват покани и новини, които ще ви извадят от зациклянето и ще ви насочат към нови хора и начинания. Проведете събрания и консултации, привлечете нови партньори.Работа-5Пари-4Любов-6Късмет-5Здраве-5 Сутринта Луната преминава през градуса на обсебването. Движите се в някакво еуфорично настроение, което може да привлече хора готови да се възползват от чувствата и предоверяването ви. Нищо съществено да не се предприема, особено, ако и преди сте се опарили в отношенията с тях. Бъдете сигурни, че проблемите, които възникват бързо ще се рашат, но по-добрата тактика е да не бързате, да изчакате и следобед да направите своя ход. Заемете се със себе си, променете излъчване и визия, тествайте нов козметичен продукт.Работа-5Пари-5Любов-4Късмет-4Здраве-5 Личната ви година е четворка. Отговорностите ви нарастват, но и късметът ще ви следва. Вървите към смяна на дом, населено място и работа. Уредете имотни и наследствени дела. В момента сте в най-силната си юридическа позиция на 12 г цикъл. Чака ви година на промени и пътувания. Правите важен избор.Родените днес ще водят тежки битки с чуждото въздействие, с пристрастяванията и зависимостите от някого или от нещо. Ще бъдат изключително раними, чувствени и чувствителни, но ще се измъкват при всеки проблем и рискова ситуация.Заченатите днес ще са изцяло зависими от съдбата и обстоятелствата. Ще попадат в тежки кармични ситуации, които ще ги ограничават във възможности, пътувания и амбиции.\n\n\n                    ", "date": "2017.11.01", "title": "Хороскоп за 1 ноември, сряда"}
{"url": "http://www.monitor.bg/a/view/19672-%D0%91%D0%9B%D0%A1-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D1%84%D0%B0%D0%BB%D0%B8%D1%82%D0%B8-%D0%BD%D0%B0-%D0%B4%D0%B8%D1%81%D0%BF%D0%B0%D0%BD%D1%81%D0%B5%D1%80%D0%B8-%D0%B8-%D0%BC%D0%B5%D0%B4%D1%86%D0%B5%D0%BD%D1%82%D1%80%D0%BE%D0%B2%D0%B5/", "text": "Причината е бюджета на НЗОК за 2018 г. \n                    Задават се фалити на лечебни заведения в извънболничната помощ. Това предупредиха от Управителния съвет на Българския лекарски съюз. Според съсловната организация предложеното разпределение на бюджета на НЗОК за 2018 г. ще ограничи достъпа до здравеопазване на пациентите.\n\nУвеличението в болнична помощ е задоволително, особено като се вземе предвид, че от 10 години няма коригиране на цените на клиничните пътеки.\n\nБюджетът, предвиден за извънболнична помощ обаче е крайно притеснителни. Тази дейност е подценена. Това ще влоши качеството на медицинските дейности в първичната и специализирана извънболнича помощ, твърдят от съсловната организация.\n\nРеалното увеличение спрямо бюджет 2017 на НЗОК е 407 млн. лв., от които за болнична помощ са насочени 148,560 млн. лв., за медико-диагностични дейности – 5, 5 млн. лв., за медицински изделия са предвидени 10 млн. лв., за първичната доболнична помощ – 7, 2 млн. лв. и едва 2,9 млн. лв. за специализираната извънболнична помощ.\n\nУправителният съвет на БЛС настоява за увеличение в бюджета на касата. Оттам искат за първичната доболнична помощ да се предвидят още 10 млн. лв., а за специализираната още 13 млн. лева. Съсловната организация припомня, че в проектобюджета, който съюза изпрати до институциите през месец юли, исканите суми, реално отговарящи на потребностите за извъбнолнична помощ, бяха значително по-високи - за общопрактикуващите лекари – 23 млн. лв., а за специализираната извънболнична – 26 млн. лева.\n\nСпоред БЛС липсата на достатъчен ресурс в доболничната помощ ще се отрази крайно негативно на достъпа на пациентите до здравеопазване, а от друга страна ще създаде условия за противопоставяне на работещите в доболнична и болнична помощ.\n\nНеобходимо ли е да започнат фалитите на болници и в извънболнична помощ, за да може отговорните институции да си дадат сметка, че всяко перо в системата на здравеопазване е важно и не бива да бъде подценявано, категорични са от БЛС.\n                    ", "date": "2017.11.01", "title": "БЛС прогнозира фалити на диспансери и медцентрове"}
{"url": "http://www.monitor.bg/a/view/38903-%D0%9F%D0%A1%D0%96-%D0%B8-%D0%91%D0%B0%D0%B9%D0%B5%D1%80%D0%BD-%D1%81%D0%B0-%D0%BD%D0%B0-18%D1%84%D0%B8%D0%BD%D0%B0%D0%BB-%D0%B2-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "\n                    ПСЖ и „Байерн“ записаха нови победи в своята група \"B\" и си осигуриха участие на 1/8-финалите в Шампионската лига.Френският гранд ПСЖ се подигра у дома с белгийския първенец „Андерлехт“ и го смачка с 5:0. Така парижани събраха пълен актив от 12 точки и остават лидери в групата.„Байерн“ спечели по-трудно с 2:1 при визитата си на шотландският шампион „Селтик“ в Глазгоу. Този резултат обаче се оказа напълно достатъчен на германския първенец, за да си гарантира минимум второто място в групата и класиране за фазата на елиминациите.„Рома“ тотално надигра у дома „Челси“ и го разби с 3:0 в среща от четвъртия кръг на група \"C\" в Шампионската лига, за да задмине английския първенец и да поведе във временното класиране. Това бе първи мач за Антонио Конте със „сините” в родната му Италия и среща №100 за Сес Фабрегас в Шампионската лига. Група “А”Манчестър Юнайтед - Бенфика 2:0 (1:0 Свилар 45 авт., 2:0 Блинд 78-дуз.)Базел - ЦСКА (Москва) 1:2 (1:0 Дзуфи 32, 1:1 Дзагоев 65, 1:2 Вернблум 79)Пари Сен Жермен - Андерлехт 5:0 (1:0 Верати 30, 2:0 Неймар 45, 3:0 Курзава 52, 4:0 Курзава 72, 5:0 Курзава 78)Селтик - Байерн (Мюнхен) 1:2 (0:1 Коман 22, 1:1 Макгрегър 74, 1:2 Мартинес 77) Рома - Челси 3:0 (1:0 Ел Шаарауи 1, 2:0 Ел Шаарауи 36, 3:0 Пероти 63)Атлетико Мадрид - Карабах 1:1 (0:1 Мичел 40, 1:1 Партей 56) Спортинг (Лисабон) - Ювентус 1:1 (1:0 Сезар 20, 1:1 Игуаин 79)Олимпиакос - Барселона 0:0\n\n\n                    ", "date": "2017.11.01", "title": "ПСЖ и „Байерн“ са на 1/8-финал в Шампионската лига"}
{"url": "http://www.monitor.bg/a/view/35336-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BD%D0%B0-14%D1%84%D0%B8%D0%BD%D0%B0%D0%BB-%D0%B7%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Изтегли се жребият за 1/4-финалите в турнира за Купата на България. До тази фаза достигнаха седем отбора от Първа професионална лига и “Литекс“, който е единственият представител от втория ешалон. Голямото дерби от този етап на състезанието е битката между ЦСКА-София и „Лудогорец“ (Разград). Отборът на „Етър“ приема „Славия“, а „Левски“ ще има тежко гостуване на „Дунав“ в Русе. Носителят на купата на страната „Ботев“ (Пд) изтегли единствения втородивизионен отбор, който стигна тази фаза на турнира.Победителите се излъчват по системата на отстраняване в една среща, а при равенство в редовното време се предвиждат продължения и дузпи. Домакин на двубоя е отборът, изтеглен първи при жребия.Мачовете ще се играят на 13, 14 и 15 декември 2017 година. Финалът за Купата на България е на 9 май.ЦСКА-София - Лудогорец\nЕтър - Славия\nБотев (Пд) - Литекс\nДунав - Левски\n\n\n                    ", "date": "2017.11.01", "title": "ЦСКА-София - „Лудогорец“ на 1/4-финал за Купата на България"}
{"url": "http://www.monitor.bg/a/view/40150-%D0%A5%D0%B5%D1%80%D0%BE-%D0%B8-%D0%94%D1%8F%D0%BA%D0%BE%D0%B2-%D0%9C%D0%B0%D0%BB%D0%BA%D0%B8%D1%82%D0%B5-%D0%B4%D0%B5%D1%82%D0%B0%D0%B9%D0%BB%D0%B8-%D1%89%D0%B5-%D1%80%D0%B5%D1%88%D0%B0%D1%82-%D0%BC%D0%B0%D1%87%D0%B0/", "text": "Хорхе Броун и Мисиджан готови за сблъсъка от Лига Европа\n                    Малките детайли ще решат изхода на двубоя срещу португалския „Брага“ от група „С“ на Лига Европа, който е утре вечер от 20:00 часа в Разград. Около това мнение се обединиха старши треньорът на „Лудогорец“ Димитър Димитров и капитанът на тима Светослав Дяков по време на официалната пресконференция на домакините преди мача.\"Надявам се, че победната серия ще продължи. В никакъв случай обаче не се заблуждавам, че мачът ще бъде лесен. „Брага“ вече ни показа своите качества, за мене е един изключително силен отбор. Виждате, че имат пет победи и един равен в последните си шест мача“, заяви Херо. За него самият факт, че Португалия разполага с три отбора в груповата фаза на Шампионската лига показва нивото на местното първенство. „За това в никакъв случай не трябва да говорим за някакво подценяване или някаква увереност предварително“, категоричен е Димитров.Според наставника на „Лудогорец“ „Брага“ играе с един и същи, доста добре изграден, чист стил, който показват в мачовете от вътрешния шампионат.„Ние ще се опитаме да подготвим някаква тактическа изненада. А до колко ще успеем, ще си покаже. Мачът го определям като тежък и труден, както беше и там. Не се заблуждавам, че домакинският мач ще бъде нещо по-различно. Смятам, че шансовете са 50 на 50. Разбира се, детайлите ще определят изхода на срещата. Който направи по-малко грешки, ще има повече шансове и възможности. Важна е концентрацията в определени моменти, важни са и късметът, и шансът“, допълни Херо.Капитанът на „орлите“ Светослав Дяков също е на мнение, че група „С“ на Лига Европа е изключително равностойна и малките детайли ще решат изхода на всеки един мач в нея.„Нашата цел е да опитаме да спечелим мача с „Брага“. Ще бъде изключително трудно, тъй като съперникът е много стойностен отбор. Не се притесняваме да бъдем в ролята на фаворити и да търсим първото място в групата, така че нас ни устройва победата тук“, обяви той.Добрата новина в лагера на „Лудогорец“ е, че в тима няма кадрови проблеми, като Херо може да използва възстановения след травма вратар Хорхе Броун, като и Върджил Мисиджан, който не игра в първия двубой. По традиция наставникът ще определи състава в деня на мача.С група от 20 футболисти пристига отборът на „Брага“. Треньорът Абел Ферейра гласува доверие на същите 19 футболисти, които бяха в групата при успеха с 1:0 над „Чавес“ в португалското първенство в неделя. Единственото допълнение е третият вратар Рикардо Вельо.\n\n\n                    ", "date": "2017.11.01", "title": "Херо и Дяков: Малките детайли ще решат мача"}
{"url": "http://www.monitor.bg/a/view/5817-%D0%9C%D0%B0%D1%87%D1%8A%D1%82-%D0%BD%D0%B0-%D0%91%D0%B0%D0%B3%D0%B0%D1%82%D0%B0-%D0%BF%D1%80%D1%8F%D0%BA%D0%BE-%D0%BF%D0%BE-mtel-sport-2/", "text": "\n                    Българската звезда в свободните боеве Благой Иванов - Багата, ще опита да направи поредната си успешна защита на титлата в тежка категория в Professional Fighters League (PFL). Двубоят е в ранните часове на четвъртък срещу петък – от 2.00 часа, и ще се предава пряко по Mtel Sport 2.\n\nСъперник на Багата ще е бразилският ветеран Кайо Аленкар, който, подобно на българина, има само една единствена загуба в професионалната си кариера. Мачът в американската столица Вашингтон ще е част от галавечер №4 на PFL. Тя исторически характер, защото за първи път в историята на свободните боеве приходите от мача ще бъдат дарени за благотворителни цели.\n\nПървоначално Иванов трябваше да защитава титлата си срещу американеца Джаред Рошолт, но в началото на септември от PFL смениха съперника му на бразилеца Кайо Аленкар.\n\nДосега в професионалната си кариера Багата има 15 победи и една единствена загуба – от Александър Волков през 2014 г. През 2015-а българинът победи Смеалиньо Рама взе шампионския пояс в тежка категория. Оттогава има 3 успешни защити на титлата - последната през март срещу Шон Джордан.\n\nОсвен битката за титлата на Багата, в ефира на Mtel Sport 1 феновете ще могат да проследят и мачовете на Григор Димитров в последния за сезона ATP Masters 1000 турнир в парижката зала „Берси“.\n\nПървият му двубойе довечера след 20.30 ч. срещу опитния французин Ришар Гаске и ще се предава пряко по Mtel Sport 1. Досега двамата са се срещали цели 7 пъти, като Гаске води с 5:2 победи, но добрата новина е, че последните два двубоя помежду им се печелят от Димитров.\n                    ", "date": "2017.11.01", "title": "Мачът на Багата пряко по Mtel Sport 2"}
{"url": "http://www.monitor.bg/a/view/31447-%D0%96%D0%B5%D1%81%D1%82%D0%BE%D0%BA-%D0%B1%D0%BE%D0%B9-%D0%BF%D0%BE-%D0%A7%D0%B5%D0%BB%D1%81%D0%B8-%D0%B2-%D0%A0%D0%B8%D0%BC/", "text": "Фенове на „Рома“ смазаха гостуващата агитка\n                    Мениджърът на „Челси“ Антонио Конте със сигурност ще иска бързо да забрави първия мач при завръщането си на италианска земя.„Сините“ от Лондон бяха разгромени с 0:3 от „Рома“ в срещата от група „С“ на Шампионската лига. За капак английските фенове, дошли да подкрепят любимците си на „Стадио Олимпико“, отнесоха жесток побой от тифозите на домакините ден преди двубоя.Привържениците на „Рома“ вдигнаха на крак полицията в италианската столица още в понеделник вечерта. Според изданията на Апенините, група от близо 50 човека са нападнали фенове на „Челси“, които са пиели кротко бира в ирландски пъб в центъра. Тифозите на италианския тим са носили маски и са били въоръжени с метални тръби. В резултат от нападението заведението е било потрошено, а десетки англичани са получили наранявания. На мястото на инцидента бързо пристигнали карабинери, но маскираните тифози на „Рома“ вече били избягали. Полицията е прегледала видео от нападението и впоследствие е задържала двама от водачите на крайните фракции на „вълците“.Иначе на терена „Рома“ поведе в резултата само след 38 секунди игра, благодарение на далечен изстрел на нападателя Стефан Ел Шаарауи. „Фараона“ добави ново попадение в 36-ата минута, а точка на спора сложи Диего Пероти в средата на второто полувреме. Телевизионните камери пък запечатаха доста интересен момент при второто попадение на „вълците“. Вместо да прегърне голмайстора Ел Шаарауи, аржентинецът вкара пръстите си дълбоко в задните части на своя съотборник, а кадрите бяха разпространени по всички водещи сайтове в цяла Европа.След успеха над „Челси“, „Рома“ оглави класирането в групата с 8 точки. Лондончани останаха втори със 7, а трети е „Атлетико“ (Мадрид) с 3. Шампионът на Азербайджан „Карабах“ е последен с 2 т.\n\n\n                    ", "date": "2017.11.01", "title": "Жесток бой по „Челси“ в Рим"}
{"url": "http://www.monitor.bg/a/view/7995-%D0%92-%D0%A0%D1%83%D0%BC%D1%8A%D0%BD%D0%B8%D1%8F-%D0%BE%D1%82%D1%80%D0%B8%D1%87%D0%B0%D1%82-%D0%B7%D0%B0-%D0%9A%D0%B5%D1%88%D0%B5%D1%80%D1%83-%D0%BD%D0%B5-%D0%BC%D0%BE%D0%B6%D0%B5%D0%BB%D0%B8-%D0%B4%D0%B0-%D0%BC%D1%83-%D0%BF%D0%BB%D0%B0%D1%89%D0%B0%D1%82/", "text": "\n                    Румънският гранд ФКСБ (бел.ред. - бивш „Стяуа“) не може да си позволи да ангажира нападателя на „Лудогорец“ Клаудиу Кешеру. Това разкри един от директорите в клуба Илие Думитреску пред изданието \"Диги Спорт\".Коментарът е по повод появила се в България информация, че румънският футболист вече се е договорил с тима от Букурещ и ще отиде там от 2018 г. Според Думитреску обаче това няма как да стане.\"Ако Клаудиу се откаже от заплатата си или поне да не е толкова голяма, колкото се цитира, може и да има шанс. Трябва да има други финансови изисквания, за да играе тук\", сподели Думитреску.Кешеру играе в „Лудогорец“ от 2015 г., като за този период има 93 мача и 54 гола във всички турнири. Той е обвързан с разградчани само до края на сезона, а засега няма преговори за удължаването на престоя му.\n\n\n                    ", "date": "2017.11.01", "title": "В Румъния отричат за Кешеру, не можели да му плащат"}
{"url": "http://www.monitor.bg/a/view/75152-%D0%91%D0%A4%D0%A1-%D1%81-%D0%B6%D0%B5%D1%81%D1%82-%D0%BA%D1%8A%D0%BC-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0/", "text": "\n                    Футболните клубове „Камено“ и „Равнец“ от пострадалите от наводненията миналата седмица райони в Бургаска област получиха подкрепа от Българския футболен съюз. По инициатива на президента Борислав Михайлов отборите ще получат тренировъчни топки и екипировка, които ще бъдат връчени на представителите на двата клуба от областния председател на БФС Николай Желев.Това е поредната социална инициатива на БФС, която цели да подпомогне футболни клубове от пострадали от бедствия или катастрофи райони.През миналия сезон БФС подкрепи отбора на село Хитрино, чиито жители пострадаха при трагичния инцидент с влаковата катастрофа в края на 2016 година.\n\n\n                    ", "date": "2017.11.01", "title": "БФС с жест към пострадали от наводненията"}
{"url": "http://www.monitor.bg/a/view/18121-%D0%9D%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%B5%D0%B6%D0%B4%D1%83-%D0%94%D0%B8%D0%B1%D0%B0%D0%BB%D0%B0-%D0%B8-%D0%90%D0%BB%D0%B5%D0%B3%D1%80%D0%B8/", "text": "\n                    Голямата звезда на „Ювентус“ Паоло Дибала и старши треньорът на тима Масимилиано Алегри продължават да са в открита война.Аржентинският национал, който има 13 гола на сметката си до момента, отново демонстрира недоволството си, след като бе сменен в мача срещу „Спортинг“ (Лисабон) в Шампионската лига (1:1). Дибала напусна терена в 83-ата минута, за сметка на новото попълнение на „бианконерите“ Федерико Бернардески, след което гневно захвърли корите си към резервната скамейка.Конфликтът между треньор и футболист започна в средата на октомври, когато нападателят напсува своя наставник, отново при смяна. Според италианските медии, шефовете на „Ювентус“ в най-скоро време ще привикат двамата и ще настояват да изгладят отношенията си.Самият Алегри не пожела да коментира реакцията на Дибала, но призна, че не е доволен от играта на отбора като цяло.„Единственото хубаво от този мач е резултатът. Имахме възможност да се класираме на осминафинал, но играхме много слабо. Затова е добре, че не загубихме“, каза италианският специалист.\n\n\n                    ", "date": "2017.11.01", "title": "Нов скандал между Дибала и Алегри"}
{"url": "http://www.monitor.bg/a/view/17680-%D0%9C%D0%BE%D1%80%D1%8F%D1%86%D0%B8%D1%82%D0%B5-%D1%81%D0%B5-%D0%B3%D0%BE%D1%82%D0%B2%D1%8F%D1%82-%D0%B2-%D0%BD%D0%B0%D0%BC%D0%B0%D0%BB%D0%B5%D0%BD-%D1%81%D1%8A%D1%81%D1%82%D0%B0%D0%B2/", "text": "\n                    Отборът на „Черно море“ се готви за домакинството на „Верея“ от 15-ия кръг на Първа лига в намален състав. Мачът е в неделя от 15:30 часа на стадион „Тича“.По различни причини в лагера на варненци има много отсъстващи футболисти. Поредна тренировка вчера пропусна Георги Божилов. Нападателят продължава да изпитва болки в глезена, заради които ще му бъде направен и ядрено-магнитен резонанс. След него ще стане ясно каква точно е контузията и колко дълго ще отсъства.От състава на „моряците“ отсъстват и младите Ертан Томбак, Иван Дюлгеров и Емил Янчев. Първите двама се присъединиха към лагера на юношеските национали до 19 г. в Сливен за предстоящите квалификации за Евро 2018. Дюлгеров ще се готви с младите \"лъвове\" до събота, след което ще се прибере във Варна за двубоя с „Верея“. Младият нападател Мартин Минчев, който тренира с представителния тим пък, е с разтежение. Витиня, Цветелин Чунчуков, Евгений Боровик и Мартин Костадинов пък са трайно контузени и са аут до края на годината.\n\n\n                    ", "date": "2017.11.01", "title": "„Моряците“ се готвят в намален състав"}
{"url": "http://www.monitor.bg/a/view/834-%D0%98-%D1%81%D0%BA%D0%B8-%D0%B7%D0%B2%D0%B5%D0%B7%D0%B4%D0%B0-%D0%BF%D1%80%D0%BE%D0%BF%D0%BB%D0%B0%D0%BA%D0%B0-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7-%D0%BE%D1%82-%D0%BC%D1%8A%D0%B6%D0%B5%D1%82%D0%B5/", "text": "Опипваха ме по гърдите и задника, оплаква се Аня Персон\n                    Бившата звезда на алпийските ски - шведката Аня Персон, която навремето правеше фурор по белите писти, също се присъедини към набиращата все повече популярност кампания Me Too, в която дами, почувствали се засегнати или сексуално дискриминирани от мъжете, споделят горчивия си опит. Тя също сподели в социалните мрежи неприятните усещания, които е трябвало да изтърпи.„По едно време някои от мъжете в ски кервана решиха да си създадат свой отделен спорт, споделя шведската звезда, която сега е на 36 години. – Те започнаха целенасочено да ме натискат, да ме опипват по гърдите и по задника. Беше много неприятно да се чувствам като парче месо сред тях.”Помолена да уточни къде точно са се случвали тези безобразия, Персон казва, че най-често това ставало по барове, дискотеки и други локали. Именно това я накарало окончателно да спре да посещава подобни публични места. А сега решила да се присъедини към MeToo, окуражена от многото известни дами, дръзнали да споделят преживяванията си, за да не се повтаря това повече.Медиите в Швеция пък припомнят, че в периода от 1992 до 2002 година Аня Персон спечели 42 състезания за Световната купа при алпийките, с което се нарежда на четвърто място във вечната ранглиста на най-успелите скиорки. Славата й още не е отминала и тя лесно може да бъде разпозната по улиците. Със съответните последствия, както казва самата тя.„В последно време нещата малко утихнаха, но имаше време, в което мъжете смятаха, че имат свободата да ме целунат, когато решат да си направят селфи с мен, казва Аня. – Понякога ме прегръщат през врата. И какво да направя аз в такава ситуация. Налагам си да се усмихвам глупаво, за да не се стига до скандали…”Макар сега да се упреква за пасивността си в подобни ситуации, Персон не се срамува да разказва преживелиците си. Така беше и през 2005 г. малко след края на кариерата й. Тогава тя призна хомосексуалната си ориентация и още че очаква дете. Скоро след това на бял свят се появи синът й Елвис. От две години Аня е щастлива майка на две деца. А мъжете продължават да я прегръщат, когато искат да си направят селфи с нея. „Настръхвам цялата и вътрешно крещя: Това трябва да спре!”, казва тя.\n \n\n\n                    ", "date": "2017.11.01", "title": "И ски звезда проплака за сексуален тормоз от мъжете"}
{"url": "http://www.monitor.bg/a/view/34750-%D0%94%D0%B0%D1%82%D1%81%D0%BA%D0%B8-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B3%D1%80%D0%B0%D0%B1%D0%BD%D0%B0-5-%D0%BC%D0%BB%D0%BD-%D0%BA%D1%80%D0%BE%D0%BD%D0%B8-%D0%BE%D1%82-%D0%BB%D0%BE%D1%82%D0%B0%D1%80%D0%B8%D1%8F/", "text": "\n                    Бившият ас от Бундеслигата Томи Бахман, който напоследък игра в „Бохум” и „Фрайбург”, а през миналата зима сложи край на кариерата си, вече няма финансови проблеми. Защото удари джакпота в датската национална лотария. Както съобщава вестник Expressen, нападателят е спечелил 5 млн. датски крони, които се равняват на 672 000 евро.Интересното е, че Бахман е бил на почивка с гаджето си в Испания, когато получил e-mail, с който го информират за печалбата му. „Сверих номера на пуснатия фиш с този от писмото в електронната поща и видях, че е същият, разказа Бахман пред друг вестник – Ekstrabladet. – Интересното е, че това е абонаментен фиш, с който вече веднъж спечелих 50 крони. Сега се обадих на организаторите на лотарията Danske Spil да ми изплатят печалбата по банковата сметка.”Бахман игра за „Бохум” в периода 2004 - 2011 г. където беше взет за трансферна сума, която и досега е рекордна за клуба. За разлика от хазарта обаче на терена той беше далеч по-слабо резултатен. За 131 мача в първа и втора Бундеслига има едва 21 гола. \n\n\n                    ", "date": "2017.11.01", "title": "Датски футболист грабна 5 млн. крони от лотария"}
{"url": "http://www.monitor.bg/a/view/54710-%D0%A1%D0%B0%D0%BC%D0%BE-%D0%A0%D0%B0%D0%B4%D0%BE-%D0%AF%D0%BD%D0%BA%D0%BE%D0%B2-%D1%81-%D0%BC%D0%B5%D0%B4%D0%B0%D0%BB-%D0%BE%D1%82-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0%D1%82%D0%B0/", "text": " Ски бегачите ни вече тренират във Финландия\n                    Английският спортен анализатор Саймън Глийв предрече, че България ще вземе само един медал от зимните игри в Пьончан (Реп. Корея) през февруари 2018 г. Глийв, който еръководител на анализа в екипа на Infostrada Sports Group, се прочу през годините с изненадващо точните си прогнози за класиранията по медали на олимпиадите, въпреки че по профил е футболен специалист.Според родения в Лондон анализатор най-успешно в Република Корея ще се представи Радослав Янков в паралелните дисциплини на сноуборда и ще спечели бронз в паралелния гигантски слалом. Дори при това положение обаче България ще запише напредък в зимните игри и ще се премести напред в класирането, след като остана без нито един медал в Сочи през 2014 година.Според Глийв Германия ще завърши на първо място по медали с 14 златни отличия, 5 от които ще спечели биатлонистката Лаура Далмайер. С това германците ще станат лидери по медали на зимни олимпийски игри за първи път от 2006 година насам. Интересно дали тази прогноза ще издържи, защото желаещи и можещи да спечелят отличия има в изобилие. Например президентът на Националния олимпийски комитет на Норвегия Туре Евребе обяви, че страната му ще гони място в тройката и за целта трябва да вземе 30 медала, от които поне 10 златни.Саймън Глийв и неговите колеги обаче са силно затруднени от факта, че все още не е известно дали руската делегация ще бъде в пълен състав в Пьончан.\"Към момента работим с презумпцията, че руснаците ще бъдат на олимпиадата\", коментира анализаторът пред Асошиейтед прес. След Германия (14 златни медала и общо 34) Глийв поставя Норвегия на второ място (с 12 златни от 34 медала), а след нея са САЩ (10/31), Франция (9/20), Русия (7/23), Австрия (7/15), Република Корея (7/9), Холандия (6/19), Канада (5/29).От Българската федерация по ски пък обявиха, че националите ни в ски бягането вече тренират във Финландия. Веселин Цинзов, Йордан Чучуганов и Антония Григорова са в Муонио, с тях са и юношеските ни национали. Те ще останат на лагер там до края на ноември и ще участват в първите стартове от календара на ФИС.\n\n\n                    ", "date": "2017.11.01", "title": "Само Радо Янков с медал от олимпиадата"}
{"url": "http://www.monitor.bg/a/view/73732-%D0%A4%D0%B5%D1%82%D0%B5%D0%BB-%D0%BF%D1%80%D0%B8%D0%B7%D0%BD%D0%B0-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D1%81%D1%8A%D1%80-%D0%94%D0%B6%D0%B5%D0%BA%D0%B8-%D0%A1%D1%82%D1%8E%D0%B0%D1%80%D1%82-%D0%BD%D0%B5/", "text": "\n                    Никой не може да стане пророк в собствената си страна. Това показват думите на двама бивши шампиони във Формула 1 по повод на 4-ата титла, която спечели британецът Люис Хамилтън с „Мерцедес”.„Сега трябва да се пише и да се говори за Люис Хамилтън, категоричен е подгласникът на шампиона Себастиан Фетел, който също има 4 титли. - Той беше най-добрият през сезона. Догодина обаче ние ще се срещнем отново. А аз искам да стана шампион с „Ферари” и ще се боря за това.”Съвършено различна е оценката на сър Джеки Стюарт, който с трите си титли до миналата неделя беше най-успешният британец във Ф1. „За мен винаги №1 ще остане Фанджо, №2 е Джим Кларк, каза 78-годишният ветеран. – След това идват всички шампиони, които са родени от тяхната епоха, като Сена, Прост, Шумахер, Фетел и сега – Хамилтън”. Иначе казано, според Джеки Стюарт рицарското звание е твърде пресилено за пилота, който го засенчи.А медиите на Острова вече наричат Хамилтън крал Люис IV и са категорични, че всеки ден трябва да целува номера 44 на своя „Мерцедес”, който го направи най-успешният сред десетимата британски шампиони във Формула 1.Самият Люис ІV остава сдържан, макар че понякога пуска отровни стрелички към Себастиан Фетел. След финала в Мексико коментиращият за телевизия Sky бивш пилот Мартин Брандъл го попита: „Фетел ми каза, че знае вашите слабости, но ще ги запази за себе си. Вие знаете ли неговите?” Тогава Хамилтън отговори: ”Да, те се виждат и по телевизията.”\n\n\n                    ", "date": "2017.11.01", "title": "Фетел призна Хамилтън, сър Джеки Стюарт – не"}
{"url": "http://www.monitor.bg/a/view/61650-%D0%9E%D0%B3%D1%8A%D0%BD%D1%8F%D1%82-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D0%A0%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%9A%D0%BE%D1%80%D0%B5%D1%8F-100-%D0%B4%D0%BD%D0%B8-%D0%BF%D1%80%D0%B5%D0%B4%D0%B8-%D0%B8%D0%B3%D1%80%D0%B8%D1%82%D0%B5/", "text": "\"Евроспорт\" пуска иновационни технологии\n                    Олимпийският огън пристигна в корейския град Инчон точно 100 дни преди началото на зимните игри през 2018-а. Председателят на Организационния комитет Хи-Бом Ли определи този ден като \"изключително важен в историята\" на Република Корея, след като факелът пристигна със специален чартърен полет от Гърция.\"Олимпийските игри през 2018 година ще преминат под знака на мира и хармонията. Ще се постараем спортистите и гостите на Пьончан да прекарат най-хубавите мигове в животите си\", добави Хи-Бом Ли.Олимпийският огън беше запален в планината Олимп в Гърция на 24 октомври и прекоси 2000 километра до Република Корея. Щафетата ще премине през осем провинции и градове в страната, преди да пристигне в Пьончан за церемонията по откриването на олимпиадата на 9-и февруари.Телевизия \"Евроспорт\" пък обяви, че ще продължи да използва иновативни технологии, за да помага на зрителите да разберат по-добре техниките в различните спортове. В новата серия от поредицата Sports Explainer феновете на зимните спортове ще се потопят в особеностите на скелетона. С помощта на увеличена реалност и данни спортният канал разкрива в 60-секундно видео любопитни технически и тактически особености на спускането в заледен улей - колко метра е засилването, къде държат главите си състезателите, техники на контрол, скорости. \n\n\n                    ", "date": "2017.11.01", "title": "Огънят пристигна в Република Корея 100 дни преди игрите"}
{"url": "http://www.monitor.bg/a/view/65153-%D0%9E%D1%82-%D1%80%D0%B0%D1%81%D1%82%D0%B8%D1%82%D0%B5%D0%BB%D0%BD%D0%B0-%D1%85%D1%80%D0%B0%D0%BD%D0%B0-%D1%81%D0%B5-%D0%BE%D0%BF%D0%BB%D0%B5%D1%88%D0%B8%D0%B2%D1%8F%D0%B2%D0%B0/", "text": "\n                    Внезапните промени в храненето и преминаването само на растителен режим могат да причинят загуба на коса. От приспособяването на организма към меню, което не съдържа богатите на протеини месо и риба, страдат космените фоликули. Това предупреждава британската диетоложка Касандра Барнс в Световния ден на веганството, който се отбелязва на 1 ноември. Протеините са едни от най-важните вещества за здрава коса. Кератинът - веществото, осигуряващо здравината и структурата на косъма, е протеин, който тялото ни си набавя чрез приеманите животински продукти, пояснява тя.\n\nНутриционитската допълва, че желаещите да изключат животинските протеини от менюто си трябва да си набавят достатъчно растителни протеини - от варива, ядки и семена.\n\nДруг риск, свързан с веганския начин на хранене, е недостигът на витамин В12 и калций заради липсата в менюто на продукти като мляко и сирене. Витамин В12 е важен за здрава имунна система, а калцият - за доброто здраве на костите и зъбите.\n\nХората, които не консумират млечни продукти, могат да си набавят въпросните вещества от тофу, спанак и кейл. Касандра Барнс напомня, че лишаването от мляко, месо и други животински продукти може да навреди на здравето. Тя обаче не отрича, че този начин на хранене има и плюсове, като например намаляване на теглото, повишена енергия, по-добро сърдечно здраве, по-нисък риск от рак, по-добър сън и сияйна кожа.\n\nСветовният ден на веганите се отбелязва от 1994 г. по инициатива на председателката на британското Веганско общество Луис Уолис, с цел да се популяризира веганството като начин на живот.\n\n \n                    ", "date": "2017.11.01", "title": " От растителна храна се оплешивява"}
{"url": "http://www.monitor.bg/a/view/14500-%D0%96%D0%B5%D0%BD%D0%B0-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%B3%D1%8A%D1%80%D0%B4%D0%B0-%D1%81%D0%BB%D0%B5%D0%B4-%D0%BD%D0%B5%D1%82%D1%80%D0%B0%D0%B4%D0%B8%D1%86%D0%B8%D0%BE%D0%BD%D0%BD%D0%BE-%D0%BB%D0%B5%D1%87%D0%B5%D0%BD%D0%B8%D0%B5/", "text": "\n                    44-годишна жена е загубила гърдата си след проведено нетрадиционно \"лечение\" с хранителни добавки и едномесечен глад. Това съобщиха от Университетската специализирана болница за активно лечение по онкология, където впоследствие тя е приета, за да й бъде отстранен 3-килограмов тумор.\n\nОбразуванието затруднявало нейното движение, тя имала изразен анемичен синдром и силно нарушено общо състояние. Жената е усложнила състоянието заради дълго лечение с неконвенционални средства при частно практикуващ у нас руски лекар. „Лечението“ е включвало \"биорезонансна терапия с електрически ток\", хранителни добавки - минерал детоксилекс и гладуване.\n\nДокато болната е гладувала около месец по съвет на лечителя, туморът й, който е бил доброкачествен, е достигнал гигантски размери. Появили са се кръвоизливи по кожата.\n\nПри операцията в болницата се е наложило да бъде отстранена лявата гърда заедно с подлежащата мускулатура. Хистологичното изследване показва, че жената е имала доброкачествен тумор (фиброаденом или филоиден цистосарком), който в резултат на погрешно третиране е нараснал. Той можел да бъде отстранен оперативно без да се засегне гърдата.\n\nПо мнението е на проф. Елена Александрова, началник на Отделението по хирургия на млечната жлеза в лечебното заведение жената е можела да бъде излекувана напълно и без остатък от образуванието. С неконвенционалното лечение обаче тя е изгубила ценно време.\n\nПроф. Александрова и колегите й призовават всички жени с доброкачествени промени в млечните жлези да бъдат изключително отговорни към здравето си и да не се доверяват на нетрадиционни методи на лечение, които могат да струват живота им.\n                    ", "date": "2017.11.01", "title": " Жена остана без гърда след нетрадиционно лечение "}
{"url": "http://www.monitor.bg/a/view/76116-%D0%9F%D0%BE%D0%BC%D0%B0%D0%BB%D0%BA%D0%BE-%D0%B2%D1%8A%D0%B3%D0%BB%D0%B5%D1%85%D0%B8%D0%B4%D1%80%D0%B0%D1%82%D0%B8-%D0%B8-%D0%B2%D0%BE%D0%B4%D0%B0-%D0%BF%D0%BE%D0%B2%D0%B5%D1%87%D0%B5-%D0%B2%D0%B8%D1%82%D0%B0%D0%BC%D0%B8%D0%BD%D0%B8-d-%D0%B8-%D0%A1/", "text": "\n                     \n\nЗдравното министерство излезе с нови препоръки за храненето с обновяване на проект за изменение на Наредбата за физиологичните норми за хранене на населението. В нея се дават нови препоръчителни стойности на прием на редица хранителни вещества, витамини, минерали и вода. Те са съобразени с последни проучвания на Световната здравна организация (СЗО).\n\nНови научни данни показват по-ниски потребности от въглехидрати, по-високи потребности от витамин D и витамин С и редица други промени, които трябва да бъдат въведени, за да може да се направи адекватна оценка на храненето на българското население, да се идентифицират реалните проблеми и рисковите популационни групи.\n\nЕто защо в проекта са актуализирани всички стойности за среднодневни потребности от енергия и всички стойности за адекватен прием на пълноценен белтък. Въведени са стойности за адекватен прием на есенциални мастни киселини и n-3 дълговерижни полиненаситени мастни киселини, както и стойности за адекватен прием на хранителни влакнини, диференцирани по възраст.\n\nАктуализиран е и приемът на витамините, минералните вещества, стойностите за адекватен прием на калий и вода, въведени са стойности за минимални потребности от натрий и калий; стойностите за горни граници за нерисков прием на витамин D и флуор; препоръчителните интервали за прием на общ белтък, общи мазнини, мастни киселини, общи въглехидрати, диференцирани по възраст.\n\n \n                    ", "date": "2017.11.01", "title": "По-малко въглехидрати и вода,  повече витамини D и С"}
{"url": "http://www.monitor.bg/a/view/22769-%D0%9A%D1%80%D0%B8%D1%81%D0%BA%D0%BE-%D0%BF%D1%80%D0%B0%D0%B2%D0%B8-%D1%81%D0%B5%D0%BB%D1%84%D0%B8-%D1%81-%D0%B2%D0%BE%D1%81%D1%8A%D1%87%D0%BD%D0%B8%D1%8F-%D1%81%D0%B8-%D0%B4%D1%83%D0%B1%D0%BB%D0%B8%D0%BA%D0%B0%D1%82-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Любимецът на тинейджърите Криско вече има восъчна фигура, поставена в Ретро музея във Варна. Певецът е първият българин, който приживе е дублиран от восък, твърди създателят и собственик на Ретро музея, Цветан Атанасов.\n\nМиналата вечер, при гостуването си за Хелуин във Варна, изпълнителят беше сюрпризиран с восъчното си копие, което видя за първи път, преди да излезе на сцената. „Работата по изработването на фигурата продължи половин година, като включваше и няколко сесии с участието на рап-звездата. Восъчният двойник е облечен с оригинални дрехи на Криско и е в характерна за него поза. Представянето на фигурата беше повече от успешно. Не можеше да се разбере кой е живият и кой двойникът, коментира още Атанасов. Самият Криско беше поразен от приликата и не пропусна да си направи видео селфи с восъчния си двойник, разказа още собственикът на Ретро музея във Варна. Следващата атракция, която подготвяме, са експонати с фигурите на Фики и Тони Стораро, добави Цветан Атанасов. „След идола на младите - Криско, е време да зарадваме и феновете на фолка, обясни той. Тони Стораро и Фики ще са следващите съвременни изпълнители, восъчните фигури на които ще изработим. Те бяха няколко часа в музея ни и останаха поразени от видяното. Тони Стораро е карал навремето „Лада“ и се разплака от умиление, когато видя изложената от нас в пълния й блясък соц. мечта. Феновете, които им симпатизират, не ги пуснаха дълго време да излязат от залата ни. Снимаха се с тях дори бебета с майките им. Та така, музеят на музеите, обявява новина: Тони Стораро и Фики ще са част от колекцията ни от восъчни фигури“, категоричн беше Цветан Атанасов.\n                    ", "date": "2017.11.01", "title": "Криско прави селфи с восъчния си дубликат във Варна"}
{"url": "http://www.monitor.bg/a/view/10969-%D0%97%D0%B2%D0%B5%D0%B7%D0%B4%D0%B8-%D1%80%D0%B5%D1%81%D1%82%D0%B0%D1%80%D1%82%D0%B8%D1%80%D0%B0-%D0%90%D1%85%D0%B0%D1%82/", "text": "Денис Ризов и Юрий Коцев аут от юбилейното турне, групата записва нов материал \n                    Феновете на тежкия саунд родно производство имат повод за празник – „Ахат“ се завръщат, но не като бенд, който ще генерира саундтрака за вечерно ток шоу или за няколко бутикови концерта време, а като активен фактор в клубната сцена. Първата стъпка към рестарта на култовата група ще бъде направена на 10 ноември от зала „Яворов“ в Благоевград, от където започва юбилейното й турне за 30 години на сцена. Звезди Керемидчиев ще преведе конниците на своя метъл апокалипсис и през още пет големи града на страната, а билети се продават в eventim.bg на цена от 22 до 38 лв. Любопитен е факта, че от ядрото на „Ахат“ остават Звезди и пианиста Антоан Хадад, чиито основен бизнес е свързан с озвучаване и светлинни решения и сред топ имената, с които работи, е Лили Иванова. Денис Ризов и Юрий Коцев\n\n \n\n\n\n \n\n„Знаете, че турнето бе планирано още за миналата година, но падна, защото Юрий и Денис имаха неотложни бизнес ангажименти в САЩ. Идва момент, в който пътищата на хората се разделят по една или друга причина, свързана с начина им на живот. Ние искаме да свирим. Решихме, че е по-хубаво да работим и да възстановим групата, вече записваме и нов материал.“, сподели Звезди.\n\nНа мястото на Денис, който освен с тв продуциране в България се занимава още с недвижими имоти и внос на професионални продукти за коса, застава Младен Несторов (бас). Зад барабаните ще видим Алекс Лазаров, който задава ритъма и в другия проект на Звезди – „Аналгин“. Специален гост на турнето ще бъде бившият фронтмен на Deep Purple и Rainbow Джо Лин Търнър, който ще отпусне глас за шест парчета време. В сетлиста ще влязат обичани песни на „Ахат“ като „Дървото“, „Брадвата“, „Огнени души“, и разбира се, химнът на едно поколение бунтари „Черната овца“. Песента е изсвирена премиерно на първото и последно издание на фестивала „Рок под звездите“ в Приморско. Тя е последната незавършена композиция, която трябва да влезе в албума „Походът“. Оказва се, че\n\n \n\n\n\n \n\n\n\n \n\nна въпросния фестивал. „Репетирахме я вечерта преди събитието, а в бекстейджа даже не се разбрахме как ще свърши, свирихме припева осем пъти и приключи всичко изведнъж. Публиката леко се стъписа, после избухна в аплодисменти. Тази песен въздейства на хората от раз.“, казва Звезди. Догодина „Ахат“ ще направят голям концерт и в София, на който ще бъдат подкрепени както от дузина специални гости, така и от симфоничен оркестър.\n\n \n\n\n\n\n\n \n\nПървото си голямо турне в края на 80-те „Ахат“ правят като подгряващи на „Щурците“. Кирил Маричков ги харесва и ги взима за турнето, с което легендарната група празнува 20 под светлината на прожекторите. Така Звезди и компания попадат под обстрел от аплаузи на по 4000 души всяка вечер, а на стадиона в Благоевград свирят пред 15 000 – цифра, която за български артист в периода на соца е откровен рекорд. „Тогава нямаше медии, популярността се случваше от уста на уста, с всеки изминал град идваха все повече хора. Да свирим със „Щурците“ беше много високо начално стъпало. В Банско като свършихме хората викаха „А-хат, А-хат!“, и Пеци Гюзелев, Бог да го прости, дойде зад кулисите с китарката си и вика „Айде, бе, викат „Ахат“! Бягайте да изсвирите още една песен!“, спомня си с усмивка пред bTV Звезди.\n\n„Ахат“ се разминават на косъм с шанс за пробив в чужбина – подписват договор за клуб в Холандия, в който освен дежурните кавъри свирят и авторските си неща. Мениджърът им изпраща записи за участие на фестивал Yamaha. От 500 групи избират пет, и нашите момчета са вътре. Не ги допускат до голяма сцена само защото не са част от Бенелюкс общността. В последствие и местен лейбъл проявява интерес към тях, но при вече подписан договор музикантите отказват ангажимента.\n\n \n\n\n\n\n\n \n\n", "date": "2017.11.01", "title": "Звезди рестартира „Ахат“ "}
{"url": "http://www.monitor.bg/a/view/25897-pif-%D1%82%D1%8A%D1%80%D1%81%D1%8F%D1%82-%D0%9F%D1%80%D0%B8%D1%8F%D1%82%D0%B5%D0%BB-%D0%B2-%D0%95%D0%B3%D0%B5%D0%B9%D1%81%D0%BA%D0%BE-%D0%BC%D0%BE%D1%80%D0%B5/", "text": "\n                    В месеца, в който бавно и полека започваме да се подготвяме психически за истерията около коледния шопинг, група P.I.F е на път да върне усещането ни за лятно безвремие в тв ефира с видеото към „Приятел“. Заснето в края на октомври, когато фронтменът им Димо Стоянов кръстосва с катамаран живописните заливи на Егейско море, то ще сюрпризира феновете с отсъствието на всички членове на бандата. Вокалите в песента са поверени на хора от най-близкия кръг на музикантите, като актрисите Мира Бояджиева и Анелия Мънгарова, режисьора Николай Мутафчиев, оператора Калоян Божилов, съпругата на Димо Люба Пиперова.\n\nРешението парчето да се изпълнява от обичайните заподозрени в парти клуба P.I.F. се взема спонтанно, на борда на катамарана, когато всички слушат за пореден път парчето и осъзнават колко силно е емоционалното въздействие на текста. „Като излезеш от водата, целият си бял, това все пак е второто най-солено море в света след Мъртво. Всяка раничка, която имаш, започва да щипе, а те пяха под вода, с отворени очи, уста... Издържаха геройски, дадоха всичко от себе си и съм им страшно благодарен!“, споделя Димо.\n\nПредисторията по записите на „Приятел“ също е интересна – песента в оригинал е създадена за детско представление на Старозагроския театър, но след като Иван Велков (китари), Юрий Божинов (бас) и Мртин Профиров (барабани) я чуват, решават да я разработят и включат в репертоара на P.I.F. Парчето ще бъде изсвирено за пръв път на 8 декември в Mixtape 5, когато бандата ще представи и напълно обновеното си сценично шоу. Билети за концерта се продават в ticketlogic.bg на цена от 15 лв.  \n                    ", "date": "2017.11.01", "title": "P.I.F търсят „Приятел“ в Егейско море"}
{"url": "http://www.monitor.bg/a/view/69063-%D0%9C%D0%B8%D0%BB%D0%B5%D0%BD-%D0%A0%D1%83%D1%81%D0%BA%D0%BE%D0%B2-%D1%81-%D0%B2%D1%82%D0%BE%D1%80%D0%B8-%D0%BF%D1%80%D0%B8%D0%B7-%D0%95%D0%BB%D0%B8%D0%B0%D1%81-%D0%9A%D0%B0%D0%BD%D0%B5%D1%82%D0%B8/", "text": "\n                    Милен Русков получи националния литературен приз „Елиас Канети“ в навечерието на Деня на народните будители. Наградата си авторът получи за книгата си „Чамкория“ по време на тържествена церемония, която се проведе в Доходното здание в Русе. Това е второто отличие „Елиас Канети“, с което триумфира писателят, след като през 2013 г. бе удостоен с нея за романа си „Възвишение“.\n\nЗа тазгодишната си награда Русков премери сили с още шест претендента в категорията „Белетристика“ - Ангел Игов („Кротките“), Иван Станков („Улици и кораби. GM“), Здравка Евтимова („Юлски приказки“), Момчил Николов („Последната територия“), Валери Стефанов („Любовни истории от Вавилонската библиотека“) и Димана Трънкова („Празната пещера).\n\nОсвен бронзова статуетка, дело на скулптора Мая Кубратова, Русков получи и парична награда в размер на 5000 лева.\n\nНаградата „Елиас Канети“ е учредена от община Русе и от едноименното международно дружество през 2005 г. по повод на 100-годишнината на родения в крайдунавския град световноизвестен писател-нобелист. Призът се присъжда на всеки две години.\n                    ", "date": "2017.11.01", "title": "Милен Русков с втори приз „Елиас Канети“"}
{"url": "http://www.monitor.bg/a/view/36115-%D0%A0%D0%BE%D0%B4%D1%80%D0%B8%D0%B3%D0%B5%D1%81-%D1%81%D0%B2%D0%B0%D0%BB%D0%B8%D0%BB-%D0%94%D0%B6%D0%B5%D0%B9-%D0%9B%D0%BE-%D0%BE%D1%82-%D1%82%D0%BE%D0%B0%D0%BB%D0%B5%D1%82%D0%BD%D0%B0/", "text": "\n                    „Изглеждаш адски секси“ - това написал от тоалетната бившият бейзболист Алекс Родригес на настоящата си половинка Дженифър Лопес по време на първата им среща. „Не знаех каква е ситуацията при нея. В един момент тя ми каза, че не е обвързана и аз имах нужда да отида някъде и да си събера мислите. В тоалетната събрах кураж да й пратя смс“, спомня си с намигване спортистът пред Vanity Fair.\n\nЗаедно с изпълнителката на On The Floor признават, че са душевни близнаци. „И двамата сме от Ню Йорк, и двамата сме латиноси и още около 20 неща.“, казва Родригес.\n\nВръзката им е приета и от техните деца, като Алекс е категоричен, че половинката му служи като модел за подражание на двете му момичета - 12-годишната Наташа и 9-годишната Ела. “Имаме много хубава връзка. Чувствам се сякаш мога да го кажа за първи път. Не че не съм имала чудесни връзки, изпълнени с любов и приключения, но това е първата, в която се чувствам сякаш той ме прави по-добра и аз него“, допълва и певицата.\n                    ", "date": "2017.11.01", "title": "Родригес свалил Джей Ло от тоалетна"}
{"url": "http://www.monitor.bg/a/view/8880-%D0%95%D0%BC%D0%B0%D0%BD%D1%83%D0%B5%D0%BB%D0%B0-%D0%BF%D0%B5%D0%B5-%D0%BD%D0%B0-%D1%83%D1%88%D0%B5-%D0%BD%D0%B0-%D0%93%D0%BE%D0%BB%D0%B5%D0%BC%D0%B8%D1%8F-%D0%B1%D1%80%D0%B0%D1%82/", "text": "Певицата ще дели спалня с Коцето и Джино\n                    Попфолк дивата Емануела стяга куфарите за „Биг Брадър: All Stars“. След като актуалните съквартиранти в любовното гнездо на Големия брат отлетят идния петък, певицата ще направи трансфер от диванчето на коментаторите директно в Къщата. Изпълнителката на „Виновна съм“ лесно се съглсила да се лиши от свободата си за месец, тъй като миналогодишното й участие се венча с успех. Емануела погали егото си с одобрението на феновете, стигна до финал и срещна една от най-близките си приятелки днес – тв водещата Миглена Ангелова. 35-годишната красавица не пропусна и да забърка няколко скандала. Тя неведнъж влезе в пряк словесен дуел с топ готвача Ути и прави секс с актьора Христо Живков в тоалетната. С манекенката Глория Петкова пък се заканиха да стигнат до съд за клевета. Повод за крутите мерки станаха твърденията на модела, чечесто ходи на участия „в офиси“ и няма никакви скрупули относно мъжете, когато й се предложи прилична сума. „Как се гледат тия две деца иначе! И не е вярно, че майка й и моята майка са добри приятелки, те се познават, нищо повече. Майка й е абсолютна селянка”, сподели тогава Глория.Очаква се този път Емануела да е по-кротка,Наскоро фолкфурията се отдаде на заслужена почивка с новата си изгора в Рим. За романтичната визита до Вечния град стана ясно от куп фотографии, които тя разпространи във Фейсбук. След приказката с нещастен край, в която главната роля грабна бизнесменът Димитър Динев-младши, певицата даде заявка, че ще запази следвщия си романс извън радара на папараците. Това обяснява защо на кадрите с новия й любим виждаме само ръката му.Прага на Къщата на Големия брат ще прекрачи и дуетната половинка на Емануела – Константин. Певецът, който стана пръв победител в историята на „ВИП Брадър“, ще остави съпругата си Надя, 6-годишната им дъщеря Мариана и малкия Александър за месец. Изпълнителят на „От утре ще е друго“ ще се бори за зрителския вот с друг любимец на публиката – Джино Бианкалана. Бившият годеник на Джена грабна златния медал в предаването през 2015 г.В списъка с ухажваните звезди, които да се разпишат с участие в риалити формата, влизат още певицата Мариана Попова и любимият й - актьорът Веселин Плачков, попфолк изпълнителката Дебора, ловецът на бежанци Динко, музикантът Фънки и фолкиконата Луна.\n\n\n                    ", "date": "2017.11.01", "title": "Емануела пее на уше на Големия брат"}
{"url": "http://www.monitor.bg/a/view/52305-%D0%9C%D0%B0%D1%80%D0%B0%D1%8F-%D0%BD%D0%B0-%D0%9C%D0%B0%D1%80%D0%B8%D1%8F-%D0%B4%D0%B0%D1%80%D0%B8-%D0%BA%D0%BE%D1%81%D0%B0%D1%82%D0%B0-%D1%81%D0%B8-%D0%BD%D0%B0-%D0%B1%D0%BE%D0%BB%D0%BD%D0%B0-%D0%B6%D0%B5%D0%BD%D0%B0/", "text": "\n                    Дъщерята на попфолк певицата Мария – Марая се раздели с дългите си коси. Актът бе провокиран от чиста доза добрина. Звездната наследница дари кичурите си на онкоболна жена. Изпълнителката на „Червеният картон“ даде жокер за голямото сърце на щерка си с кадри във Фейсбук. Фолкфурията даде заявка по време на престоя си в любовното гнездо на „ВИП Брадър“, че ще даде пример за искрена съпричастност на Марая и че самата тя отделя големи суми за благотворителност. Така певицата успя да се забърка и в поредния скандал, тъй като бръкна в протмонето си и брои 3000 лева за кауза на Големия брат, за да не танцува в ефир.  \n\n\n                    ", "date": "2017.11.01", "title": "Марая на Мария дари косата си на болна жена"}
{"url": "http://www.monitor.bg/a/view/46798-%D0%95%D1%81%D0%BC%D0%B5%D1%80-%D0%BE%D0%B1%D0%BB%D0%B5%D1%87%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BD%D0%BE%D1%81%D0%B8%D1%8F-%D0%B7%D0%B0-%D0%A5%D0%B5%D0%BB%D0%BE%D1%83%D0%B8%D0%BD/", "text": "\n                    Съпругата на Благой Георгиев – Есмер, отпразнува Хелоуин, облечена в традиционна българска носия. Реверансът към родината на половинката си шампионката по аржентинско танго демонстрира с няколко кадъра и в социалните мрежи, откъдето фенове я заляха с комплименти.\n\nСамо преди месец нежната половинка на Джизъса се разписа като гост на 80-годишния юбилей на руската супер звезда Йосиф Кобзон. Есмер не пропусна да вземе и сина си Елай, който получи специално внимание от изпълнителя на „Мгновения“.\n\nМеждувременно танцьорката се радва на пламналата отново искра между нея и халфа на руския „Оренбург“. Една от най-коментираните двойки в хайлайфа затопли отношенията си през май, само 3 месеца след като се разделиха за пореден път. Двамата отпразнуваха рестартирането на връзката си с огледални татуси.\n                    ", "date": "2017.11.01", "title": "Есмер облече българска носия за Хелоуин"}
{"url": "http://www.monitor.bg/a/view/83458-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B8-%D0%BE%D1%82-1993-%D0%B3/", "text": "\n                    Бившият премиер на Италия Силвио Берлускони е обект на разследване, предаде Ройтерс, като се позова на съдебен източник. Разследването е в рамките на по-голямото разследване за бомбените атентати, извършени от мафията през 1993 г.Мафиотският бос Джузепе Гравиано, който е в затвора заради атаките в Рим, Милано и Флоренция, бил записан да говори за Берлускони на съкилийника си. Това накарало съдия във Флоренция да поднови разследването за предполагаема намеса на Берлускони в тези деяния, посочват вестниците \"Кориере дела сера\" и \"Република\".Подобно разследване се водеше срещу Берлускони в миналото и бе прекратено през 2011 г. Адвокатът на Берлускони - Николо Гедини, припомни, че то е показало, че клиентът му не е замесен в бомбените атентати, отнели живота на 10 души.Според Гедини разследването е подновено по политически причини в навечерието на важни регионални избори в Сицилия в неделя и на националните избори, които се очаква да се проведат догодина през май.\n \nБомбените атентати на мафията през 1993 г. потресоха страната и допринесоха за колапса на старите политически партии, разтърсвани от корупция. В началото на следващата година Берлускони влезе в политиката и веднага спечели изборите за парламент. \n\n\n                    ", "date": "2017.11.01", "title": "Разследват Берлускони за атентати от 1993 г. "}
{"url": "http://www.monitor.bg/a/view/8054-%D0%9F%D0%B0%D0%BF%D0%B0%D1%82%D0%B0-%D0%B7%D0%B0%D1%81%D0%BF%D0%B8%D0%B2%D0%B0%D0%BB-%D0%B4%D0%BE%D0%BA%D0%B0%D1%82%D0%BE-%D1%81%D0%B5-%D0%BC%D0%BE%D0%BB%D0%B8/", "text": "\n                    Папа Франциск призна, че му се е случвало да заспи, докато се моли. Той обаче каза, че това е един от многото начини да се почита божието име, предаде Франс прес.\n \n\"Аз също, когато се моля, понякога заспивам\", заяви с усмивка папата в интервю за италианската католическа телевизия Ти Ву 2000.\"Това е един от многото начини да се свети божието име, да се чувствам като дете в божиите ръце\", заяви папата.\n \nФранциск е на 80 години и изглежда преливащ от енергия, когато се среща с хората, но лицето му е сериозно, когато се моли и често пъти тогава той остава дълго време с наведена глава и със затворени очи.\n \nДневния му ред е натоварен, но той си ляга всяка вечер в 21:00 ч. и става в 04:00 ч. на сутринта.Следобед той си позволява кратка дрямка, според ватикански източници.\n\n \n                    ", "date": "2017.11.01", "title": "Папата заспивал, докато се моли"}
{"url": "http://www.monitor.bg/a/view/25248-%D0%98%D1%81%D0%BB%D1%8F%D0%BC%D0%B8%D1%81%D1%82-%D0%BA%D0%BB%D0%B0-%D0%B4%D0%B2%D0%B0%D0%BC%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%B2-%D0%A2%D1%83%D0%BD%D0%B8%D1%81/", "text": "\n                    Двама тунизийски полицаи бяха намушкани днес с нож пред парламента от екстремист, съобщи министерството на вътрешните работи на северноафриканската страна и допълни, че единият е тежко ранен, предаде Франс прес.\n\"Салафит нападна с нож двама полицаи. Единият е ранен в лицето, а другият във врата и е настанен в интензивно отделение\", заяви говорителят на министерството Ясер Месбах.\nНападателят, който е известен на властите като радикален ислямист, е арестуван. След атаката той казал, че е тръгнал на джихад срещу \"тираните\" - термин, използван от екстремистите за обозначаване на полицаи и военни.\nГолям брой полицаи бяха разположени на площад \"Бардо\" след атаката, а по земята има следи от кръв, съобщиха очевидци. Площадът се намира срещу парламента и близо до музея \"Бардо\", където при нападение срещу чуждестранни туристи през март 2015 г. бяха убити 21 души.\n                    ", "date": "2017.11.01", "title": "Ислямист кла двама полицаи в Тунис"}
{"url": "http://www.monitor.bg/a/view/66099-%D0%A0%D1%83%D1%81%D0%BA%D0%B8-%D0%B4%D0%B5%D0%B2%D0%BE%D0%B9%D0%BA%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%B3%D0%BE%D0%BB%D0%B8-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%92%D0%B0%D0%B9%D0%BD%D1%89%D0%B0%D0%B9%D0%BD/", "text": "\n                    Въпреки студеното време в Москва, група руски девойки се съблякоха чисто голи в знак на подкрепа на холивудския продуцент Харви Уайнстийн, обвиняван в сексуален тормоз. Голият протест се проведе в сряда пред посолството на САЩ в руската столица, предаде Лента.ру.           „Ние сме тук, за да защитим продуцента, който е предлагал на жените секс. Сексът – това е правилно, сексът – това е супер! Ние смятаме, че когато мъж предлага на жена секс, това е прекрасно!“, скандираха активистките. „Той не ги е насилвал, не ги е принуждавал“, категорична е една от участничките в импровизирания протест. По данни на агенциите полицията е задържала две от голите девойки.     Пресата припомня, че на този етап над осем холивудски красавици са подали искови молби за непристойно поведение от страна на мъжа, реализирал продукции като „Писък“ и „Властелинът на пръстените“. Сред потърпевшите са Анджелина Джоли и Кара Делевин. Преди дни към тях се присъедини и актрисата Ашли Джъд, която също обвини Уайнстийн в сексуален тормоз. Тя разкри, че преди 20 години, по време на снимките на „Целуни момичетата“, продуцентът я посетил по халат с молбата да получи масаж или да бъде наблюдаван докато се къпе. Самият Уайнстийн се извини за поведението си и посочи, че искрено съжалява.          Между временно американската компания „Нетфликс“ заяви, че прекъсва снимките на шестия сезон на нашумелия сериал \"Къща от карти\". Причината са обвиненията срещу изпълнителя на главната роля във филма Кевин Спейси, съобщиха световните осведомителни агенции.Продуцентите на лентата вече бяха решили да сложат край на сериала след шестия сезон, но в сряда те спряха и неговите снимки в Балтимор, \"за да могат да разгледат сегашното положение и притесненията на екипа и актьорския състав\". В сериала Спейси влиза в образа на властолюбивия политик Франк Ъндърууд, който чрез различни интриги се добира до президентския пост на САЩ. Актьорът обаче беше обвинен в непристойно поведение от колегата си Антъни Рап, когато е бил 14-годишен. Това накара 58-годишният Спейси да поднесе искрените си извинения за \"пиянското си поведение\" и да признае хомосексуалната си ориентация.\n\n\n                    ", "date": "2017.11.01", "title": "Руски девойки протестираха голи в защита на Уайнстийн  "}
{"url": "http://www.monitor.bg/a/view/9850-%D0%9A%D0%BE%D1%80%D0%B0%D0%B1-%D1%81-3000-%D1%82%D0%BE%D0%BD%D0%B0-%D0%B6%D0%B5%D0%BB%D1%8F%D0%B7%D0%BE-%D0%BF%D0%BE%D1%82%D1%8A%D0%BD%D0%B0-%D0%B2-%D0%91%D0%BE%D1%81%D1%84%D0%BE%D1%80%D0%B0/", "text": "\n                    \nТоварен кораб с 13 души на борда е потънал в Черно море, близо до азиатския бряг на Истанбул, съобщи в. \"Сабах\". \"Билял бал\" е пренасял над 3000 тона желязо от Бурса към Зонгулдак. Екипажът е бил съставен от турски граждани.Операцията по издирване на екипажа продължава, открити са 4 тела. Три лодки, хеликоптер и самолет търсят моряците, засега са намерени празни спасителни лодки и спасителни ризи.\n\n\n                    ", "date": "2017.11.01", "title": "Кораб с 3000 тона желязо потъна в Босфора, издирват 9 моряци"}
{"url": "http://www.monitor.bg/a/view/41005-%D0%90%D0%B4%D0%B2%D0%BE%D0%BA%D0%B0%D1%82%D0%B8%D1%82%D0%B5-%D0%BD%D0%B0-%D0%A0%D0%B0%D1%82%D0%BA%D0%BE-%D0%9C%D0%BB%D0%B0%D0%B4%D0%B8%D1%87-%D0%B8%D1%81%D0%BA%D0%B0%D1%82-%D0%BE%D1%82%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0/", "text": "\n                    Защитата на генерал Ратко Младич поиска днес от трибунала на ООН за военните престъпления в бивша Югославия да отложи произнасянето на присъдата, което бе планирано за 22 ноември, докато не се публикува цялата медицинска информация за неговото здравословно състояние и се утвърди дали Младич е способен да участва в процедурата, съобщи Танюг.\nАдвокатите на Младич отново поискаха от съдебния състав да публикува цялата медицинска документация, както и разрешение Младич да бъде прегледан от сръбски лекари, които да дадат експертно мнение. \"От десет месеца вече настояваме да се достави тази документация и да се установи дали генералът е способен, тъй като от снимките се вижда, че е претърпял серия от мозъчни удари. Част от документацията сме получили, но не цялата. За точна оценка на състоянието му е небоходима пълната документация\", заяви пред Танюг един от адвокатите на Ратко Младич.\nМладич, който бе върховен главнокомандващ армията на босненските сърби, е обвинен във военни престъпления на територията на Босна и Херцеговина в периода от 1992 г. до 1995 г. Прокуратурата на трибунала в Хага в заключителната си реч в края на миналата година поиска от съдебния състав да осъди Младич на доживотен затвор, обяснявайки, че една по-малка присъда би била обида за жертвите, живите и мртвите, обида за правосъдието.\n                    ", "date": "2017.11.01", "title": "Адвокатите на Ратко Младич искат отлагане на присъдата"}
{"url": "http://www.monitor.bg/a/view/59980-%D0%A0%D0%B0%D0%B7%D0%BF%D1%80%D0%B8%D0%BA%D0%B0%D0%B7%D0%B2%D0%B0%D1%85%D0%B0-%D1%81%D0%B5-%D0%BE%D1%89%D0%B5-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8/", "text": "\n                    Мексиканският актьор Роберто Кавасос твърди, че много млади мъже могат да разкажат непристойни истории за Кевин Спейси от времето, като двукратният носител на \"Оскар\" е бил творчески директор на лондонския театър \"Олд Вик\", съобщават Асошиейтед прес и Контактмюзик.\nСамият Кавасос също е бил обект на нежелани аванси от страна на Спейси, които са \"на косъм\" от определянето им като сексуално посегателство.\n\"Мнозина от нас имат \"истории с Кевин Спейси\" от времето, когато той заемаше поста в \"Олд Вик\" и сме го срещали в бара на театъра. Сигурен съм, че те ще излязат наяве в идните дни и месеци. Тогава изглеждаше, че ако наоколо има някой под 30-години, това е достатъчно, за да привлече интереса на г-н Спейси\". Не помня колко хора са ми разказвали една и съща история - как той ги кани на срещи, за да разговарят за кариерите им. Когато пристигат в театъра обаче, ги очаква пикник с шампанско на подобаващо осветената сцена. Всяка от тези история се различава само по това докъде е стигнал \"пикникът\". Иначе техниката е една и съща\", пише Роберто Кавасос във Фейсбук.\nНеговият \"личен опит\" с Кевин Спейси се свежда до два опита за докосване. Кавасос не е откликнал на молбата да даде интервю по темата.\nСпейси заема поста творчески директор на \"Олд Вик\" между 2004 и 2015 г., припомня Асошиейтед прес.\nОт прочутия лондонски театър са заявили, че са \"дълбоко потресени\" от обвиненията в сексуално посегателство срещу Спейси, както и че предоставят възможност на всеки, който има подобно оплакване, да го направи, без да се притеснява, че самоличността му ще бъде разкрита. \"Неуместното поведение от страна на който и да е служител на \"Олд Вик\" е напълно неприемливо\", се посочва в изявлението.\nМеждувременно Контактмюзик съобщи, че след като преди броени дни Кевин Спейси беше обвинен от колегата си Антъни Рап в непристойно поведение, на което е станал обект, когато е бил едва 14-годишен, и други мъже са проговори за подобни деяния.\nСред тях е документалистът Тони Монтана. Той е разкрил за сайта Радар Онлайн, че през 2003 г. \"пияният\" Спейси го е \"сграбчил\" за чатала в бар в Лос Анджелис. Монтана разкрива, че след случката е развил посттравматично стресово разстройство и е посещавал терапевти.\nБарманът Даниъл Бийл, цитиран от британския в. \"Сън\", е споделил, че през 2010 г., докато е работил в бара на \"Парк хотел Гудууд\", Западен Съсекс, Кевин Спейси го е последвал през почивката му, показал му е члена си и с думите \"Голям е, а?\", се е опитал да придърпа ръката му върху него. Преди това, докато барманът му е наливал \"питие след питие\", актьорът всеки път е докосвал ръката му по \"странен\" начин.\nБийл, тогава 19-годишен, е получил скъпия часовник на Спейси в замяна на мълчанието си. Барманът, почувствал се омърсен, го е продал, и когато хора от екипа на актьора са дошли да го потърсят, ги е излъгал, че го е изгубил.\nСлед обвиненията на Антъни Рап срещу Кевин Спейси Нетфликс оповести, че хитовата й поредица \"Къща от карти\", звездата на която е актьорът, ще приключи след предстоящия й шести сезон. От стрийминг платформата обясниха, че решението е взето много преди да избухне скандалът около Спейси. Според най-новите публикации продукцията е спряна за неопределено време, за да могат от Нетфликс и продуцентите от \"Мидиа райтс кепитъл\" да обсъдят създалата се ситуация.\n                    ", "date": "2017.11.01", "title": "Разприказваха се още \"жертви\" на Кевин Спейси"}
{"url": "http://www.monitor.bg/a/view/13657-%D0%9C%D1%8A%D0%B6-%D0%B3%D1%80%D1%8A%D0%BC%D0%BD%D0%B0-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%B6%D0%B5%D0%BD%D0%B0-%D0%B8-%D1%81%D0%B5%D0%B1%D0%B5-%D1%81%D0%B8-%D0%B2-%D0%9C%D0%B0%D0%BD%D1%85%D0%B0%D1%82%D1%8A%D0%BD/", "text": "\n                    56-годишна жена бе простреляна в корема от 52-годишен мъж в Манхатън часове след като стана трагедията с терориста, който сгази 8 и рани 15. Инцидентът е станал около 7:50 часа, като съобщението е за двама простреляни. Двамата са се познавали, но не е ясно какви са били отношенията им.Според свидетели са се чули 3 или 4 изстрели. Все още няма информация какво точно се случва и какви са мотивите за стрелбата.\n\n\n                    ", "date": "2017.11.01", "title": "Мъж гръмна жена и себе си в Манхатън "}
{"url": "http://www.monitor.bg/a/view/10963-%D0%A2%D0%B5%D1%80%D0%B5%D0%B7%D0%B0-%D0%9C%D0%B5%D0%B9-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7-%D0%BD%D0%B0-%D0%BD%D0%B5%D0%B8%D0%BD-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA/", "text": "\n                    Британската министър-председателка Тереза Мей разпореди днес разследване на твърдения, че един от заместниците й е правил неподходящи опити за сближаване с консервативна активистка, предаде Асошиейтед прес.\nПисателката и изследователка Кейт Молтби заяви, че първият министър Деймиън Грийн докоснал коляното й през 2015 г., а по-късно й изпратил текстово съобщение със сексуален подтекст, след като във вестник се появила нейна снимка в корсет.\nМолтби написа във в. \"Таймс\", че Грийн \"й предложил кариерен съвет и в същото време ясно показал, че проявява сексуален интерес\".\n\"Това не беше приемливо за мен тогава и не би трябвало да е приемливо поведение в Уестминстър в бъдеще\", заяви тя.\nГрийн отрече да е правил сексуални предложения.\n\"Това невярно твърдение идва като пълен удар и е дълбоко нараняващо, особено от някой, когото съм смятал за личен приятел\", каза той.\nКанцеларията на Мей заяви, че министър-председателката е поискала ръководителят на държавната служба да \"установи фактите и да докладва обратно колкото е възможно по-скоро\".\nНапоследък се разпространяват твърдения за сексуален тормоз и малтретиране в британската политика.\nАктивистката на опозиционната Лейбъристка партия Бекс Бейли каза, че партията я разубедила да съобщи, че била изнасилена на конференция на лейбъристите през 2011 г., когато била на 19 години. По думите й партиен служител й казал, че \"ако го направи, това може да й навреди\". Партията заяви, че разследва случая.\nСкандалът около холивудския продуцент Харви Уайнстийн насърчи хора от различни професионални сфери да говорят открито за сексуален тормоз, на който са били подложени от влиятелни личности, имащи власт върху възможностите им за кариерно развитие.\n                    ", "date": "2017.11.01", "title": "Тереза Мей разпореди разследване на секс тормоз на неин заместник "}
{"url": "http://www.monitor.bg/a/view/57942-%D0%91%D0%B0%D1%80%D0%B7%D0%B0%D0%BD%D0%B8-%D0%BE%D1%82%D1%81%D1%82%D1%8A%D0%BF%D0%B8-%D0%BF%D0%BE%D1%81%D1%82%D0%B0-%D1%81%D0%B8-%D0%BD%D0%B0-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D0%BA%D0%B0-%D1%81%D0%B8/", "text": "\n                    Президентът на Иракски Кюрдистан Масуд Барзани се оттегли от поста и остави на племенника си Нечирван Барзани помиряването с централното правителство в Багдад, с регионалните съседи и съперническите кюрдски партии след неуспелия референдум за независимост, предаде Ройтерс.\nНечирван Барзани, дългогодишен премиер на кюрдския автономен район, сега ще бъде основната фигура в управлението на района, казаха днес кюрдски висши представители.\n\"Премиерът ще е ключовата личност през този преходен период\", каза бившият иракски външен министър Хошияр Зебари, който сега е съветник на кюрдското правителство и висш член на управляващата Демократична партия на Кюрдистан.\nСедемдесет и една годишният Масуд Барзани управляваше кюрдския автономен район с твърда ръка от 2005 г. В този период районът процъфтяваше, докато в останалата част на Ирак вилнееше гражданска война.\nВ неделя обаче президентът обяви, че от 1 ноември се оттегля, след като референдумът за независимост на 25 септември накара централното правителство да изпрати войски да си върнат контролираните от кюрди територии извън автономния им район.\nРеферендумът и реакцията на централното правителство разкриха дълбоките разногласия между самите кюрди. В речта, с която обяви, че се оттегля, Масуд Барзани обвини политическите си съперници в държавна измяна, тъй като са отстъпили територия без бой.\nПетдесет и една годишният Нечирван Барзани, който за първи път бе премиер от 2006 до 2009 г., е смятан за не толкова поляризираща фигура, тъй като поддържа по-топли отношения със съперническите кюрдски партии от чичо си.\nТой има също близки работни отношения с турския президент Ердоган, който подкрепи Багдад в спора на правителството с кюрдите след референдума.\nВ неделя кюрдският регионален парламент гласува за разпределяне на президентските правомощия между парламента, съдебната власт и правителството до произвеждането на парламентарните и президентските избори. Първоначално изборите бяха насрочени за 1 ноември, но миналия месец бяха отложени за догодина.\nПреди референдума за вероятен заместник на Масуд Барзани бе сочен синът му Масрур, но той беше ощетен поради подкрепата си за вота за отцепване, вгорчил отношенията с Багдад и регионалните сили, които бяха против.\nВ понеделник САЩ поздравиха Масуд Барзани за оттеглянето му и заявиха, че ще работят активно с Нечирван Барзани и неговия заместник Кубад Талабани.\nКато премиер Нечирван Барзани изигра централна роля за сключването на петролните сделки на полуавтономния район, които сега са застрашени, след като на 16 октомври централните власти си върнаха спорните територии, включително богатия на петрол град Киркук.\nМакар вече да не е президент, Масуд Барзани няма да се оттегли от обществения живот, казаха правителствени представители. В телевизионното си обръщение в неделя той каза, че ще си остане пешмерга (кюрдски боец) и ще продължи борбата за дългогодишната мечта на народа си за независимост. Той ще остане също ръководител на управляващата партия и член на Висшия политически съвет - неправителствен орган, създаден след референдума.\n                    ", "date": "2017.11.01", "title": "Барзани отстъпи поста си на племенника си "}
{"url": "http://www.monitor.bg/a/view/52427-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D1%81%D0%B5-%D0%BF%D1%80%D0%BE%D0%B2%D1%8A%D0%B7%D0%B3%D0%BB%D0%B0%D1%81%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%B2-%D0%B8%D0%B7%D0%B3%D0%BD%D0%B0%D0%BD%D0%B8%D0%B5/", "text": "\n                    Отстраненият от поста председател на регионалното правителство в Каталуния Карлес Пучдемон представи днес новия си уебсайт, според който той е президент в изгнание, съобщи ДПА.\nПучдемон насочи последователите си в \"Туитър\" към уебсайта president.exili.eu, в който продължава да бъде наричан \"президентът Пучдемон\".\nИспанското централно правителство уволни отцепническото регионално правителство, след като каталунският парламент в Барселона гласува за провъзгласяване на независима република в петък.\nПучдемон напусна в понеделник Барселона и отиде в Брюксел заедно с няколко членове на сваления кабинет. След като пристигна в столицата на ЕС, той обяви, че ще продължи да се бори за независимостта на Каталуния. В Испания му бяха повдигнати обвинения в организиране на бунт, антидържавна дейност и злоупотреба с държавни средства.\n                    ", "date": "2017.11.01", "title": "Пучдемон се провъзгласи за президент на Каталуния в изгнание"}
{"url": "http://www.monitor.bg/a/view/2655-%D0%9D%D0%B5%D0%BE%D0%BD%D0%B0%D1%86%D0%B8%D1%81%D1%82%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%B4%D0%B2%D0%B5-%D0%B6%D0%B5%D0%BD%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%90%D1%82%D0%B8%D0%BD%D0%B0/", "text": "\n                    Две жени, включително адвокатка на ищците в процеса срещу неонацистката партия Златна зора, са били нападнати и ранени днес от предполагаеми членове на тази партия близо до съда в Атина, където се гледа делото, предаде АФП, като се позовава на съдебен източник.\nПредполагаеми членове на Златна зора, които били излезли от сградата на съда, се опитали да проникнат в тролейбус, в който се намирала адвокатката Евгения Куниаки. Те ударили адвокатката и една жена, намираща се до нея, според показанията на Куниаки пред полицията.\nКуниаки е получила юмручен удар в лицето, когато се готвела да слезе от тролея; тя кървеше, това беше жестоко нападение, заяви пред журналисти Танасис Кампаянис, друг адвокат на ищците в процеса, в който са съдени близо 70 членове на Златна зора, включително нейният лидер Никос Михалолиакос и депутати.\nНяколко десетки предполагаеми членове на Златна зора са задържани, според Кампаянис.\nЗа момента не е ясно дали Куниаки е била лично цел на атаката на групата членове на Златна зора или тя е била ранена, когато те се готвели да нахлуят в тролея по неизвестна причина.\nПроцесът срещу Златна зора продължава от повече от две години и е смятан за един от най-важните политически процеси в съвременната гръцка история.\nАрестуването и повдигането на обвинения срещу подсъдимите стана през есента на 2013 г., дни след убийството от член на Златна зора на рапъра с леви убеждения Павлос Фисас в предградие на Атина.\nТова убийство шокира цялата страна и сложи началото на безпрецедентно полицейско и съдебно разследване срещу Златна зора, която до този момент се ползваше с почти пълна безнаказаност въпреки чести прояви на насилие от страна на нейни членове срещу мигранти и леви активисти.\nЗлатна зора е четвъртата по големина партия в гръцкия парламент.\n                    ", "date": "2017.11.01", "title": "Неонацисти нападнаха две жени в центъра на Атина "}
{"url": "http://www.monitor.bg/a/view/68521-%D0%9B%D0%BE%D0%BD%D0%B4%D0%BE%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B2%D1%8A%D0%B2%D0%B5%D0%B4%D0%B5-%D0%BF%D1%80%D1%8F%D0%BA%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%B2-%D0%A1%D0%B5%D0%B2%D0%B5%D1%80%D0%BD%D0%B0-%D0%98%D1%80%D0%BB%D0%B0%D0%BD%D0%B4%D0%B8%D1%8F/", "text": "\n                    Демократичната юнионистка партия (ДЮП) и републиканската партия \"Шин Фейн\" не се споразумяха за съставяне на правителство на националното единство в Северна Ирландия въпреки постигнатия напредък при преговорите, заяви британският министър по въпросите на Северна Ирландия Джеймс Брокеншайър пред телевизия \"Скай нюз\".\nМинистърът подчерта, че при тези обстоятелства Лондон ще е принуден да въведе пряко управление в региона, за да осигури непрекъснатост в работата на държавните служби, средствата за финансирането на които ще бъдат изчерпани още в края на ноември.\nНито едно правителство не може просто да бездейства и да допусне това да се случи. Затова сега правя необходимите стъпки за внасяне в британския парламент на законопроект, който да гарантира на населението на Северна Ирландия работата на държавните служби, добави Брокеншайър.\nИрландската националистическа партия \"Шин Фейн\" също обяви, че преговорите с ДЮП са се провалили, посочва Ройтерс.\n\"\"Шин Фейн\" е разочарована, че след последните седмици на преговори те приключват с провал. Направихме всичко по силите си да бъдем гъвкави\", заяви пред журналисти водачката на партията Мишел О'Нийл.\n\n\n                    ", "date": "2017.11.01", "title": "Лондон принуден да въведе пряко управление в Северна Ирландия заради липса на разбирателство между местните партии"}
{"url": "http://www.monitor.bg/a/view/76145-20-%D0%B5%D0%BC%D0%B8%D1%81%D0%B8%D0%B8-%D0%94%D0%A6%D0%9A-%D0%B7%D0%B0-55-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-%D1%81%D0%B5-%D1%82%D1%8A%D1%80%D0%B3%D1%83%D0%B2%D0%B0%D1%82-%D0%BE%D1%82-%D0%B4%D0%BD%D0%B5%D1%81-%D0%BD%D0%B0-%D0%A4%D0%BE%D0%BD%D0%B4%D0%BE%D0%B2%D0%B0%D1%82%D0%B0-%D0%B1%D0%BE%D1%80%D1%81%D0%B0/", "text": "\n                    20 емисии ДЦК с общ матурите 5,5 млрд. лв. се търгуват от днес на Фондовата борса. Това заяви изпълнителният директор на Българската фондова борса (БФБ) Васил Големански по време на старта на търговията с държавни ценни книжа. Инициативата ДЦК да се търгуват на Българска фондова борса е част от Стратегията за развитие на капиталовия пазар в България.\n\n\"Удовлетворени сме, че с добавянето на ДЦК увеличихме разнообразието от инструменти, които се търгуват на борсата. Така тя става още по-атрактивна за инвеститорите - цел, за която ще продължим активно да работим и за напред\", бе категоричен Големански. Той каза още, че това е проект, по който се работи поне от 20 години и днешният ден показва, че е постигнат успех.\n\nЗа да привлекат повече инвеститори Фондовата борса и Централен депозита няма да начисляват такси на своите членове за търговия с този вид инструменти, ако и те съответно не таксуват своите клиенти. До момента 13 инвестиционни посредника и банки вече са откликнали на инициативата и няма да начисляват такси, а до края на септември 2018 г. могат да се присъединят и други желаещи.\n                    ", "date": "2017.11.01", "title": "20 емисии ДЦК за 5,5 млрд. лева се търгуват от днес на Фондовата борса"}
{"url": "http://www.monitor.bg/a/view/17555-%D0%A7%D0%95%D0%97-%D0%BD%D0%B0%D0%B5%D0%BC%D0%B0-14-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B8-%D0%B7%D0%B0-%D0%B8%D0%BD%D0%BA%D0%B0%D1%81%D0%B0%D1%82%D0%BE%D1%80%D0%B8-%D0%B8-%D0%B5%D0%BB-%D0%BC%D0%BE%D0%BD%D1%82%D1%8C%D0%BE%D1%80%D0%B8/", "text": "\n                    14 безработни от София, Враца и Монтана ще бъдат наети на работа в ЧЕЗ следващият месец. 6 от търсещите препитание ще бъдат назначени като отчетници, а останалите 8 ще бъдат обучение и наети за електромонтьори. „Обучените за електромонтьори ще получат сертификат за квалификация, с който да докажат, че имат нужните знания и умения“, обясни ръководителят на проекта Ваня Траянова. Новите служители на електроразпределителното дружество ще бъдат назначени по схемата на социалното министерство „Ново работно място“, в която работодателите наемат неквалифицирани младежи до 29 г. или хора над 54 г.\n\nОт ЧЕЗ ще осигурят заетост на новите 14-служители в период от 12 месеца. Според изискването на програмата „Ново работно място“ поне половината от тях трябва да останат на работа и след края на програмата. „5 – 6 човека се борят за едно място, като най-активни са от бюрото по труда във Враца. Заявки от безработни ще се подават от 23 ноември“, заяви Ваня Траянова.\n                    ", "date": "2017.11.01", "title": "ЧЕЗ наема 14 безработни за инкасатори и ел. монтьори "}
{"url": "http://www.monitor.bg/a/view/23272-%D0%A2%D0%B5%D0%B3%D0%BB%D0%B8%D0%BC-%D0%BF%D0%BE-2400-%D0%BB%D0%B5%D0%B2%D0%B0-%D0%B7%D0%B0%D0%B5%D0%BC-%D0%B7%D0%B0-%D0%BF%D0%BE%D1%87%D0%B8%D0%B2%D0%BA%D0%B8/", "text": "Искаме от банките по 4 бона за сватби и кръщенета\n                    Теглим по 2400 лева за почивки и ваканции, като хората прибягващи до подобен тип финансиране са най-често на възраст между 29 и 39 години. Това показва проучване на БНП Париба Лични Финанси за периода май-октомври 2017 г.\n\nОказва се, че тегленето на потребителски кредити за пътуване измества плащането на сметки, като отбелязва ръст от близо 300% в сравнение с периода ноември 2016 – април 2017 г.\n\nИзследването сочи, че българите най-често кандидатстват за потребителски кредити за ремонт на дома, обединяване на задълженията и покупка на автомобил втора ръка. До трезорите сънародницитре ни прибягват и когато имат\n\n \n\n\n\n \n\nда купят нови мебели за дома си, за лечение, поправка на колата или за семейни тържества и образование.\n\nИзпълнителният директор на компанията Нели Недялкова заяви, че средната сума на молбите за ремонт на дома нараства с 8 на сто от 5 168 лева до 5 567. Най-голям ръст се наблюдава при парите, които хората взимат на заем за обединяване на задължения – 10% или с 641 лева. Така сумата става 7 121 лева. Същата тенденция се наблюдава и при потребителските кредити за покупка на употребяван автомобил. През последните шест месеца сумата е достигнала 6 071 лева.\n\nС малко над 230 лева се увеличава и размерът на кредита, който взимаме за обзавеждане. Оказва се, че на българите са им нужни 3 737 лева, за да подновят дома си.\n\nДанните показват още, че за лечение искаме 3 300 лева,\n\n \n\n\n\n \n\nа за сватби и кръщенета цели 4 500 лева. На последно място по дял се нарежда нуждата от образование. Сумата се увеличава със 700 лева и достига 4 бона. Статистиката сочи, че най-често родителите искат да изтеглят пари, за да платят курсовете на отрочетата си или да им подсигурят следването в университета.\n\nИзвън класацията остават кредитите за плащане на сметки. В минали периоди нашенците са дърпали по 2 000 за да се разплатят пред ютилити компаниите. Сега обаче тези вземания са заменени от почивки и екскурзии.\n\nСпоред експертите потребителските заеми за финансиране на проекти като ремонт на дома и покупка на кола и обзавеждане се ползват за повишаване на жизнения стандарт. А с ускоряването на икономиката, хората стават все по-спокойни по отношение на личните си финанси и\n\n \n\n\n\n \n\nс по-дълъг срок на изплащане.\n\nВ същото време високият интерес към кредитите за обединяване на задължения показва, че все повече българи управляват разумно семейния си бюджет и желаят да оптимизират месечните си плащания.\n\nДруга положителна тенденция е устойчиво ниският дял на необслужваните кредити, което показва, че клиентите се отнасят отговорно към кредитите си и покриват задълженията си навреме. Това е знак, че доходите на хората се увеличават и, че\n\n \n\n\n\n \n\nкатегорични са от БНП Париба.\n\nСпоред проведеното проучване мъжете и жените са почти еднакво активни при кандидатстването за потребителски кредити – 51,4% срещу 48,6%. На по-силната част от населението най-често им трябват пари за покупка на ново возило. Близо 64 от молбите за кредит с цел образование, са подадени от дами. Те също така по-често имат нужда от допълнителни средства за лечение.\n\n \n                    ", "date": "2017.11.01", "title": "Теглим по 2400 лева заем за почивки"}
{"url": "http://www.monitor.bg/a/view/1996-%D0%9C%D0%BE%D1%81%D0%BA%D0%BE%D0%B2%D1%81%D0%BA%D0%B8-%D0%AE%D0%BD%D0%B8%D0%BE%D0%BD%D0%98%D0%B2%D0%BA%D0%BE%D0%BD%D0%B8-%D0%B8%D0%BC%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%B3%D0%BB%D0%BE%D0%B1%D0%B8-%D0%B7%D0%B0-%D0%BD%D0%B5%D0%B8%D0%B7%D0%BF%D1%80%D0%B0%D0%B2%D0%BD%D0%B8-%D1%82%D0%B0%D1%85%D0%BE%D1%88%D0%B0%D0%B9%D0%B1%D0%B8/", "text": "Проверката на инцидента ще приключи до два дни\n                    Автобусният превозвач „Юнион-Ивкони” има няколко наложени глоби до момента заради неизрядни тахографските шайби, заяви днес транспортният министър Ивайло Московски пред журналисти.\n\n„Фирмата е една от най-проверяваните. От началото на годината са съставени двадесет и няколко акта на фирмата, свързани с тахографските шайби и направленията, който трябва да изпълняват по транспортен план”, коментира Московски.\n\nПревозвачът не е изпълнява коректно и част от маршрутите си, обясни министърът. Общата сума на наложените глоби е около 10 хил. лв. Нарушенията досега не могат да доведат до отнемане на лиценза на автобусния превозвач, обясни още Московски.\n\nОт думите му стана ясно още, че водачът на катастрофиралия автобус е от съвсем скоро назначен в компанията, работи от 20 септември и има необходимата квалификация. Проверката на ИА „Автомобилна администрация“ на инцидента с автобуса на „Юнион Ивкони” ще приключи до два дни. Паралелно се водят следствени действия от специализираните органи.\n                    ", "date": "2017.11.01", "title": "Московски: „Юнион-Ивкони” има няколко глоби за неизправни тахошайби"}
{"url": "http://www.monitor.bg/a/view/42645-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D1%8F-%D0%B7%D0%B0-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82%D1%82%D0%B0-%D0%B8%D0%BC-%D0%B4%D0%B0-%D0%BE%D1%81%D0%B8%D0%B3%D1%83%D1%80%D1%8F%D1%82-%D1%81%D1%82%D1%83%D0%B4%D0%B5%D0%BD-%D1%80%D0%B5%D0%B7%D0%B5%D1%80%D0%B2/", "text": "\n                    Със заповед на министъра на енергетиката Теменужка Петкова експерти от Министерството на енергетиката и „Електроенергийния системен оператор“ ЕАД ще проверят готовността на енергийни предприятия за осигуряване на студен резерв, съобщиха от ведомството.\n\nВ периода от 1-ви до 10-ти ноември ще бъдат извършени проверки на място в централите, които имат сключен договор с ЕСО ЕАД за предоставяне на разполагаема електрическа мощност (така наречения „студен резерв“). Допълнително ще се извършат проверки и за спазване изискванията на наредбата за резерви от горива на централите, които работят с основно гориво въглища. Съгласно Закона за енергетиката топлоелектрическите централи са длъжни да поддържат резерви от горива в количество, което да гарантира надеждно и продължително производство на електроенергия.\n\nВ четвъртък, Петкова ще провери готовността за осигуряване на „студен резерв“ в „Ей и Ес-3С Марица Изток I” ЕАД от 10 часа; в 11.30 часа енергийният министър ще извърши проверка в ТЕЦ „Марица изток 2“ ЕАД.\n                    ", "date": "2017.11.01", "title": "Проверяват енергийните предприятия за готовността им да осигурят студен резерв"}
{"url": "http://www.monitor.bg/a/view/62750-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82%D0%BD%D0%BE%D0%B2%D0%BE-%D1%81%D0%B2%D0%B0%D0%BB%D0%B8%D1%85%D0%B0-%D0%BF%D0%BB%D0%B0%D1%89%D0%B0%D0%BD%D0%B8%D1%8F%D1%82%D0%B0-%D0%B2-%D0%B1%D1%80%D0%BE%D0%B9-%D0%BE%D1%82-10-000-%D0%BD%D0%B0-5000-%D0%BB%D0%B2/", "text": "\n                    Депутатите за втори път тази година те се опитват да намалят плащанията в брой от 10 хил. на 5 хил. лв. Промяната беше одобрена още в понеделник от Министерски съвет (МС), а днес беше гласувана и на първо четене по време на заседанието на парламентарната Комисия по бюджет и финанси. Съгласието си дадоха 12 депутата, 7 гласуваха с \"против\", а 1 се въздържа. Предлаганият текст е част от промени в няколко данъчни закона. През лятото народните представители отхвърлиха същото предложение, внесено тогава от депутати от ГЕРБ и оставиха таванът на плащанията да е 10 хил. лв.\n\nВ мотивите сега правителството е записало, че цели намаляване на сивата икономика. Такава била и практиката в другите държави - членки на ЕС, където прагът за плащанията в брой е в диапазон от 2000 до 3000 евро. Предлага се ограничението да се прилага и в случаите на плащания в чуждестранна валута, когато левовата им равностойност е равна на или надвишава 5000 лв. по курса на Българската народна банка (БНБ) в деня на плащането.\n\nОт опозицията обаче категорично се обявиха против това предложение и заявиха, че няма да го подкрепят в пленарна зала. По думите на Георги Търновалийски от БСП това е лобистки закон в полза на банките.\n\nОсвен за кешовите плащания в новите разпоредби се предлага и да отпадне отстъпката от 5% за подалите данъчна декларация по електронен път. Причината е, че все по-голям брой хора го правят, а и в бюджета догодина ще влязат с 1,2 млн. лв. повече. Председателят на бюджетната комисия Менда Стоянова обаче попита представителите на НАП дали не е по-добре тази мярка да се отложи във времето, за да може повече хора да започнат да пускат през интернет декларациите си.\n\nПредлага се още и от догодина всички самоосигуряващи се лица задължително да подават данъчните си декларации по електронен път. По данни на НАП през 2017 г. 67% от самоосигуряващите се не са се редили на гише, а са пуснали документите си онлайн.\n\nДруга промяна пък гласи наргилетата да се включват в обхвата на Закона за акцизите и данъчните складове (ЗАДС) с допълнение към определението за тютюневи изделия. Ще бъде забранено да се публикуват електронни обяви за продажба на акцизни стоки без бандерол или ако акцизът не е платен. Пощите и куриерските служби ще изискват от изпращачите на акцизни стоки или отпадъци от тютюн да декларират, че са внесли дължимото на държавата.\n\nОсвен това данъчно задължените лица ще са длъжни да подадат заявление за регистрация по ДДС в 7-дневен срок от датата, на която очакват да достигнат облагаем оборот от 50 000 лева. Досега се изискваха 14 дни. Това се прави, защото сега, особено в сезонни обекти, има опити за избягване на регистрация по ДДС.\n\nПо този повод Менда Стоянова попита дали не е добре да се помисли за намаляване на прага за регистрация по ДДС.\n\nОт финансовото министерство пък обясниха, че всяка държава може да определя какъв да бъде този праг. Необходимо е обаче да се направи анализ с колко ще се увеличат разходите на администрацията и бизнеса.\n                    ", "date": "2017.11.01", "title": "Депутатите отново свалиха плащанията в брой от 10 000 на 5000 лв."}
{"url": "http://www.monitor.bg/a/view/11584-%D0%A1-%D0%B8%D0%B3%D1%80%D0%B8-%D0%B8-%D1%82%D0%B5%D0%B0%D1%82%D1%8A%D1%80-%D0%B4%D0%B5%D1%86%D0%B0-%D1%82%D1%80%D1%83%D0%BF%D0%B0%D1%82-%D0%B7%D0%BD%D0%B0%D0%BD%D0%B8%D1%8F-%D0%B7%D0%B0-%D0%BF%D0%B0%D1%80%D0%B8%D1%82%D0%B5/", "text": "\n                    Проект за финансово обучение на деца тръгна вчера в Деня на народните будители. Част от него са детските финансовите работилници „За парите и други важни неща: Първи стъпки“, с които се поставят основите на устойчиви знания и умения в областта на финансовата грамотност. Едновременно с това се развиват и други ключови компетентности - математически, езикови, социални - както и т. нар. „меки“ умения и емоционална интелигентност. Всичко това стига до децата по техния начин - чрез игри, състезания, театър и с много усмивки, коментира Росица Вартоник, изп. директор на Фондация „Инициатива за финансова грамотност“.\n\nВече е разработено ръководство, състоящо се от десет работилници с над 25 активни игри и един урок-спектакъл. Децата се превръщат в изследователи, в творци и актьори, разбиват тайни шифри, спасяват света, помагат на приятел. И така усвояват важни уроци за парите. А също за приятелството и семейството, за добрината и грижата, за света около нас. Това се случи и по време на представянето на проекта. Над 20 деца се превърнаха в бюджетни детективи и проследиха пътя на парите. През обучение за прилагането на ръководството са преминали над 200 учители от цялата страна.\n                    ", "date": "2017.11.01", "title": "С игри и театър деца трупат знания за парите"}
{"url": "http://www.monitor.bg/a/view/48117-%D0%9A%D1%83%D0%BF%D1%83%D0%B2%D0%B0%D1%82-%D0%B2%D0%BB%D0%B0%D0%BA%D0%BE%D0%B2%D0%B5-%D0%B1%D0%B5%D0%B7-%D0%BE%D1%89%D0%B5-%D0%BF%D0%B0%D1%80%D0%B8-%D0%BE%D1%82-%D0%B1%D1%8E%D0%B4%D0%B6%D0%B5%D1%82%D0%B0/", "text": "\n                    БДЖ ще финансира покупката на нови влакове само с пари от капиталовия трансфер от 35 млн. лв. от държавата и средства от транспортната система, които трябва да бъдат генерирани през следващата година, без допълнителни пари от хазната. Това обяви ресорният министър Ивайло Московски.\n\nОпитите му да предоговори парите в бюджет 2017 г. се оказали неуспешни, призна той. Дружества под шапката на подопечното му министерство няма да получат повече пари от новия бюджет за 2017 г. Сумите по повечето пера остават същите, каквито бяха и миналата година, коментира бъдещия бюджет министърът пред парламентарната комисия по транспорт.\n\nДепутатите приеха бюджета на министерството. От ДПС не го подкрепиха именно заради липсата на финансиране на жп транспорта. „Няма почти никакво увеличение на парите за поддръжка на жп мрежата, за заплати и техника“, коментира шефът на комисията Халил Летифов. По думите му в сектора няма реформа, а напротив той е обезкръвен. Депутатите на БСП пък изобщо не присъстваха на обсъжданията. Обидени, те напуснаха залата заради предложение на ГЕРБ в заседанието да бъдат включени допълнителни точки в дневния ред, по които те не са запознати.\n                    ", "date": "2017.11.01", "title": "Купуват влакове без още пари от бюджета"}
{"url": "http://www.monitor.bg/a/view/67668-%D0%9C%D0%B0%D0%BD%D0%B5%D1%80%D0%BA%D0%B0-%D1%81-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%91%D0%BE%D1%82%D0%B5%D0%B2-%D0%B7%D0%B0-100-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B2-%D0%BD%D0%B5%D1%82%D0%B0/", "text": "Търсят купувачи и за бейзболни картички с лика на Васил Левски\n                    Манерка с ръчно нарисуван портрет на поета революционер Христо Ботев продават в нета за Деня на народните будители - 1 ноември. Това показа проверка на „Монитор“ в най-популярните сайтове за онлайн търговия.Реликвата с лика на Ботев е оценена на 100 щатски долара От едната страна на металната дамаджана е ръчно нарисуваният портрет на Христо Ботев, а от другата са разлистващи се растения, символизиращи процеса на пробуждане по българските земи, протекъл през 19-и век. Освен името на националния поет на манерката присъства и това на Г. Марков, което предполага, че той е създателят на колбата. Мястото, където е била изработена от дърво и след това ръчно обрисувана, е Етрополе.Ако 100 долара са прекалено много за манерка дори с портрет на Ботев, има и по-рационално решение за отпразнуване на 1 ноември. В сайтовете за онлайн търговия се продават и бейзболни картички на Апостола на свободата Васил Левски от 2009 година. Те са част от серията на Алън и Гинтер, озаглавена „Национални герои\" и всяка струва само по един долар.  Друг народен будител - предводителят на Хвърковатата чета в Априлското въстание Георги Бенковски пък се появи върху метална бутилка за вода в сайтовете за онлайн търговия. Изображението, което е приложено на бутилката, е снимка на паметника на „човекът, що даде фаталния знак“ над Копривщица. Бутилката струва 16 долара, но в момента е намалена на 14.Най-скъпата реликва, свързана с българската земя, която Интернет предлага, е комплект позлатени и филигрирани украшения за глава и тяло от 18-и век. Комплектът струва 3000 долара и включва женски бижута – колие, амулет, талисман, диадема и монети от Възраждането. Най-голямата част е нагръдник, който се е използвал като колие и е с дължина 30 сантиметра и тежи 240 грама.Продавачът обяснява, че някога този комплект се е поставял в косата или върху шала на най-богатите в обществото. Освен това се смятало, че пази от зли сили. Най-често бижутата били носени от османски принцеси. Продавачът допълва, че някои от монетите в комплекта са били откраднати и са подменени с неавтентични.  \n\n\n                    ", "date": "2017.11.01", "title": "Манерка с портрет на Ботев  за $100 продават в нета "}
{"url": "http://www.monitor.bg/a/view/27750-%D0%A2%D1%80%D1%8A%D0%B3%D0%B2%D0%B0-%D0%B0%D0%BA%D1%86%D0%B8%D1%8F-%D0%BD%D0%B0-%D0%9A%D0%90%D0%A2-%D1%89%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B7%D0%B0-%D0%B8%D0%B7%D0%BD%D0%BE%D1%81%D0%B5%D0%BD%D0%B8-%D0%B3%D1%83%D0%BC%D0%B8/", "text": "\n                    От 1 ноември служителите на „Пътна полиция“ в страната ще проведат традиционната акция „Зима“, като се цели фокусиране на вниманието на всички участници в движението по пътищата върху подготовката за зимния сезон, за гарантиране на безопасността. Както обикновено в рамките на акцията в месеца, посветен на безопасността на движението по пътищата и на подготовката на автомобилите за зимния сезон, от КАТ ще следят за износени гуми, като за такива се приемат тези, чиито грайфер е под 4 мм.По традиция, първите 10 дни са отредени за разясняване и конкретни превантивни съвети за безопасност. В този период с приоритет ще бъдат проверките на велосипедистите и превозните средства с животинска тяга. При тези участници в движението рисковете от възникване на произшествие на пътя е изключително голяма, особено вечерно време и особено при каруците, когато не са достатъчно добре снабдени с необходимите светлоотразители. 6 ноември е обявен за ден без жертви велосипедисти на пътя. Втората част на кампанията ще от 11 до 20 ноември и тя ще е насочена основно към пешеходците, като 16 ноември е обявен за ден без жертви пешеходци. През третия етап, от 21 до 30 ноември, ще се проведе кампанията „Безопасно шофиране през зимата“, насочена към водачите на МПС, техническата изправност на автомобилите и поведението на водачите спрямо пешеходците. 22 ноември ще бъде ден без жертви водачи и пътници.Според статистиката на „Пътна полиция“ от началото на годината до момента в страната са станали 5690 тежки пътнотранспортни произшествия, при които са загинали 534 души, ранени са 7161 човека. Спрямо същия период на миналата година, инцидентите на пътя са 564 по-малко, загиналите с 54 по-малко, а ранените със 732 по-малко. „Пътна полиция“ ще продължи да прилага санкции върху най-агресивните и рискови водачи. Само за 9-те месеца на 2017 г. пътните полицаи са съставили 765 670 фиша и акта за установени нарушения. Спрямо същия период на миналата година, това са 136 900 повече наказания. \n\n\n                    ", "date": "2017.11.01", "title": "Тръгва акция на КАТ, ще проверяват за износени гуми"}
{"url": "http://www.monitor.bg/a/view/46129-%D0%97%D0%B0%D0%BF%D0%BB%D0%B0%D1%82%D0%B0%D1%82%D0%B0-%D0%BD%D0%B0-%D1%83%D1%87%D0%B5%D0%BD%D0%B8%D1%82%D0%B5-%D0%B2%D0%B7%D0%B8%D0%BC%D0%B0%D1%82-%D1%81-300-%D0%BB%D0%B2-%D0%BF%D0%BE%D0%B4-%D1%81%D1%80%D0%B5%D0%B4%D0%BD%D0%B0%D1%82%D0%B0/", "text": "\n                    \n\n\n                    ", "date": "2017.11.01", "title": "Заплатата на учените с 300 лв. под средната (ОБНОВЕНА)"}
{"url": "http://www.monitor.bg/a/view/39341-%D0%93%D0%95%D0%A0%D0%91-%D0%B2-%D0%94%D0%B5%D0%BD%D1%8F-%D0%BD%D0%B0-%D0%B1%D1%83%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%93%D0%BE%D1%82%D0%BE%D0%B2%D0%B8-%D1%81%D0%BC%D0%B5-%D0%BD%D0%B0-%D0%BE%D1%89%D0%B5-%D1%80%D0%B5%D1%84%D0%BE%D1%80%D0%BC%D0%B8/", "text": "\n                    Готови сме на още реформи в образованието. Това заяви в декларация от името на ГЕРБ за Дена на будителите Милена Дамянова, която оглавява просветната комисия в парламента. Тя потвърди, че потвърди образованието е техен управленски приоритет, както и че са готови на реформи, защото са чули учителите, които били затрупани от бумащина и алармирали за проблеми с делегираните бюджети.\n\nДамянова напомни, че бюджета за догодина са заложени над половин милиард лева повече за образование и наука. „Не става дума за пожелания за бъдещето, а за конкретни стъпки всяко дете да посещава детска градина и училище, за да има грамотност, всяко училище или детска градина да има средствата да задържи учителите, всеки учител да гради своята кариера“, посочи Дамянова като припомни също, че държавата ще покрива транспортните разходи на учителите.\n\nПо думите и парите за професионално образование са 16 пъти повече, има и над 120 млн. лева повече за наука. Всеки млад учител или учен ще има допълнителна подкрепа, за да се развива професионално и да избира образованието и науката за своето развитие, коментира Дамянова.\n\nМеждувременно с декларации за празника излязоха и другите парламентарни групи. Иво Христов от БСП пък заяви,че в България върви тенденция от „просяците на Балканите да се превърнем в простаците на Балканите“. По думите му през прехода над 2,5 млн,. българи са напуснали страната, като над 31 % от тях са с висше. Около 30 на сто от децата пък са ас функционална неграмотност и не разбират какво четат . Около 200 000 деца пък напускат училище преждевременно\n\nЕрол Мехмед от ДПС пък обясни, че майчиният език е в основата на всичко и отбеляза, че истинското родолюбие и патриотизъм не сее език на омразата. „Един истински държавник  не мрази част от народа си, а езикът на омразата не може да бъде държавна политика“, посочи той.\n\nЛидерът на ‚Атака“ Волен Сидеров пък призова в учебниците да влезе „истинската история“ и обясни, че учениците и днес продължават да учат, че Левски е престъпник, а при цар Симеон нищо не се е случило.\n                    ", "date": "2017.11.01", "title": "ГЕРБ в Деня на будителите: Готови сме на още реформи"}
{"url": "http://www.monitor.bg/a/view/69707-%D0%9F%D0%BE%D1%89%D0%B5%D0%BD%D1%81%D0%BA%D0%B0-%D0%BC%D0%B0%D1%80%D0%BA%D0%B0-%D1%89%D0%B5-%D0%BF%D0%BE%D0%BF%D1%83%D0%BB%D1%8F%D1%80%D0%B8%D0%B7%D0%B8%D1%80%D0%B0-%D0%95%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Министърът на транспорта и съобщенията Ивайло Московски и на европредседателството Лиляна Павлова валидираха днес пощенска марка, посветена на българското председателство на Европейския съвет. Марките ще бъдат част от подаръците, които ще бъдат раздавани на официалните лица и гости по време на българското председателство, обяви министър Павлова.\n\n„Може би в ерата на дигиталната комуникация и на ИТ технологиите издаването на марка може да изглежда старомодно. За нас обачe в това има нещо романтично и емоционално, защото всеки от нас би се зарадвал да получи картичка на хартия”, заяви още Павлова. Това е и причината тя да предложи официалната кореспонденция на хартия да бъде изпращана с тази пощенска марка.\n\n„Пощенската марка ще бъде визитка на нашето председателство. Тя е малка енциклопедия, съдържаща в себе си важни събития и фактите около тях”, коментира траннспортният министър Московски.\n\nТиражът й е 62 00 броя и ще може да бъде намерена в мрежата на „Български пощи” още от днес. Авторът на марката е художникът Теодор Ангелиев. На марката са поставени шевиците от логото на европредседателството, Интернет адресът на председателството и европейското знаме.\n\nТранспортното министерство е резервирало за целите на председателството ни пет домейна на кирилица - председателство2018.бг, Председателство.2018.бг, ЕВРО2018.бг, ЕС2018бг.бг и Ею2018бг.бг.\n                    ", "date": "2017.11.01", "title": "Пощенска марка ще популяризира Европредседателството"}
{"url": "http://www.monitor.bg/a/view/78154-%D0%A1%D0%B8%D0%B4%D0%B5%D1%80%D0%BE%D0%B2-%D0%9C%D0%BD%D0%BE%D0%B7%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B5-%D1%81%D1%82%D0%B0%D0%B1%D0%B8%D0%BB%D0%BD%D0%BE-%D0%B2%D0%BE%D1%82%D1%8A%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D1%8F%D0%BC%D0%B0-%D0%B4%D0%B0-%D0%BC%D0%B8%D0%BD%D0%B5/", "text": "\n                    Вотът на недоверие на БСП към кабинета няма да мине, изрази убеденост съпредседателят на ПГ на „Обединените  патриоти“ Волен Сидеров. По думите му правителството  и мнозинството в парламента е стабилно. „Право на опозицията в една демократична държава е да иска вот на недоверие\", каза още лидерът на \"Атака\" и намекна, че като лява партия те е трябвало да заложат за тема доходи, а не корупцията.\n\nСидеров коментира и оставката на здравния министър Николай Петров и това кога ще стане ясен неговия заместник. Сидеров изтъкна, че е право на премиера Борисов да посочи кой ще застане на този пост. Според него новия здравен министър трябва да бъде добър мениджър и професионалист. По думите на Сидеров обаче моделът на здравеопазването е сгрешен и то още от времето на Иван Костов. „Болниците не трябва да са търговски дружества. Щом има посредници, нормално е да има изкушения. Какъвто и гениален министър да бъде сложен, щом моделът не е правилен - няма как да има ефективност. Лично аз уважавам проф. Петров. При най-малкото съмнение той си подаде оставката“, каза Сидеров. По думите му решението на Борисов да я приеме е правилно и принципно.\n\nМеждувременно лидерът на ДПС Мустафа Карадайъ обясни, че с колегите му са се разбрали с БСП да координират действията си и официално да седнат да говорят относно вота . Тепърва ще се изясни и каква ще е темата. „Корупцията е бич за обществото“, каза Карадайъ. Според него обаче преди вота на недоверие трябва да обърнем внимание на други неща, които вече се случват като това с оставката на здравния министър. По думите му ГЕРБ определили оставката като морален акт, но в същото време други хора продължават да са в кабинета, намеквайки за вицепрмиера Валери Симеонов и обвини ГЕРБ в двоен стандарт.\n\n„.От вас медиите видяхме как се бият възрастни хора по границата. От вас медиите разбрахме, че има осъдителна присъда за език на омразата. Резултатът е вицепремиерси пост. Не ви ли намирисва на двоен стандарт? Едното е морален акт, а за другото не се казва нищо. ГЕРБ са виновни за този двоен стандарт\", каза още той.\n\n„Валери Симеонов какво прави във властта? Какъв е тогава моралът на ГЕРБ питаме ние\", заяви Карадайъ. В заключение той изтъкна, че ДПС ще подкрепи оставката на Николай Петров.\n                    ", "date": "2017.11.01", "title": "Сидеров: Мнозинството е стабилно, вотът на недоверие няма да мине"}
{"url": "http://www.monitor.bg/a/view/5251-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%B8-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82-%D1%81-%D0%BD%D0%B0%D0%B3%D1%80%D0%B0%D0%B4%D0%B0-%D0%94%D0%B6%D0%BE%D0%B2%D0%B0%D0%BD%D0%B8-%D0%A4%D0%B0%D0%BB%D0%BA%D0%BE%D0%BD%D0%B5/", "text": "\n                    Старши инспектор Златко Сестримски, служител на сектор“ Противодействие на криминалната престъпност“ в Областната дирекция на МВР в Пазарджик, е отличен с награда на името на „Джовани Фалконе“. Това съобщи говорителят на местната полиция Мирослав Стоянов. Криминалистът е с 26 години служба във вътрешното ведомство, като е преминал през редица изпълнителски и ръководни длъжности в РУ-Септември и ОДМВР-Пазарджик. За добрата си и професионална работа е награждаван многократно от ръководството на МВР и ОДМВР-Пазарджик.  Наградата на Сестримски е била връчена на тържествена церемония от кмета на Благоевград Атанас Камбитов и италианския посланик Стефано Балди. Конкурсът се провежда всяка година и е под мотото“  „Страхливият умира всеки ден, смелият-само веднъж !“ Отличени са магистрати от различни съдилища и прокуратури, както и полицаи от структурни звена в системата на Министерството на вътрешните работи.\n\n \n                    ", "date": "2017.11.01", "title": "Пазарджишки криминалист с награда“ Джовани Фалконе“"}
{"url": "http://www.monitor.bg/a/view/53814-%D0%9F%D1%80%D0%B0%D0%BF%D1%80%D0%B0%D0%B2%D0%BD%D1%83%D0%BA-%D0%BD%D0%B0-%D0%91%D0%BE%D1%82%D0%B5%D0%B2-%D1%87%D0%B5%D1%82%D0%BD%D0%B8%D0%BA-%D1%81-%D0%B8%D0%BD%D1%82%D0%B5%D1%80%D0%B0%D0%BA%D1%82%D0%B8%D0%B2%D0%B5%D0%BD-%D1%83%D1%80%D0%BE%D0%BA-%D0%BF%D0%BE-%D1%80%D0%BE%D0%B4%D0%BE%D0%BB%D1%8E%D0%B1%D0%B8%D0%B5/", "text": "\n                    Потомък на четник на Ботев от врачанско село - патриот по призвание, а режисьор по образование - Искрен Красимиров изнесе  в Детски отдел на Регионална библиотека ”Никола Фурнаджиев” - Пазарджик интерактивен урок по родолюбие.Гостуваха ученици от Средно училище ”Г. Бенковски” и Основно училище ”Хр. Смирненски”, които с интерес изгледаха откъси от  художествено-документалните филми за Апостола на свободата Васил Левски и Христо Ботев.Гостът се превъплъти в ролята на Христо Ботев и с голямо вълнение рецитираше стихове, посветени на героя-революционер. Учениците бяха много развълнувани от срещата си с младия режисьор, зададоха му много въпроси и за финал го поздравиха с рецитал за Левски. Оказа се, че и те знаят интересни факти от живота и делото на Христо Ботев.Искрен Красимиров обеща, че ще гостува отново в пазарджишката библиотека и изказа своето задоволство, че в продължение на един учебен час е бил учител на децата и е успял да запали у тях искрата на родолюбието и патриотизма. В ролята на Христо Ботев и с филми за него, за Софроний Врачански, за Иван Вазов и други национални герои, Искрен Красимиров е посетил вече над 300 училища у нас и в чужбина. Урокът протича по следния начин: Христо Ботев в пълна бойна униформа запознава децата с малко известни факти от живота и делото на великия поет и революционер, рецитира Ботеви стихове и прожектира части от филмите за Христо Ботев и Иван Вазов. Финалът е винаги с песен и обща снимка с ученици и учители, развявайки българския трибагреник.\n                    ", "date": "2017.11.01", "title": "Праправнук на Ботев четник с интерактивен урок по родолюбие"}
{"url": "http://www.monitor.bg/a/view/57664-%D0%9C%D0%B5%D0%B4%D0%B8%D0%B8%D1%82%D0%B5-%D0%B2-%D0%A1%D0%90%D0%A9-%D0%B8%D0%B7%D0%B1%D1%83%D1%85%D0%BD%D0%B0%D1%85%D0%B0-%D1%81%D1%80%D0%B5%D1%89%D1%83-%D0%91%D0%93-%D0%9C%D0%B0%D0%B4%D0%BE%D1%84/", "text": "\n                    Повече от 600 регионални новинарски издания, във всички американски щати, са публикували през последната седмица изобличаващо разследване със заглавие „Най-търсеният от Интерпол: Българският Бърни Мадоф се опитва да си купи свободата“, чрез което истината за това кой всъщност е Цветан Василев и защо иска да заблуди американските законодатели във връзка със закона Магнитски, вече е достояние на всеки американец от Източното до Западното крайбрежие на САЩ.След като във „Фокс нюз“ и в The Hill също бяха разкрити домогванията на габровския измамник, оставил близо 5 млрд. лв. дупка след себе с раграбването на КТБ, самият Василев очевидно повече не може да разчита на лобито си и непрекъснатите си лъжи зад океана, включително на опитите си да се представя като „жертва“ на българската прокуратура, от която се укрива в съседна Сърбия. Разследването обръща внимание и върху компрометираните американски „приятели“ - лобисти на Василев, които с удоволствие ще се възползват от възможността да получат част от парите на рухналата пирамида КТБ, уточнява \"Блиц\". „Схемата на Цветан Василев беше толкова проста, колкото и дръзка: купува си банка и в течение на няколко години систематично източва активите й чрез сложна и непрозрачна мрежа от кухи дружества в частен бизнес, който той контролира. Историята за възхода и падението на Василев започва през 1995 г., когато е назначен за ръководител на сделки с чуждестранна валута и ликвидност в Централна кооперативна банка; позиция, която заема до пролетта на 2000 г. По време на мандата си в банката Василев създава частна финансова компания \"Фина С\" АД и постепенно прехвърля около 30 лоялни и лично подбрани подчинени от банката към Фина С. След като екипът е вече на мястото си, Василев прави своя ход. През май 2000 г. Василев подава оставка от Централна кооперативна банка и скоро след това придобива Корпоративна търговска банка АД, която по това време има само 5.5 млн. долара активи. След като покупката е завършена, Василев е назначен за изпълнителен директор в Управителния съвет и по-късно за Председател на Надзорния съвет на банката. Като председател на Управителния съвет и на Надзорния съвет, Василев не само диктува всяка сделка в банката, но и ги одобрява. Същевременно с поемането на банката Василев и неговите съдружници структурират сенчеста мрежа от местни и офшорни компании, които в крайна сметка са използвани за прехвърляне на активите на банката в мрежа от легитимни фирми, собственост изключително на Василев. Вече учредени, кухите фирми на Василев получават изключителен достъп до Банката и всичките й инвестиционни дейности. Чрез този нечист съюз, Василев започва систематично да източва активите на банката чрез мрежата от кухи дружества и директно да ги прехвърля в новите си бизнеси. Ползвайки заемите чрез кухите компании, Василев финансира личните си бизнес предприятия, свободен от бдителния поглед на регулаторите. В продължение на години Василев ползва Банката, за да подкрепя личния си бизнес и все по-луксозния си начин на живот. В допълнение към финансирането на личния си бизнес, Василев източва милиони долари директно в джобовете си, които стават все по-подплатени, под формата на заемни споразумения между Банката и различните кухи дружества, които са под негов контрол. Схемата е успешна отчасти поради съучастието на персонала на Василев и на няколко служители на \"КПМГ България\" ООД, които помагат да се изготвят документите така, че дейността на Банката да се окаже над ограниченията.Но, подобно на случая с Бърни Мадоф, тъй като схемата на Василев става все по-голяма, става все по-трудно да се обхване и в крайна сметка привлеча вниманието на регулаторите. Скандалът за Корпоративна търговска банка АД избухна през юни 2014 г. В рамките на една седмица повече от 20% от депозитите бяха изтеглени от клиенти на Банката, а на 20 юни същата година Българската народна банка постави Корпоративна търговска банка АД под специален надзор. За Василев играта беше започнала. За разлика от истинския Бърни Мадоф, който се е предал, Василев побягна; най-напред в Австрия и след това в Сърбия, където той остава, освободен от екстрадиция от българските власти. Когато мъглата се разсея, Василев и неговите съ-обвиняеми бяха обвинени в присвояване на 2,56 милиарда лева, което е равно на 1,51 милиарда щатски долара. Освен това Василев и трима бивши служители на Банката бяха обвинени, че са откраднали 207 милиона лева в брой, което е равностойността на 126,6 милиона щатски долара. Но вредите не свършват до там: съпругата на Василев Антоанета Василева също беше обвинена след дръзкото закупуване на дворцов имот на 20 км от Женевското езеро. Дори и дъщерята на Василев Радосвета беше въвлечена в скандала, официално обвинена в пране на пари през юни. И тримата членове на семейството са издирвани от международната полицейска организация INTERPOL. От самоналоженото си изгнание в Белград г-н Василев сега възнамерява да се завърне под формата на международна кампания, която да убеди американските законодатели да активират Глобалния Закон Магнитски срещу главния прокурор на България и самите длъжностни лица, които разкриха измамата на Василев. Използвайки онова, което е останало от намаляващото му снаряжение, Василев нае лобист, базиран във Вашингтон и Бил Ричардсън, бившият губернатор на Ню Мексико, който е известен с това, че плати доста пари, за да предпази жена от разкриването на аферата им, докато е бил в кабинета. Като се има предвид неоспоримите факти за неговия случай, съчетан с отказа си да се защитава в България, Василев е изправен пред невъзможната задача да убеди Конгреса на САЩ да се обърне срещу българската и международната съдебна система, чрез които той е обвинен. Междувременно опозореният бивш губернатор на Ню Мексико и другите лобисти на Василев изглежда с удоволствие ще вземат всички пари, които могат да получат от падналата империя на Василев“.\n\n\n                    ", "date": "2017.11.01", "title": "Цветан Василев посечен от медиите в САЩ - искал да си купи свободата (ОБЗОР)"}
{"url": "http://www.monitor.bg/a/view/89391-%D0%9D%D0%B0-21%D0%B2%D0%BE-%D0%BC%D1%8F%D1%81%D1%82%D0%BE-%D1%81%D0%BC%D0%B5-%D0%B2-%D0%95%D0%A1-%D0%BF%D0%BE-%D1%87%D0%B5%D1%82%D0%B5%D0%BD%D0%B5-%D0%BD%D0%B0-%D0%BA%D0%BD%D0%B8%D0%B3%D0%B8/", "text": "\n                    Около 20 процента от пълнолетните български мъже или почти всеки пети българин, а същевременно и 30 процента от българските жени, т.е. всяка трета от тях, са прочели поне 5 или повече книги през миналата година. Това показват данни на Евростат от проучване, посветено на културните навици на европейците и по-специално четенето на книги.По този показател страната ни е на 21-ва позиция от 28-те държави от ЕС при средно 42 процента четящи жени в ЕС и 30 процента четящи мъже, предаде БТА.Според изследване, публикувано на сайта на Асоциация \"Българска книга\", профилът на \"четящия българин\" е следният: образован и живеещ в столицата или по-голям град. Четящият българин е предимно в активна трудова възраст, с по-висок социален статус, с по-високо образование и доходи и с по-престижни професионални занимания.Аудиторията на нечетящите българи се формира предимно от непревилигированите и уязвими групи на населението: в по-малките села и градове, по-възрастни, по-необразовани, с ниски доходи, работещи неквалифициран труд.Според изследването четенето на книги се явява трето по степен занимание на българите в свободното време. На първа позиция е гледането на телевизия (95 процента), а на втора позиция - сърфирането в интернет (над 50 процента).По актуални данни на Националния статистически институт (НСИ) у нас през миналата година е имало над 4 хил. библиотеки, като само 47 от тях са били с книжен фонд над 200 хил. единици.Регистрираните редовни читатели в библиотеките са били около четвърт милион души, като средно на един читател са се падали по 30 прочетени книги.  Изследването на Евростат констатира, че най-много се чете в Швеция - средно 78 процента от жените и 54 процента от мъжете.Други страни, в които са регистрирани най-много любители на книгата са: Холандия - 66 процента жени и 38 процента мъже, както Дания и Великобритания - по 62 процента жени и 38 процента мъже.Най-малко в ЕС четат в Португалия - едва 15 процента от жените и 12 процента от мъжете. Други малко четящи нации, които страната ни изпреварва са: Унгария, Естония, Испания, Кипър, Гърция и Италия.Според класация от тази година, съставена от Международния институт за маркетингови проучвания GFK сред 22 хил. души, Китай е най-четящата нация за тази година с 36 процента активно четящо население. Следват САЩ и Великобритания с по 30 процента и Русия с 29 процента.Резултатите от изследването сочат, че жените посягат по-често към книгите от мъжете - 32 процента срещу 27 процента при мъжете.\n\n\n                    ", "date": "2017.11.01", "title": "На 21-во място сме в ЕС по четене на книги"}
{"url": "http://www.monitor.bg/a/view/49095-%D0%91%D0%BB%D0%BE%D0%BA%D0%B0%D0%B4%D0%B0-%D0%BF%D0%B0%D1%80%D0%B8%D1%80%D0%B0-%D0%B1%D0%B0%D1%80%D0%B8%D0%B5%D1%80%D0%B0%D1%82%D0%B0-%D0%BD%D0%B0-%D0%B2%D1%85%D0%BE%D0%B4%D0%B0-%D0%BD%D0%B0-%D0%A1%D1%82%D0%B0%D1%80%D0%B8%D0%BD%D0%B5%D0%BD-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Блокада парира работата на бариерата на входа на Старинен Пловдив от ул. „Съборна” в сряда сутринта. Хотелиери, ресторантьори и постоянно живеещи пловдивчани в архитектурния резерват се обявиха против идеята на общината да въведе достъп за автомобили с чип карти. Електронният пропуск ще се полага само за една кола на семейство. Също един чип ще има за вход към ресторант, а за хотел са предвидени само по три. Местните недоволстват, че научили за новите правила от медиите и че никой не ги бил питал. Промените са с дата 1 ноември, но въпреки това никой от бизнесмените или от живущите в „Старинен Пловдив” не бил получил електронна карта за достъп до дома си или до хотел/ресторанта си.\n\n„Списъкът на имащите право на карти е крайно ограничен”, се гневи бизнесменът Емил Тиберов. Друг бизнесмен от квартала Христо Гюлев смята, че проблемът се корени в липсата на диалог между администрацията и работещите и живеещите в резервата. „Сдружението на живеещите и работещите в Стария град входирахме преди месеци писма в община Пловдив, но отговор нямаме. С тези пропуски се убива бизнесът ни. Ситуацията е безумна. Когато дойде гост в хотела ми, трябва да се обади на рецепцията. Оттам пък служителят трябва да остави празно работното си място, да тича до бариерата, да отвори с чипа си и пак да се върне”, се ядосва Гюлев. Думите му контрира зам.-кметът Георги Маринов, според когото не може непрекъснато коли да препускат по тесните калдаръмени улици и да стряскат туристите. Целта на новия режим е да се ограничи броят на автомобилите в резервата, отвърнаха от община Пловдив. Хотелиерите и ресторантьорите обаче не са съгласни с това и се заканиха да вкарат в съда новите правила. Те са готови на гражданско неподчинение, ако аргументите им не бъдат чути от местната власт.\n\n \n                    ", "date": "2017.11.01", "title": "Блокада парира бариерата на входа на \"Старинен Пловдив\""}
{"url": "http://www.monitor.bg/a/view/58365-%D0%91%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0%D1%82%D0%B0-%D0%B7%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0-%D0%B2%D0%B5%D1%87%D0%B5-%D1%81-%D0%B1%D0%B0%D1%89%D0%B8%D0%BD%D0%BE-%D0%B8%D0%BC%D0%B5-%D0%B2-%D0%B0%D0%BA%D1%82%D0%B0-%D0%B7%D0%B0-%D1%80%D0%B0%D0%B6%D0%B4%D0%B0%D0%BD%D0%B5/", "text": "\n                    Бащиното име ще се вписва в актовте за раждане на българчетата, родени зад граница. Това решиха депутатите при гласуването на второ четене на поправките в Закона за гражданската регистрация.\n\nПредложенията бяха внесени от патриотите, като основният мотив е, че досега тези деца са се записвали в регистъра на населението само с две имена, а именно собствено и фамилно. Ако искат да фигурират презиме, то процедурата била изключително дълга и е имало нужда от съдебно решение. Така занапред родителите ще могат да подават само заявления за вписване на бащиното име в акта за раждане на детето, като има възможност да добавявт - ов и - ев, когато става дума за момент или окончанието –а , когато става дума за момиче.\n\nБе отхвърлено обаче предложението на ДПС  да се заличат в ЕСГРАОН насилствено наложените имена по време на т.нар „възродителния процес“ на българските турци .\n                    ", "date": "2017.11.01", "title": "Българчетата зад граница вече с бащино име в акта за раждане"}
{"url": "http://www.monitor.bg/a/view/25098-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B4%D1%85%D0%B2%D0%B0%D1%89%D0%B0-%D0%A0%D1%83%D1%81%D0%B3%D0%B5%D0%BE%D0%BA%D0%BE%D0%BC-%D0%B8-%D0%B3%D0%B0%D0%B7%D0%B0-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0/", "text": "Окръжният обвинител изиска цялата документация от РИОСВ-Варна\n                    Окръжна прокуратура – Добрич, се е самосезирала след публикации в пресата за страховете и протестите на хората в община Генерал Тошево срещу намерението на фирма „Русгеоком БГ” да добива газ на територията на 18 села в общината, научи „Монитор”. Информацията бе потвърдена от Окръжния прокурор Пламен Николов. „Поискал съм цялата документация от РИОСВ – Варна. След като се запознаем обстойно с нея, прокуратурата ще излезе със становище”, обеща прокурор Николов.\nНовината идва ден, след като стана ясно, че по предложение на кмета на Генерал Тошево Валентин Димитров на 17 декември жителите на общината ще излязат на референдум, за да кажат „да“ или „не“ на добива на газ.\nКакто вече „Монитор“ писа, фирмата, планираща да добива газ в Добруджа е на олигарха Сашо Дончев, който след като натрупа милиарди на гърба на данъкоплатците от нас от алъш-вериш със синьо гориво, сега се пробва да загроби и Житницата на България.„Русгеоком БГ“ е собственост на „Ди Ди Мениджмънт“, съдружници в което са Газовия барон и двамата му синове – Даниел Дончев и Георги Дончев. В борда на директорите на „Русгеоком БГ“ пък е брат му Пламен Дончев. През фирмата Сашо Дончев е пуснал искане за 41 сондажа на дълбочина от 2000 до 5600 метра за добив на газ от Добруджанския въглищен басейн. Жителите на района обаче категорично са против с мотива, че предлаганата технология за добив е съмнителна и крие риск буквално да убие Житницата на България и дадоха ултиматум на фирмата да се оттегли до 3 ноември.\n„Не искаме да заграбят земята ни. Някой пита ли се дали преди 10 ноември нашите български икономисти и геолози не са знаели, че тук има газ и не са искали да го добиват”, заяви Мирослав Димитров. Според противниците на добива на природен газ в региона на Генерал Тошево, водоносният хоризонт, познат като Малм Валанж, разпростиращ се почти под цяла Североизточна България, ще бъде подложен на риск, тъй като всички предвидени сондажи ще преминават през него. Щом става въпрос за подземните води на Добруджа, единствен източник на питейна вода и вода за бита, при това най-скъпа в страната, не трябва да се допуска дори и един процент риск от замърсяване, намаляване на дебита и или евентуалното и изчезване. Имайки предвид, че тези дейности са предвидени да се осъществяват в силно сеизмичен регион от осма и девета степен на сеизмичност и точно на разлома на планината Вранча, има сериозни опасения, че могат да бъдат провокирани земетресения с пагубен ефект върху живота на хората в цяла североизточна България, категорични са експерти. Множеството сонди и съпътстващото ги оборудване, шумът и вибрациите, както множеството газопроводи и тежка транспортна техника, ще повлияят изключително негативно на земеделието и пчеларството, което ще доведе до постепенно спадане на добивите, съответно на рентите, които се явяват основен източник на средства за местните хора.\nВ същото време лъсна, че рамо на проекта на Дончев са дали псевдоеколози от грантаджийските фондации „Биоразнообразие“ и „Зелени Балкани“.Хората в Добруджа да се убедят, че сондажите на газ са добри за региона или изцяло да ги спрат. Това е заръчал премиерът Бойко Борисов на ресорните министрите относно сондажите за синьо гориво и протестите на гражданите, става ясно от стенограмата от последното заседание на МС.Борисов сам повдигнал темата, като обяснил, че трябва да се правят проучвания и да се пуска концесия едва след като всички се убедят, че 100% не се замърсява околната среда. „Аз не знам, явно някак си е нарушена комуникацията в Генерал Тошево с вас, с местните наши дирекции? Или ги убедете, че това е добре, или го спирайте и не се занимавайте. Не може да си играят непрекъснато със страховете на хората“, отсякъл премиерът, който поръчал на министрите Теменужка Петкова и Ненов Димов да отидат на място и да говорят с хората от Генерал Тошево: „Кажете – ето така ще изглежда, или така. Не искате? Като не искате, в края на краищата няма да се прави.“.\n\n\n                    ", "date": "2017.11.01", "title": "Прокуратурата подхваща „Русгеоком“ и газа в Добруджа (ОБНОВЕНА)"}
{"url": "http://www.monitor.bg/a/view/3214-%D0%A1%D0%B2%D0%B0%D0%BB%D0%B8%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%BE%D1%82-%D0%BA%D0%BC%D0%B5%D1%82%D0%B0-%D0%BD%D0%B0-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4/", "text": "Градоначалникът д-р Емил Караиванов: „Претърпените морални и публични негативи не се стопяват така лесно, а понякога оставят и тежки последствия, за които няма извинения и компенсации”\n                    Кметът на Асеновград д-р Емил Караиванов вече не е клиент на прокуратурата. Само преди дни Софийска градска прокуратура прекрати досъдебните производства спрямо градоначалника и служители на община Асеновград. Кметът Караиванов коментира за първи път пред Агенция Монитор случилото се, което започна с гръмко оповестяване на неговия арест този май. \n\n„Няма как да скрия удовлетворението си от този категоричен акт на държавното обвинение. Очевидно е, макар и с месеци закъснение, че обвиненията срещу мен като кмет и срещу община Асеновград, нейни служители или други лица като страни по договори за публични дейности и услуги, са били несъстоятелни. Нещо, което знаех още в началото на това разследване. Вярвах, че истината ще излезе наяве, затова признавам, че финалът на тази неприятна история е добър и логичен”, каза градоначалникът. Той уточни, че с постановлението на СГП изцяло отпадат обвиненията за така нареченото незаконно събаряне на имот и последваща процедура за нов строеж в квартал „Метошка махала”. „Оказа се, че нищо от онова, което бе подадено като сигнали- жалби от асеновградчани по случая с това застрояване в квартал „Метошка махала” не е вярно. И това го признава прокуратурата с решението си. Като действащ кмет още през август бях писмено уведомен, че прокуратурата вече разполага с официално писмо от министерството на културата, според което въпросният имот не попада в охранителен режим и за него не се иска допълнително съгласуване”, обясни Караиванов. Той уточни, че по аналогичен ред стоят и изцяло свалените обвинения по процедурата за възлагане и последващото изпълнение на дейностите за поддържане на дъждоприемните шахти. От първоначално отгласените сигнали и обвинения сега са отпаднали абсолютно всички.\n\n„В постановлението си за прекратяване прокуратурата ясно е записала, че това се прави поради липса на данни за извършено престъпление. Няма отклонени и присвоени публични средства, липсват данни за фиктивни дейности и документи, които общината да е съставяла за тях. Това го доказва разследването на прокуратурата, а не кметът на Асеновград, подчертавам”, заяви Емил Караиванов.  \n\nПо думите му „това очевидно прибързано и непрецизирано обвинение и огласяване на непроверени обстоятелства нанесе сериозен удар върху община Асеновград като имидж и върху името ми като нейн кмет. Казах го още след проверките на ДАНС и полиция в общината от месец май тази година, казах и при следващите процесуални действия на прокуратурата спрямо мен. Сега отново ще го кажа: нося пълна отговорност за правомощията си като кмет, държа същото да е факт за общинска администрация и за всички обществени процедури с публични средства. Нося  публична, а и законова отговорност за правомощията си”. Той обаче е категоричен, че претърпените морални и публични негативи не се стопяват така лесно, а понякога оставят и тежки последствия, за които няма извинения и компенсации.\n\n \n                    ", "date": "2017.11.01", "title": "Свалиха обвиненията от кмета на Асеновград"}
{"url": "http://www.monitor.bg/a/view/3362-%D0%9F%D0%BE%D0%B2%D0%B5%D1%87%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B5%D0%B7%D0%B8%D0%BA-%D0%B2-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%82%D0%B5-%D1%83%D1%87%D0%B8%D0%BB%D0%B8%D1%89%D0%B0/", "text": "\n                    Министърът на образованието и науката Красимир Вълчев и министърът на образованието и науката на Украйна Лилия Гриневич договориха мерки за разширяване на изучаването на български език в украинските училища. Те се споразумяха до края на месец януари 2018 г. да подпишат междуправителствен документ, с който да конкретизират договореностите.\n\nБългарската общност и българското правителство следят с внимание изпълнението на приетия закон „За образованието“ от парламента на Украйна, който регламентира преподаването на майчиния език на малцинствените групи в страната. Днес министър Вълчев за пореден път получи уверенията от МОН на Украйна, че приетият закон не ограничава, а създава условия за разширяване на изучаването на майчин език от българската общност, която наброява над 200 000 души.\n\nПо-късно двамата министри откриха компютърен кабинет за интерактивно езиково обучение в 31-во Одеско училище, в което от тази година се изучава български език като майчин.\n\nМинистър Вълчев определи срещата с г-жа Гриневич и посещението в училището в Одеса като израз на добрата воля и отношение от украинската страна към възможността българската общност да изучава майчиния си език.\n\nРазглеждаме създаването на ново украинско-българско училище в Одеса като отговор на повишения интерес към изучаване на български език, посочи министър Вълчев. Той отбеляза, че от България са командировани нови двама български преподаватели в 31-во Одеско училище. Изпълнен е и проект за оборудване на осми поред кабинет за дигитално езиково обучение. По думите му, расте интересът сред украинските студенти за обучение в български висши училище, както и интересът към изучаването на български език като цяло. В Украйна обучение на български език се осъществява в 42 държавни средни училища. Организирани са 57 неделни училища към българските обществени организации, в които допълнително се изучават българска история, фолклор, география и други свързани с България предмети.\n\nМинистър Вълчев отбеляза, че България оценява политиката на доброжелателност на украинските власти към българското малцинство и я разглежда като важен елемент от двустранните ни отношения. Той отправи официална покана към министър Гриневич за посещение в Република България и подписване на междуправителствения документ.\n                    ", "date": "2017.11.01", "title": "Повече български език  в украинските училища"}
{"url": "http://www.monitor.bg/a/view/55580-%D0%97%D0%B0%D1%82%D0%B2%D0%BE%D1%80-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%BF%D1%80%D0%BE%D1%84%D0%B8%D0%BB-%D0%B2-%D0%BD%D0%B5%D1%82%D0%B0/", "text": "Агент от Сикрет сървис обучава 50 наши спецполицаи\n                    Експерти от ГДБОП пишат нов законопроект, който предвижда по-тежки наказания за кражби на профили в социалните мрежи в интернет, научи „Монитор“. Наказанието, което се предвижда, може да е дори затвор. Най-тежката издадена до момента присъда е условна от 2 години за общ работник от село Девене, който си направил фалшив профил, за да опита да прави секс с малолетна. Той се кръстил с псевдоним Anatoli Gazara и сложил чужди снимки.„Ще има много по-строги закони по отношение на посегателството на лични данни. Вече се пишат нормативни документи“, поясни началникът на отдел „Трансгранична организирана престъпност“ в ГДБОП Явор Колев, който отчете резултатите от четвъртата регионална конференция по киберсигурност и киберпрестъпност за страните от Югоизточна Европа. Той обясни, че се подготвят нормативни документи, с които да се приложи в законодателството ни Конвенцията за защита на личните данни.Шефът на дирекцията Ивайло Спиридонов заяви, че над 300 експерти са присъствали на конференцията, както и служителите в правоохранителните органи от 18 страни.Той обяви още, че е предложил на зам.-директора в Сикрет сървис Робърт Нови да се дислоцира техен агент в ГДБОП. Директорът даде пример с добрата работа на агента на ФБР, който работи в ГДБОП.По линия на Европол представител на ГДБОП ще отиде да работи там за 6 месеца или една година, във връзка с киберпрестъпленията, обяви Спиридонов.Той обяви, че и по линия на киберпрестъпността, и по линия на терора няма достатъчно човешкия ресурс, но служителите си вършат работата добре.От вчера обаче в Академията на МВР започва обучение на над 50 служители на ГДБОП по линия на киберпрестъпността. Обучението ще се води от американски агент.Албена Спасова от Академията по киберпрестъпност отбеляза, че за първи път си партнират със Съвета на Европа по въпросите на киберпрестъпленията. Обучението на Фейсбук е било за правоохранителните органи и как да се води борба с фалшиви профили. По-нататък дискусията ще бъде разширена с представители на Viber и Google.По случая за Спас Василев, представял се във социалните мрежи като Александър Николов с цел измама, Спиридонов пък обясни, че все още идват пострадали от дейността му хора. По думите на Явор Колев случая с Василев не е единичен и често се случват измами в социалната мрежа.\n\n\n                    ", "date": "2017.11.01", "title": "Затвор за кражба на профил в нета"}
{"url": "http://www.monitor.bg/a/view/66089-%D0%A1%D0%B4%D1%80%D1%83%D0%B6%D0%B5%D0%BD%D0%B8%D0%B5-%D0%93%D0%9B%D0%90%D0%A1-%D1%81-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%94%D0%B5%D0%BD%D1%8F-%D0%BD%D0%B0-%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%B1%D1%83%D0%B4%D0%B8%D1%82%D0%B5%D0%BB%D0%B8/", "text": "\n                    За Деня на народните будители сдружение „ГЛАС” Босилеград, съвместно с пътуващото читалище „Бащино огнище”от България, организира културна програма в тържествената зала в Центъра за култура в Босилеград.\n\nПосетителите имаха възможност да разгледат фотоизложбата „Различната България” на автора Асен Великов, на която бяха представени уникални снимки от разнообразието на българския фолклор.\n\nНай-напред пред присъстващите се представиха момичетата от детския хор към Центъра за култура в Босилеград, ръководен от учителя Димитър Русев, които изпълниха няколко български народни песни, а след това интерактивна игра на тема „Познавам ли моята България”.\n\nВ състезанието участваха четири отбора – Драговищица, Радецки, Крайще и Тангра, съставени от ученици в босилеградската гимназия. Тази своеобразна интерактивна игра включваше три отделни игри – Представяне на родния край, Виртуално пътешествие из България и Подреждане на пъзел с български исторически забележителности. Отборите оценяваше журито в състав: Атанас Величков, представител на Пътуващото читалище „Бащино огнище”, Дежка Георгиева, преподавателка по български език в босилеградското основно училище и Радко Стоянчов, зает в КИЦ „Босилеград”.\n\nВсички участници в състезанието показаха солидни знания, а след много неизвестности триумфира отборът „Радецки” с 95 точки, на второ място се класира „Краище” с 94, на трето „Драговищица” с 93, а четвърто място зае „Тангра” с 76 спечелени точки. На всички участници организаторите връчиха награди – знаме на България, медали, сувенири, книги и др.\n\nЕкипът на пътуващото читалище „Бащино огнище” организирал тази интерактивна игра в над 85 града в България, а състезанието в Босилеград е било първото, което е проведено извън пределите на България.\n\nПрисъстващите поздрави и Ивайло Шопски от пътуващото читалище „Бащино огнище”, главният инициятор на това събитие и един от номинираните за БУДИТЕЛ на 2017 година.\n\nСлед това бе прожектиран и патриотичен рецитал – родолюбиви стихотворения на Христо Ботев, Добри Чинтулов и други български поети.\n\nВ края на програмата, известните певици Лиляна Асенкова, бесарабска българка от Украйна и Светла Дукатева, победителка на фестивала „Пирин фолк”, съпровождани от гайдара Тодор Михайлов, пяха български народни песни.\n\nГостите от България преди концерта посетиха село Извор и се поклониха пред паметника на Васил Левски в Босилеград.\n                    ", "date": "2017.11.01", "title": "Сдружение „ГЛАС” с програма за Деня на народните будители"}
{"url": "http://www.monitor.bg/a/view/70044-%D0%9F%D0%B0%D0%B7%D0%B8%D0%BC-%D0%9F%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81-%D0%BA%D0%B0%D1%88%D0%BF%D0%B8-%D0%B8-%D0%B1%D0%B0%D1%80%D0%B8%D0%B5%D1%80%D0%B8/", "text": "Улиците, които пресичат ларгото в София и Бургас, нямат препятствия\n                    Освен допълнителните камери около НДК, ще бъдат поставени кашпи и бариера, които да пречат на своеволното влизане около Двореца. Това е заложено в изготвен от Столичната община проект за обезопасяването на града, който е съгласуван с МВР и трябва да се изпълни до края на годината. Новите придобивки са част от мерките, които от „Московска“ 33 ще вземат във връзка с безопасността на гостите по време на Председателството на страната на Съвета на ЕС и на практика биха предотвратили поредно терористично нападение с автомобил в зона за пешеходци или велосипеди, при каквото за последно , а от тях 8 загинаха.НДК ще бъде центърът на събитията от председателството и западните делегати ще прекарат голяма част от времето си там. Бариера ще бъде поставена откъм паркинга на бул. „България“. Охраната около НДК също ще бъде засилена, при нужда ще се включи и жандармерията.Допускането на граждани ще става при строг контрол. В момента тече и усилен ремонт на пространството пред Двореца, който трябва да приключи в средата на месеца. Там се подменят гранитните плочки, ВиК и електрическата система. Също така се прави нова хидроизолация, реконструират се парапетите и бетоновият борд при подлезите.По главната търговска улица в града, а именно пешеходната част на бул. „Витоша“, също ще бъдат поставени допълнителни кашпи. Такива вече са сложени откъм „Солунска“, предстои и другите пресечки да бъдат обезопасени. При ремонта на пешеходната зона преди 2 години бяха сложени допълнителни кашпи със сезонни цветя.Очаква се да бъде осигурена единна платформа за интегриране на системите за видеонаблюдение и обмен на информация със системите на СДВР, Столичната община, летище София и НДК.Централните пешеходни улици в Бургас от години са обезопасени с кашпи и колчета. Огромни саксии са поставени в началото и в края на най-голямата пешеходна артерия \"Александровска\", която пресича центъра. Страничните перпендикулярни улици, които я пресичат, обаче не са обезопасени и няма начин да се преградят, защото по тях се движат автомобили. Подобна е ситуацията и по другата голяма пашеходна улица - \"Богориди\", която тръгва от сградата на общината и стига до морската градина. В горната й част до морето тя е отсечена от кашпи, но по протежението й се пресича поне от десетина други улици, по които достъпът е свободен. Под тотален контрол е достъпът на автомобили до летище Сарафово. Паркингът на аеропорта е опасан с няколко бариери, които се вдигат след проверка. Бариери охраняват още зоната на централната жп гара и паркингите на съдебната палата и Бургаския свободен университет. В момента местните власти обсъждат още варианти за поставяне на допълнителни бариери по най-оживените пешеходни зони. Плановете предвиждат съоръженията да бъдат инсталирани преди началото на следващия туристически сезон. \n\n\n                    ", "date": "2017.11.01", "title": "Пазим Председателството с кашпи и бариери"}
{"url": "http://www.monitor.bg/a/view/50417-%D0%9C%D0%B0%D0%B9%D0%BA%D0%B0-%D0%B2%D1%8A%D1%80%D0%B2%D0%B8-%D0%BF%D0%BE-4-%D0%BA%D0%BC-%D0%B7%D0%B0-%D0%B4%D0%B0-%D0%B2%D0%BE%D0%B4%D0%B8-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "Синът на Анета е 100% инвалид, младата жена бута количката му всеки ден през гората, по разбит път, сред кучешки глутници\n                    Вече осем години майка изминава всеки ден по 4 км пеша, за да заведе децата си на училище и детска градина. Анета Янева живее в къща във вилната зона на Велико Търново, на минимум 5 км от центъра на града. Съпругът й е на легло след получен тежък мозъчен инсулт и за него се грижат роднини. Големият й син Пресиян е 100% инвалид, на инвалидна количка, с мускулна дистрофия и не може да се движи и да се обслужва сам. Освен него жената има и по-малко дете - Божидар, който е на 5 години.Всяка сутрин, зиме и лете, в студ и пек, младата жена е принудена да бута тежката количка с Пресиян по кошмарния път, осеян с дълбоки дупки, които след като падне дъжд, се пълнят с вода и преминаването през тях става още по-трудно. През зимата пък пътят се заледява и тогава ходенето по него, особено с инвалидна количка, е истинско предизвикателство.„Да, трудно е наистина, но сме принудени да се справяме, защото няма друг начин. Пък и това вече се е превърнало в наше всекидневие, от което не можем да избягаме. Единственият вариант е да се преместим да живеем на друго място. С парите, които имаме обаче, не можем да си позволим квартира на свободен наем, защото наемите са много високи. Единственото, което бихме искаме е, ако е възможно, общината във Велико Търново да ни настани в общинско жилище някъде в центъра на града, което да е близо до училището и детската градина, в които ходят децата”, споделя Анета.Грижите за децата напряга и натоварва допълнително ежедневието на майката. Тя обаче е категорична, че ще направи всичко каквото е по силите й, за да получат децата й небоходимото образование и да станат хора. За разлика от други майки, изпаднали в нейното положение, Анета не хленчи и не се оплаква. Тя споделя, че успява някак да свързва двата края и да се грижи за тричленното семейство с общ месечен бюджет от около 970 лв. което прави по по-малко от 250 лв. на човек. Това обаче не е повод на майката да се оплаква.Пътят, по който вече осем години 35-годишната Анета непрекъснато бута инвалидната количка със сина си Пресиян, е изключително опасен. Той е извън града, в гората, и освен дълбоките дупки, из района непрекъснато обикалят кучешки глутници. Агресивните бездомни псета често нападат хората и затова живеещите в квартала винаги се движат задължително с дебела тояга или пълни с джобове камъни. Освен това понякога, предимно лятно време, из района се навъртат и бездомници, някои от които също са пияни и агресивни. А това определено далеч не е най-доброто и най-подходящото място, по което всеки ден рано сутрин, още по тъмно да минава една жена, сама с две деца, едното от които е инвалид и е на количка.От общината във Велико Търново обясниха, че кандидатите трябва да подадат декларация по образец и да се регистрират в списка на чакащи. За да стане това обаче те трябва да отговарят на няколко условия. Като например да имат адресна регистрация във Велико Търново от минимум 5 години и да нямат никаква собственост не само в Търново и региона, но и в цялата страна, както и да не са придобивали такава. След подаването на заявленията верността на данните в тях много внимателно се проверява, обясни секретарят на общината Мина Илиева.\n\n\n                    ", "date": "2017.11.01", "title": "Майка върви по 4 км, за да води децата си на училище"}
