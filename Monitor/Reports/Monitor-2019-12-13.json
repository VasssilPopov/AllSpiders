{"url": "https://www.monitor.bg/bg/a/view/blysnatoto-14-godishno-momche-e-s-cherepno-mozychna-travma-obzor-183396", "text": "Разследващите са изискали всички записи от камери, намиращи се в района на кръстовището, на което в четвъртък вечер кола на НСО блъсна 14-годишно момче. От прокуратурата, които вече разследват катастрофата, съобщиха, че има записи от камери, които ще бъдат разгледани. Има и очевидци, които ще бъдат разпитани, за да бъде уточнена точната причина за катастрофата. Според разследващите немалко свидетели на инцидента, включително и приятелят на раненото дете, който е останал с него до последно. Блъснатото момче е ученик от 119 СУ в столицата. На кръстовището на булевард „Драган Цанков” и улица „Лъчезар Станчев” около 20 часа в четвъртък кола, управлявана от служител на НСО, удря 14-годишното момче. По информация зад волана е бил младши сержант от службата, който е с 3-4 години стаж в системата. Той е семеен, с две деца, без провинения. По първоначална информация а детето е изскочило в последния момент и е пресичало неправилно. Според очевидци първоначално се е чул само силен трясък. Те дори помислили, че става въпрос за удар между две коли. Тъй като е било тъмно и е валяло дъжд, на този етап никой не може да каже каква е причината за инцидента. 14-годишното момче, което беше ударено от колата, остава в тежко състояние. Основните травми са в областта на гърдите, корема и лицето. Според информация от НСО за NOVA служителят бил опитен и нямал никакви провинения досега. Момчето е в реанимация. Има средна черепно-мозъчна травма с мозъчен оток. Има по-тежка лицево-челюстна травма, която ще подлежи на оперативна интервенция. Има контузия на гърдите и белия дроб и счупена ръка. Все още заяви изпълнителният директор на УМБАЛ „Св. Анна” д-р Славчо Близнаков. Министърът на вътрешните работи Младен Маринов съобщи, че автомобилът се е придвижвал сам. По данни на разследващите водачът не е охранявал никого по време на инцидента. Служителят е прибирал колата към гараж. Тя е била празна. \"Последната информация за пострадалото дете е, че е с черепно-мозъчна травма, гръдна травма и счупена ключица. Докторите го водят с опасност за живота, като последната информация е, че е настъпило определено стабилизиране на неговото здравословно състояние\", допълни той Разследването се води от прокурор от Военноокръжна прокуратура-София, тъй като водачът на лекия автомобил е служител на НСО с чин младши сержант. Интензивните действия по разследването продължават. А от Брюксел премиерът Бойко Борисов коментира, че може би НСО трябваше да дадат по-рано информация. „НСО е под прякото ръководство на президента. Аз не обичам да се меся в работата на другите. НСО по-навреме, по-коректно и по-бързо да информират обществеността. Всеки от нас кара кола, знае, че може да се случи. но трябва коректно да се каже колата на коя институция е, имало ли е или е нямало пътник в нея. Нещо повече, опитаха се през жълти сайтове да кажат, че гавазите на Борисов са предизвикали катастрофа. Упрекът ми е, че не навреме и некоректно информираха обществеността”, каза министър-председателят Борисов. Ръководството на НСО е категорично, че ако се докаже вината на техен служител, той ще понесе последствия. От президентството отрекоха служителят на НСО да е част от президентската институция. От там споделят болката на семейството на пострадалото дете и се надяват за неговото бързо и пълно възстановяване. ", "date": "2019.12.13", "title": "Блъснатото 14-годишно момче е с черепно-мозъчна травма (ОБЗОР)"}
{"url": "https://www.monitor.bg/bg/a/view/koledata-vyzmojna-183395", "text": "До Коледа остава съвсем малко, а трябва да свършим толкова много неща. Трескавата подготовка включва приключване на работни задачи, готвене, украсяване, подреждане и, разбира се, купуване на подаръци за любимите ни хора. Да, тази година си казахме, че ще го направим по-рано, но откъде време за всичко… Точно това обаче е моментът да оценим предимствата на онлайн пазаруването – по всяко време, където и да се намираме, имаме достъп до хиляди избрани оферти, и то на атрактивни празнични цени. А поръчките идват директно у дома или за удобство можем да ги вземем от най-близкия офис на куриер. За да е тази Коледа наистина вълшебна и да й се насладим пълноценно, експертите в електронната търговия eMAG споделят някои от своите хитови предложения за подаръци. Всяко година по това време си обещавате, че след празниците ще започнете да спортувате? Е, сега с помощта на   това може да стане лесно и забавно. С мониторинг на спортни дейности, проследяване на изгорените калории, на сърдечния ритъм и на съня, с вграден GPS и водоустойчив, той е незаменим и полезен аксесоар за активните хора. До новогодишните обещания и тяхното изпълнение обаче има време, а нищо не е по-хубаво на Коледа от това цялото семейство да се събере и да изгледа някоя от празничните филмови класики. „Сам вкъщи“ или „Наистина любов“ – какъвто и избор да направите, той ще е още по-добър на големия, 55-инчов  . За тези, които предпочитат да прекарат почивката си в парти настроение, страхотен подарък е  . Под 50 лв., тя не прави компромис със звука и има екстра бас, може да свири 6 часа без зареждане и тежи само 160 г. Звездичките в очите на малчуганите са най-голямата радост, а те със сигурност ще заблестят, когато разопаковат някоя от  . Стотици продукти – от интерактивни играчки, през кукли, конструктори и коли ги очакват в специалната селекция на eMAG, която в периода 12-18 декември има и екстра ваучер за 40% отстъпка. Да не забравяме и домашните любимци – те също са част от семейството и заслужават подарък под елхата.   се предлага в промоционален пакет с къща-легло за животни Mellow. И като споменахме елха – ако още не сте украсили, все още има време да поръчате кичестата  , която идва с метална стойка и е висока 180 см. За оригинален финиш на декорацията тази година на мода са   – изработени от текстил, те довеждат у дома празничния дух. След като сте се погрижили за всичко – от украсата, през забавленията за семейството, време е да помислите и за вас. С елегантния часовник   ще отброите със стил последните минути на отминаващата година. За още празнични идеи   на emag.bg ни очаква с още хиляди подбрани оферти за дома, семейството и хобито.", "date": "2019.12.13", "title": "Коледата възможна"}
{"url": "https://www.monitor.bg/bg/a/view/peevski-obvinen-i-za-zaleza-na-mediite-na-oligarhijata-183394", "text": "Изненадващо Фабриката за фалшиви новини смени рефрена за Делян Пеевски и му приши залеза на издания, сред които и такива, финансирани и издавани от олигархията. „Сега“ и “К-вестник“ щели да спрат да излизат от Нова година, а продажбите на „Капитал” и Прас-прес“ не вървели. Разбира се, виновникът за всичко това е Пеевски.   Този път ролята на глашатай беше поверена на подвизаващия се като политолог и медиен експерт Иво Инджов, придворен на подсъдимия олигарх Иво Прокопиев и чест автор на изданията му. Той дори му приписа и драмата с фалита на вестник „Стандарт“. Подгряването на тази фалшива новина тръгна още на 2 декември т.г. Тогава „Бивол“, тясно свързан с кремълската пропаганда, публикува една лъжа, че „Пресгрупа Утро“ (един от съсобствениците на „Стандарт“) била притежание на Пеевски чрез „подставени лица“. Тя беше препечатана под индиго от Прокопиевия „Дневник“ и от „Клуб Z“ на също подсъдимия фармацевтичен бос Огнян Донев. Тази лъжа Инджов отново повтаря в статията си по позната схема на манипулации, за да затвърди впечатлението сред публиката. Само по себе си твърдението е фейк в най-изчистен вид. Опровергава го елементарна проверка и в българския, и в австрийския регистър, където е регистрирана фирмата майка на „Пресгрупа Утро“. Прокопиев и аверите му олигарси добре знаят това предвид афинитета си към Австрия. Проверката на фактите в този случай е тема табу, тъй като имената на собствениците на пресгрупата фигурират и в двата регистъра, стига някой да иска да направи справка. Поводът да се използва агонията на един от най-старите вестници в страната граничи с перверзия. Истинските факти са, че частен съдия-изпълнител продава на търг марките на в. „Стандарт“ заради дългове на изданието. Инджов повтаря и опорката на Прокопиев, че Пеевски имал монопол в разпространението на печатни издания и то било контролирано от фирми, свързани с него. Дори я доразвива, като обяснява как в. „Сега“ щял да спре от Нова година заради проблеми с дистрибуцията. Да видим на фона на твърденията на Инджов, какво казва например главният редактор на „Сега“ Теодора Пеева пред „Капитал“ само преди седмица за решението „Сега“ да спре да се издава в хартиен вариант: „Искам да подчертая, че това е един от малкото случаи, при които промяната е предложена от екипа на медията....“. Няколко дни по-късно обаче Прокопиевата машина за манипулации решава, че ще потули истината, като пуска в обръщение любимите си пропагандни клевети. „Има много индикации, че при наложилата се система целенасочено се ощетяват вестници като „Сега“, „Капитал“ или хумористичния „Прас-прес“, които са критици на властта и статуквото“, ниже и маже Инджов, като обяснява как предлагането не било отговаряло на читателското търсене. А истината е, че тези издания явно се купуват твърде малко. Лъжат и рекламодателите си с изкуствени тиражи или с надут трафик в интернет, макар че държат мейнстрийма – факт, разкрит от Прокопиев в стенограмите от полуконспиративните срещи на задкулисието „АРГО“. Апологетите на издателите олигарси премълчават факта не само, че читателят е свободен да избере кои издания да закупи на павилиона и че техните медии получават щедри дотациите от чужди НПО-та, сред които е и „Отворено общество“ на Джордж Сорос. Целта обаче не е да се каже истината, а да набъбва лъжата, че Пеевски държал вестникарския пазар у нас. Това е поредна откровена лъжа. Друга проверка – в статистиките на НСИ, показва, че към юни 2019 г. вестниците у нас са 239, само 6 от които са собственост на депутата – изданията от групата на „Телеграф медиа“. Монополът е една от най-грандиозните манипулации на олигархичните медии. Тезата за наличието на монопол беше разбита на пух и прах в решението на КЗК № 717 от 28.06.2018 г. за извършване на секторен анализ на конкурентната среда на медийния пазар в страната. Комисията заключи, че монопол в разпространението няма и че също така няма и бариери за навлизане на нови участници в този пазар. Инджов мълчи за анализа на КЗК, защото резултатите не са по вкуса на господарите му. Едва ли може да се допусне, че като медиен експерт не е запознат с решението на КЗК. По-скоро го е чел както дяволът чете Евангелието. Мантрата за монопола често се използва от международната партньорска организация на издателите олигарси “Репортери без граници“. „Репортерите“ твърдят, че сме на 111-о място по медийна свобода, но в същото време ревностно държат на тъмно с кого и как провеждат анкетите и крият методиката, по която определят индекса на медийната свобода. Опитите на изданията на „Телеграф медиа“ да разкрият тази енигма от години удрят на камък. “Репортерите“ не отговориха на две наши писма, на поканата от този месец, отправена от страниците на изданията ни, да посетят редакционния офис и дори на писмото, което им изпратихме преди броени дни, с искане за среща. Навремето Иво Инджов работеше в отдел „Анализи“ на същия в. „Стандарт“, чиято съдба сега определя като „метафора за залеза на журналистика от началото на прехода“. Само че по това време в коментарите и анализите си вестникът споделяше тезите на тъмносините кинжали, същите, които се опитаха да убият СДС. Докато те бяха идеолозите на синята идея, кръгът „Агнешки главички“ беше концентрирал икономическата власт и благодарение на него Прокопиев получи на тепсия „Дамяница“ и „Каолин“ и създаде бизнес и медийната си империя. Инджов си затваря очите за това. В напудрената му визитка той е представен като доцент д-р от ВТУ „Св. св. Кирил и Методий“, преподавател е в катедра „Журналистика и връзки с обществеността“, автор на студия за борба с фалшивите новини. Чудно е какво преподава на студентите си по тази тема или ги учи как да пишат фейкове в интерес на задкулисните му господари.", "date": "2019.12.13", "title": "Пеевски обвинен и за залеза  на медиите на олигархията"}
{"url": "https://www.monitor.bg/bg/a/view/obvinitelka-na-uajnstijn-otkaza-500-000-iska-poveche-183361", "text": "Адвокат на актрисата Александра Каноса, една от жените, завели дело за сексуални посегателства срещу продуцента Харви Уайнстийн, каза, че проектоспоразумението за 25 милиона долара е несправедливо за повечето от жертвите и целта му е да им бъде оказан натиск да го приемат. Актрисата не приема определената й сума от 500 000 долара и възнамерява да продължи с индивидуалното си съдебно дело срещу продуцента. Тя твърди, че Харви Уайнстийн не само я е притеснявал и тормозел, но я е изнасилил. От обвинилите Харви Уайнстийн жени, 28 са приели споразумението.  Харви Уайнстийн не признава вина и твърди, че всичко, което е правил, е по взаимно съгласие.", "date": "2019.12.13", "title": "Обвинителка на Уайнстийн отказа $500 000. Иска повече"}
{"url": "https://www.monitor.bg/bg/a/view/sydija-ot-pazardjik-e-otkrita-myrtva-v-doma-si-183399", "text": "Съдията от Районен съд - Пазарджик Майа Попова е намерена в четвъртък мъртва в дома си. Информацията е потвърдена от говорителката на съда Маринела Чавдарова. По неофициална информация тя сама е посегнала на живота си, като за изясняване на причините за трагедията е образувано досъдебно производство, съобщава „24 часа“. През 2015 г. Попова бе осъдена на 2 години пробация, след като бе заловена да шофира с 5,02 промила алкохол в кръвта. Пробацията й бе две години задължителна регистрация по настоящ адрес и периодични срещи с пробационен служител. Съдийката бе лишена и от право да шофира за същия период. Делото срещу нея се води от април 2011 година, когато на път за работа тя се е блъснала с колата си в спрял автомобил. Щетите и по двата автомобила са незначителни, но при удара съдийката е изпаднала в кома и е получила нараняване на главата. По време на инцидента Майа Попова беше заместник-председател на Районния съд в Пазарджик. След него бе освободена от ръководния пост. Висшият съдебен съвет така и не предприе някакви дисциплинарни действия срещу нея.", "date": "2019.12.13", "title": "Съдия от Пазарджик е открита мъртва в дома си"}
{"url": "https://www.monitor.bg/bg/a/view/rektoryt-na-hudojestvenata-akademija-podade-ostavka-183400", "text": "Проф. Николай Драчев е подал оставка като ректор на Националната художествена академия по време на днешното заседание на Академическия съвет, съобщиха от пресцентъра на висшето училище за БНР. Една от причините е, че преподавателите не са получавали заплати за ноември и декември. \"Тази оставка все пак трябва да бъде приета от Общото събрание, насрочени са избори за 15 януари, но в момента разсъждаваме върху различни възможности за излизане от тази кризисна ситуация. Имаше много тежко тричасово обсъждане, което в крайна сметка не изясни много нещата. Остават много повдигнати въпроси. Няма яснота в отговорите и затова мисля, че логично се стигна до тази ситуация\", коментира Проф. Петер Цанев, член на съвета. В Академията вече е сформиран кризисен щаб за решаване на проблемите в нея, както и комисия от представители на Академичния съвет, която ще проведе среща с министъра на образованието и науката Красимир Вълчев. Той от своя страна съобщи, че до проблемите със заплатите се е стигнало, защото финансови средства за тях са били използвани за плащане на ремонти. Вълчев вече е назначил проверка в Академията. Предстои избор на нов ректор на 15 януари. Дотогава Академията ще бъде управлявана от заместник-ректора доц. Бойка Доневска.", "date": "2019.12.13", "title": "Ректорът на Художествената академия подаде оставка"}
{"url": "https://www.monitor.bg/bg/a/view/lora-karadjova-se-prevyrna-v-zlodeida-video-183356", "text": "След дълго затишие Лора Караджова „избухна“ с нова песен „Такава съм“ и скандализира с визия и текст феновете си, а насреща получи масово одобрение и поощрение да прави парчета по-често. За снимките на клипа дело на Валери Милев дъщерята на Данчо Караджов от „Сигнал“ се превърна в Злодеида, като сложи огромните рога, с които се разхожда Анджелина Джоли в двете части на филма. В други кадри пък е пременена в латекс и всички атрибути на садо-мазо забавленията, а в третата си визия е в прозрачно розово боде, заради което се налага някои кадри да са цензурирани. Музиката е дело на самата Лора в сътрудничество със Светлин Къслев, който е направил и аранжимента. Караджова сама е продуцирала новото си парче, а под видеото в Youtube заваляха коментари като: „По-стилната версия на “готина и луда”..“ и „Харесва ми, че Лора не измени на стила си. Так се прави, трябва да се различава от масовката\". Болшинството от феновете й казват, че е липсвала от музикалната сцена и изразяват желание да прави песни по-често.", "date": "2019.12.13", "title": "Лора Караджова се превърна в Злодеида. ВИДЕО!"}
{"url": "https://www.monitor.bg/bg/a/view/halite-v-sofija-se-prevryshtat-vyv-fermerski-pazar-183398", "text": "Собствениците на емблематичната за София сграда - Халите са решили да ги превърнат в целогодишен фермерски базар. Мястото ще предлага не само продукти от български производители, но и ресторанти с вкусна храна и дори споделено пространство с маси. Всеки от магазините и заведенията ще декорира своя кът според вижданията си и ще придаде уникалност на мястото. След ремонта, магазинът ще работи от 10:00 до 24:00 часа. Халите отварят врати преди повече от век - през 1911 година. Прекратяват дейност пред 1988 година, а през 2000 година са основно реставрирани и обновени.", "date": "2019.12.13", "title": "Халите в София се превръщат във фермерски пазар"}
{"url": "https://www.monitor.bg/bg/a/view/proekt-za-opazvaneto-na-prilepi-podpisa-neno-dimov-v-kyrdjali-183397", "text": "Министърът на околната среда и водите Нено Димов е подписал договор за опазването на три вида прилепи в Кърджали, съобщиха от пресцентъра на МОСВ.  На подписването присъствали кметът на общината Хасан Азис и Латиф Расим - председател на управителния съвет на местна инициативна група /МИГ/ \"Стамболово-Кърджали 54\". Проектът е на стойност 187 хил. лв. и е финансиран изцяло по Оперативна програма \"Околна среда 2014-2020 г.\". Той е насочен към изследване и подобряване на състоянието на Подковонос на Мехели (Rhinolophusmehelyi), Широкоух прилеп (Barbastellabarbastellus) и Дългоух нощник (Myotisbechsteinii). Срокът за изпълнение на дейностите е 36 месеца. В резултат от изпълнението на проекта ще бъде събрана и анализирана актуална информация за състоянието на трите вида прилепи и ще бъдат създадени условия за тяхното опазване. Целта е да се повиши информираността и мотивацията на общността по отношение на съхранението на прилепите като важна част биологичното разнообразие, обясняват от МОСВ.", "date": "2019.12.13", "title": "Проект за опазването на прилепи подписа Нено Димов в Кърджали"}
{"url": "https://www.monitor.bg:443/bg/a/view/klop-podpisa-nov-dogovor-s-livyrpul-183384", "text": "Мениджърът на “Ливърпул” Юрген Клоп подписа нов договор, който ще го остави в клуба до 2024 година. Германецът, който пое треньорския пост през октомври 2015-а, подписа шестгодишен контракт през юли 2016-а, но сега потвърди намеренията си да остане с 3-годишно удължаване. Под негово ръководство “Ливърпул” спечели Шампионската лига през тази година. В момента тимът е лидер в първенството и е фаворит за първа титла от 30 години насам. В същото време Юрген Клоп бе избран за най-добър треньор на месец ноември във Висшата лига. Клоп печели тази награда за шести път в кариерата си, а освен това е едва вторият мениджър след Пеп Гуардиола, който завоюва приза в три от първите четири месеца на сезона. Нападателят на “Ливърпул” Садио Мане пък е играч на месец ноември. Сенегалецът отбеляза три гола и записа една асистенция в четирите мача на мърсисайдци през този период. Мане печели наградата за трети път в кариерата си.", "date": "2019.12.13", "title": "Клоп подписа нов договор с „Ливърпул“"}
{"url": "https://www.monitor.bg/bg/a/view/djip-udari-dve-deca-ednoto-pochina-183401", "text": "Джип удари две деца на бул“Никола Вапцаров“. Едното от тях почина на път за болницата, за другото няма опасност за живота, сно е с тежка фрактура на крака. Починалото дете било на видима възраст около 14 години, другото е в болница. Инцидентът е от 19.40 часа на бул. “Никола Вапцаров“ в платното в посока към „Цариградско шосе“, съобщиха от пресцентъра на МВР. Двете момичета, на около 14 години, пресичали булеварда в участък, обозначен със светофар. Пострадалите момичета незабавно са откарани за оказване на медицинска помощ, но на път към болницата едното дете е починало. Шофьорът, участвал в произшествието, е останал на мястото на инцидента, за да изчака компетентните органи. Джипът се е движил в най-лявата лента на булеварда. В него са пътували баща и син. \"Следствие се води... не карах бързо, на зелен светофар минавах. Децата изскочиха от процеп, който не е пешеходна пътека, след светофара. Спрях по възможно най-бързия начин и веднага се обадих на 112, като видях, че децата паднаха\", каза шофьорът на джипа пред БНТ. \"Не успях да избегна удара. Идвах от съседния светофар, завих надясно и оттам до тук не може да се вдигне някаква висока скорост\", допълни той.", "date": "2019.12.13", "title": "Джип удари две деца, едното почина"}
{"url": "https://www.monitor.bg:443/bg/a/view/manchestyr-unajted-i-arsenal-debnat-ludogorec-183383", "text": "Отново голям гранд може да гостува в България за мач с „Лудогорец“. Това показва предварителният списък с отбори, който разградчани може да срещнат в 1/16-финалите на Лига Европа. Сред най-тежките възможни противници са английските „Манчестър Юнайтед“ и „Арсенал“, италианският „Интер“, както и португалските „Порто“и „Бенфика“. Жребият за надпреварата е в понеделник от 14 часа, а “Лудогорец” е в урната на непоставените, защото завърши на второто място в групата си. Мачовете ще се играят на 20 и 27 февруари, а със сигурност българите ще бъдат домакини в първата среща. Останалите потенциални съперници на „Лудогорец“ са „Севиля“ (Испания), „Малмьо“ (Швеция), „Базел“ (Швейцария), ЛАСК (Австрия), „Селтик“ (Шотландия), „Гент“ (Белгия), „Истанбул Башакшехир“ (Турция), „Брага“ (Португалия) и „Залцбург“ (Австрия). От тези отбори “Лудогорец” до момента е играл срещу “Базел”, “Истанбул Башакшехир“ и „Арсенал”.", "date": "2019.12.13", "title": "“Манчестър Юнайтед“ и „Арсенал“ дебнат „Лудогорец\" "}
{"url": "https://www.monitor.bg:443/bg/a/view/arym-za-kobrata-imam-boksior-kojto-da-pobedi-djoshua-183382", "text": "Известният американски промоутър Боб Аръм, който ръководи кариерата на Кубрат Пулев, силно вярва в качествата на българина. Според Аръм, който е шефът на промоутърската компания Top Rank, Пулев може да победи Антъни Джошуа, който наскоро си върна три от четирите най-значими титли в бокса. \"Имам боец, който, според мен, може да победи Джошуа,  заради неговия стил. Той е следващият противник на Джошуа. Той е задължителен претендент на IBF, Пулев, българинът\", заяви американецът пред Fighthype. Запитан дали Пулев ще бъде първият съперник на британеца, който има задължителна защита и срещу Александър Усик, Аръм заяви: \"Да. Първо ще се бие с Пулев, а след това с Усик. Победителят ще трябва да се бие с Усик\". Спортният адвокат и копромоутър на Кубрат Пулев - Джон Уърт, пък сподели пред специализирания боксов сайт BoxingScene.com, че целият екип е много радостен от новината, че IBF е разпоредила старт на преговорите за битка с шампиона в тежка категория Антъни Джошуа. “Щастливи сме, че най-после получаваме възможност да се борим за титлата. Искаме да благодарим на президента на IBF Дарил Пипълс и изпълнителния директор Карлос Ортис за този ранен коледен подарък. Вече говорих с Еди Хърн и Боб Аръм и нямаме търпение да работим заедно, за да организираме битката. Кубрат е в страхотна форма и гарантирам, че ще бъде невероятна битка”, казва Уърт пред BoxingScene.com. Изданието информира още, че Уърт е уверен в успешното приключване на преговорите за двубоя в наложения срок от 30 дни. При положение че двете страни не се разберат дотогава, то ще се проведе търг. Кубрат Пулев в момента е в Пловдив, където утре вечер ще бъде в ъгъла на своя брат Тервел за мача му срещу американеца Дешон Уебстър, който е за интерконтиненталната титла в полутежка категория, версия Световна боксова асоциация (WBA). Тази вече е официалният кантар за двубоя, който ще е гвоздеят на галавечерта в зала „Колодрума“, а мачовете от нея ще се излъчват от 19.30 ч. по Диема спорт.", "date": "2019.12.13", "title": "Аръм за Кобрата: Имам боксьор, който да победи Джошуа"}
{"url": "https://www.monitor.bg:443/bg/a/view/11-044-hvanati-pijani-zad-volana-183381", "text": "Установени са 11 044 водачи, шофирали след употреба на алкохол и/или наркотични вещества, от началото на годината до 11 декември, сочат данни на Пътна полиция.  До януари до октомври 2019 статистиките показват, че са настъпили 5607 тежки пътнотранспортни произшествия, при които са загинали 517 и са ранени 7103 участници в движението по пътищата. От тях 66 тежки ПТП са причинени от водачи, употребили алкохол или дрога, а в тях са загинали 7 души. От полицията съобщават, че засилените проверки за управление на МПС след употреба на алкохол и/или наркотични вещества продължават. Операцията се провежда както у нас, така и в останалите страни-членки на Европейската мрежа на службите на Пътна полиция – TISPOL. Проверки у нас ще се извършват и във вечерните часове. Според наблюденията, една от водещите причини за тежки пътнотранспортни произшествия в Европа е именно управлението след употреба на алкохол или наркотични вещества.", "date": "2019.12.13", "title": "11 044 хванати пияни зад волана"}
{"url": "https://www.monitor.bg:443/bg/a/view/vyvejdat-udarno-var-v-bylgarija-183379", "text": "Системата за помощ на съдиите ВАР трябва спешно да бъде инсталирана поне на един стадион в България. Това стана ясно след заседанието на Изпълкома на БФС. Въвеждането на ВАР е задължително, ако страната ни иска да запази домакинството си на Унгария в плейофите за класиране на Евро 2020 през март. Преди това пък от ВАР ще има нужда и „Лудогорец“ в домакинството си от 1/16-финалите в Лига Европа през февруари, a наличието на видеосистемата е изискване на УЕФА. Към момента проблемът е, че БФС няма нужните финанси, за да си позволи подобен лукс. Затова членът на Изпълкома и собственик на „Лудогорец“ Кирил Домусчиев бе категоричен, че държавата трябва да помогне. „Въвеждането на ВАР е трябвало да бъде направено отдавна, закъснели сме, призна Домусчиев. - Догодина няма да можем да играем в групите на Лига Европа без ВАР. Трябва да се предвидят средства за въвеждането, защото много клубове няма да могат да си го позволят. Търсим вариант средствата да не бъдат платени от клубове, а държавата да помогне с въвеждането на тази система“, допълни той. „Нека видим първо кой ще е президент и ще преценя дали мога да работя с него“, допълни бизнесменът. На следващото си заседание Изпълкомът ще определи дневния ред на конгреса, както и работните групи, натоварени с организацията му. На заседанието бе приет проектът за спортен календар за следващата година, като основната промяна в него бе разликата в датата на финала на Купата на България, изместен за 16 май, събота. Освен това бе почетен и навършилият 70 години бос на „Славия“ Венцеслав Стефанов, който получи плакет от временния президент на БФС Михаил Касабов. Както е ясно, заради възрастта си Стефанов няма как повече да бъде член на Изпълкома.", "date": "2019.12.13", "title": "Въвеждат ударно ВАР в България"}
{"url": "https://www.monitor.bg:443/bg/a/view/sacheva-se-sreshtna-s-mitropolitite-na-svetija-sinod-183391", "text": "Министърът на труда и социалната политика Деница Сачева проведе среща с митрополитите на Светия Синод. На срещата беше обсъдено становището на Българската православна църква по Закона за социалните услуги, съобщиха от МТСП. Висшите духовници подкрепиха отлагането на закона, с което ще се даде време за диалог по конкретните текстове и настояха Българската православна църква да участва в обсъждането им. Министър Сачева запозна митрополитите с основните принципи, залегнали в нормативния акт, като ги увери, че той няма за цел да регламентира незаконни и необосновани намеси в семействата, провеждане на антисемейни политики или отнемане на деца от техните родители. По думите й е необходимо да се изготви регламент и карта на пазара на социалните услуги, за да бъде повишено качеството им. Има нужда и от повишаване на квалификацията и допълнително мотивиране на социалните работници, добави тя.", "date": "2019.12.13", "title": "Сачева се срещна с митрополитите на Светия Синод"}
{"url": "https://www.monitor.bg:443/bg/a/view/prokuraturata-v-pernik-dvama-ministri-syshto-nosjat-otgovornost-za-vodnata-kriza-183392", "text": "Министрите на регионалното развитие и екологията също носят вина за водната криза в Перник. Това е записано в становището на прокурор Красимира Минчева. Според него Петя Аврамова и Нено Димов не са положили достатъчно грижи за стопанисването на имуществото. В резултат на това са настъпили вреди за човешкото здраве, а и материални щети. Предварителните проверки на районната и окръжната прокуратура в Перник за изясняване на причините, довели до режим на водоснабдяването от язовир „Студена“ са приключили и материалите са внесени в Специализираната прокуратура, съобщиха от ведомството. Проверките са образувани, след като двете прокуратури се самосезираха, на основание на високия обществен и медиен интерес към кризата с водоснабдяването на града. Окръжна прокуратура-Перник е поискала от Министерството на Регионалното развитие и благоустройство и Министерството на околната среда и водите отговори на въпроси, изясняващи фактическата обстановка, довела до криза във водоснабдяването. Районна прокуратура- Перник с две преписки е назначила проверки във „ВиК-Перник“ ООД, Кметство-Перник, Областен управител и Басейнова дирекция-Западнобеломорски басейн в Благоевград. След обобщаване на събраните доказателства Районната прокуратура в Перник е констатирала, че са налице данни за евентуално осъществени безстопанственост и престъпления по служба от страна на длъжностни лица от Министерството на Регионалното развитие и благоустройство и Министерството на околната среда и водите на Република България. Анализът на събраните данни от предварителната проверка на Окръжна прокуратура-Перник сочи, че са налице са достатъчно данни за образуване на досъдебно производство по чл. 219 от НК (за безстопанственост). Предстои прокурор от Специализираната прокуратура да се запознае с предоставените материали и да прецени основанията за образуване на досъдебно производство срещу евентуални виновни длъжностни лица. \"Всичко, което се изисква от нас като данни ще бъде предоставено. Да оставим компетентните органи да направят своите заключения. В тази ситуация няма място за политиканстване и политически дебати\", заяви Петя Аврамова в парламента пред България он ер.", "date": "2019.12.13", "title": "Прокуратурата в Перник: Министри също носят отговорност за водната криза (ОБНОВЕНА)"}
{"url": "https://www.monitor.bg:443/bg/a/view/nov-himn-na-miniorskija-grad-pernik-nema-voda-183389", "text": "Непосилният воден режим в Перник доведе до неочаквани резултати и миньорският град осъмна днес с нов „химн“, който носи името „Перник нема вода“. Песента е дело на популярната народна певица Ива Давидова, която е родом от Перник и лично преживява липсата на вода. Специално за ZaPernik.com Ива Давидова сподели: „Написах песента много ядосана по нощите, след пет дни без вода в кв. Църква“.", "date": "2019.12.13", "title": "Нов химн на миньорския град - „Перник нема вода“"}
{"url": "https://www.monitor.bg:443/bg/a/view/ludogorec-si-pojela-goljam-otbor-za-sledvasht-sypernik-183387", "text": "“Лудогорец” се класира за четвърти път в своята история в елиминационната фаза на Лига Европа. “Орлите” продължават на 1/16-финалите на тазгодишното издание на надпреварата като втори в Група “Н”. В последния си мач от тази фаза българите завършиха 1:1 с “Ференцварош”. Равенство устройваше разградчани, но те бяха на секунди от победа. Изпуснаха я в последната минута и все пак се класираха за следващата фаза като втори отбор в групата с осем точки, на три зад “Еспаньол”, който загуби в последната си среща с 0:1 от ЦСКА (Москва). Възпитаниците на Станислав Генчев изиграха умно двубоя, но и имаха нужната доза късмет. Дузпа за съперника не бе отсъдена при 0:0 в първата част, а малко след това резултатът бе открит от Джоди Лукоки. Разградчани изиграха много добро второ полувреме и си заслужиха триумфа, а в последните секунди на мача Николай Сигневич оформи крайното 1:1. В предишните си три участия в елиминациите „Лудогорец“ отпадаше от “Копенхаген” и “Милан” на 1/16-финал, както и от “Валенсия” на 1/8-финал. След успеха собственикът на “Лудогорец“ Кирил Домусчиев си пожела „Манчестър Юнайтед“ за следващ противник на \"орлите\". \"Това, че „Лудогорец“ отстрани „Ференцварош“, го оценявам като голямо постижение, подчерта босът. - Въпросът е какво имат те и къде сме ние. Унгарският футбол ще става все по-силен. Забележете и друго - Русия няма да има нито един свой представител в евротурнирите напролет, а България ще има. Като гледам предпочитанията за съперник на “Лудогорец”, и аз споделям мнението на играчите ни – искам голям отбор. Кога в Разград е идвал “Манчестър Юнайтед” или сходен клуб? Това ще е празник за града. Нека се подготвим зимата и се надявам да сме още по-силни за елиминациите\", каза Домусчиев. Междувременно „Лудогорец” се раздели с вратаря Хорхе Броун. Договорът на аржентинеца с шампионите бе прекратен по взаимно съгласие и той е свободен да си търси нов отбор. Броун дойде в Разград през лятото на 2017 г. от аржентинския “Колон”. За два сезона стражът записа 24 мача с екипа на „Лудогорец” в първенството, Купата на България и европейските клубни турнири.", "date": "2019.12.13", "title": "„Лудогорец“ си пожела голям отбор за следващ съперник "}
{"url": "https://www.monitor.bg:443/bg/a/view/pshenicata-v-dobrichko-stigna-325-lv-za-ton-183385", "text": "Изкупната цена на пшеницата в Добричко се повиши значително. В момента стига 320-325 лв. за тон, докато в началото на сезона беше едва 270 лв. за тон. Това съобщи председателят на Добруджанския съюз на зърнопроизводителите Радостина Жекова, цитирана от БТА. Както през изминалите години, така и сега цената на житото се повишава преди Нова година. Причината е че повечето мелничари нямат достатъчно място за съхранение и сега са започнали отново да купуват зърно. Външният пазар е най-важният фактор за догодина и „на зелено“ вече са факт. Продавачи обаче са основно зърнопроизводители без достатъчни финансови ресурси. Според Жекова 2019 г. беше трудна за зърнопроизводителите в региона, заради сушата и по-ниските с 10-15% добиви на пшеница. Това е довело и до по-ниски ренти за собствениците на земя - 60-90 лв. за декар. При постигнат добив от средно 700 кг, зърно, рентата се качва до 100 лв., каквато беше преди година. Най-търсена е пшеницата с добри хлебопекарни качества, с висок глутен и протеини.", "date": "2019.12.13", "title": "Пшеницата в Добричко стигна 325 лв. за тон"}
{"url": "https://www.monitor.bg:443/bg/a/view/mladejkite-nacionali-obraha-nagradite-za-noemvri-183368", "text": "Селекционерът на националния отбор до 21 години на България по футбол Александър Димитров получи наградата за треньор на месец ноември, а тимът му пък грабна отличието за отбор на месеца. На церемонията спецът бе в компанията на нападателя на „Левски“ Станислав Иванов, защитника на „Славия“ Андреа Христов и вратаря на ЦСКА 1948 и капитан на младежите Даниел Наумов, които са неизменна част от успехите на тази формация. Бившият наставник на „Берое“ засипа с похвали своя тим и заяви, че се надява най-добрите му футболисти да останат в отбора, а да не бъдат викани за плейофите мри мъжете за класиране на Евро 2020. Димитров взе отношение и по темата с налагането на млади българи в клюбовете и дали това трябва да е задължително. „Стигнах до извода, че нищо не трябва да бъде задължително и забранено. Тези отбори, които налагат млади играчи, трябва да се намери начин да бъдат стимулирани. Имаме примери от Белгия, Австрия, Унгария…Там се възнаграждават клубовете, когато играят с юноши и младежи от собствената школа“, сподели Димитров.", "date": "2019.12.13", "title": "Младежките национали обраха наградите за ноември"}
{"url": "https://www.monitor.bg:443/bg/a/view/zasajdat-zeleni-shapki-vyrhu-pokrivite-na-spirkite-v-burgas-183369", "text": "Нестандартно решение, с което ще борят жегата и фините прахови частици предложиха бургаските общинари. От тази седмица в морския град започна необичайна акция по засаждане на растения върху покривите на автобусните спирки. \"Това е една иновативна идея, вече наложена в Европа, която сега си пробива път и в нашия град. Община Бургас започна реализирането й, като постави \"зелени шапки\" на първите автобусни спирки\", обясниха от общината. До момента са залесени общо три спирки. Едната от тях се намира край Индустриален и логистичен парк, а другите две са до Дома на нефтохимика. Поставянето на зеленина върху автобусните спирки се прави на определени места, където няма широколистни дървета. Заради липсата на сянка през летните месеци въздухът там е по-горещ, а нивото на прахови частици по-високо, обясниха от местната администрация.    Растителността върху автобусните спирки е специфична. Използва се предимно при изграждането на градини върху покриви на сгради, тераси и паркове. Тя издържа на високи температури и липса на влага през лятото. Устойчива е също и на минусови температури през зимата. Растенията имат способността да асимилират праховите частици, което ще спомогне за частичното подобряване на качеството на въздуха, твърдят общинарите. \"С реализирането на идеята спирките стават не само по-красиви. Така се осигуряват повече зелени пространства в градската среда. Община Бургас проучва възможностите за озеленяване на още автобусни спирки, което да стане още една от стъпките към опазване на природата и формиране на екологично мислене в обществото\", коментираха още от общинския пресцентър.", "date": "2019.12.13", "title": "Засаждат \"зелени шапки\" върху покривите на спирките в Бургас"}
{"url": "https://www.monitor.bg:443/bg/a/view/es-pregovori-za-bydeshtite-otnoshenija-s-london-do-kraja-na-2020-g-183371", "text": "Председателите на Европейския съвет и на Европейската комисия Шарл Мишел и Урсула фон дер Лайен изразиха днес надежда преговорите за бъдещите отношения между ЕС и Великобритания да бъдат завършени до края на следващата година. Не целим приключването на бъдещите преговори в този срок на всяка цена. Първата необходима стъпка сега е британският парламент да одобри постигнатото споразумение за оттегляне, поясни Мишел. Очакваме парламентът в Лондон да се произнесе възможно най-скоро, добави той. По неговите думи ЕС ще се стреми към продължаване на прозрачността в преговорите, като отбеляза необходимостта от запазване на единството в Общността. Надяваме се да запазим силната стратегическа връзка с Великобритания, каза Мишел и определи победата на британския премиер Борис Джонсън във вчерашните избори като \"ясна\". Фон дер Лайен добави, че ЕС ще се стреми да договори занапред безмитният режим с Лондон да се запази, като отбеляза важността страните да преговарят равнопоставено. По нейните думи се очаква британският парламент да се произнесе по споразумението за оттегляне до края на януари, като в същия срок ЕС ще подготви рамката на преговорите за бъдещите отношения. Готови сме за следващата стъпка, искаме отношенията на ЕС с Великобритания да останат възможно най-близки. Това не е краят, а началото на отлични бъдещи съседски отношения, каза председателят на ЕК. По нейните думи Великобритания и ЕС са изправени пред много общи предизвикателства, за чието решение споделят общи интереси, подходи и ценности. Фон дер Лайен изрази очакването двете страни да подходят към предстоящите преговори зряло, в дух на добросъседство и да постигнат възможно най-много договорености до края на идната година.", "date": "2019.12.13", "title": "ЕС: Преговори за бъдещите отношения с Лондон до края на 2020 г."}
{"url": "https://www.monitor.bg:443/bg/a/view/viktorija-georgieva-pomaga-na-bezdomni-jivotni-s-koleden-kavyr-183364", "text": "Певицата Виктория Георгиева – VICTORIA, която ще представя България на предстоящото издание на Евровизия, представи коледен кавър на “Come Out And Play”, която посвети на една стара своя кауза – осиновяването на бездомни животни. В клипа Виктория е заобиколена от кучета, които вече са намерили дом и от техните нови и любящи стопани.“Много обичам моите животни - имам пет кучета, два заека и един папагал. Всички мои кучета са осиновени и това е кауза много близка до сърцето ми. С този проект искам да привлека вниманието към проблемите с бездомните животни, както и да благодаря на всички невероятни хора, които отделят от времето си, за да помагат на бездомни кучета и котки да си намерят своя нов дом”, разказа самата певица. Едно от кучетата й е осиновено от приюта на Animal Rescue Sofia. Организацията работи в единствения частен приют за кучета в София и е намерила нови домове на над 8000 животни. Всяка година, хиляди бездомни кучета и котки получават помощ и обич в Animal Rescue Sofia. Организацията разчита само на помощ от страна на частни дарители. \"Виктория е истински приятел на нашата организация и човек с голямо сърце. Тя сама се свърза с нас, за да ни предложи помощ и ние високо оценяваме този жест! Вярваме, че когато младите и талантливите дават такъв пример, бъдещето ще е по-добро. Надяваме се, че с помощта ѝ ще намерим много нови съмишленици. Повече за това как можете да помогнете на нашата кауза можете да разберете на сайта ни arsofia.com”, каза Надя Станчева от Animal Rescue Sofia споделя. Клипът на “Come Out And Play” е продуциран от Ligna Studios и Four Elementz. Режисьор на видеото е Виктория Караколева, а оператор е Росен Савков. Оригиналът на песента е дело на Били Айлиш и Финиъс О'Конъл.", "date": "2019.12.13", "title": "Виктория Георгиева помага на бездомни животни с коледен кавър"}
{"url": "https://www.monitor.bg:443/bg/a/view/deca-sadjat-elhi-za-po-chist-vyzduh-183377", "text": "Отделно, тези симпатични дръвчета имат още едно качество – премахват прах и полени от въздуха. А животът им може да бъде доста дълъг - най-старата елха в Англия е на 163 години и се намира в Бедфордшир. Идеята тръгва от една от най-големите фирми за батерии на пазара, чиято запазена емблема – Розовият заек, ще посети малчуганите през декември и ще им подари коледни елхи. Всяка от тях децата ще засадят обратно в природата след празниците и така ще се погрижат за една по-чиста Земя. Но какво е елха без коледни светлинки? За да станат те повече, всяко едно от децата има специална мисия – да събере колкото може повече използвани батерии, които да оставя в специално направени за целта контейнери. За всяка непотребна батерия Розовият заек ще прибавя по една светлинка на елхата им.", "date": "2019.12.13", "title": "Деца садят елхи за по-чист въздух"}
{"url": "https://www.monitor.bg:443/bg/a/view/lideri-ot-cjal-svjat-go-pozdraviha-trymp-praznuvaj-boris-183375", "text": "Президентът на САЩ Доналд Тръмп поздрави британския премиер Борис Джонсън за победата му на предсрочните избори и заяви, че Великобритания и Съединените щати сега ще могат да сключат голяма търговска сделка след Брекзит, предаде Ройтерс. \"Тази сделка е с потенциал да бъде много по-голяма и изгодна от всяка сделка, която може да се сключи с ЕС. Празнувай, Борис!\", написа Тръмп в Туитър. Германският канцлер Ангела Меркел заяви, че Джонсън е постигнал категорична победа и изрази надеждите си за приятелство и тясно сътрудничество между Германия и Великобритания, предаде ДПА. \"Можем да засилим взаимноизгодното сътрудничество между Италия и Великобритания. Поздравления\", заяви италианският премиер Джузепе Конте. \"Ще продължим да работим за нехаотичен Брекзит, който да гарантира правата и свободите на гражданите“, написа в Туитър испанският премиер Педро Санчес. Лидерката на френската крайна десница Марин Льо Пен също приветства победата на Джонсън. \"Никакви маньоври и заплахи не могат да победят един народ, който е решил да бъде уважаван и да поеме контрола върху съдбата си\", написа Льо Пен в Туитър. \"Всеки път се надяваме, че политическите сили, които печелят избори в определена държава, ще имат за цел да изградят добри отношения с нашата страна. Не знам до каква степен подобни надежди са оправдани, що се отнася до Консервативната партия\" във Великобритания, заяви говорителят на Кремъл Дмитрий Песков.", "date": "2019.12.13", "title": "Лидери от цял свят: Празнувай, Борис! "}
{"url": "https://www.monitor.bg:443/bg/a/view/sedmichen-monitoring-9-13-dekemvri-2019-183378", "text": "Малко кафе, малко захар, малко сметана – а резултатът – малко като боза. На това прилича тазгодишното тройно награждаване с приза „Човек на годината“ на Българския хелзинкски комитет (БХК). Сещате се – това са ония правозащитници, дето за една идея не направиха убиеца Джок Полфрийман „Човек на годината“. С този увод поставям акцента върху вторник – само ден след поредната видео изява на банкера беглец Цветан Василев, който все по-често напоследък се има за тв звезда. Паметникът на Скърбящия воин във Видин бе осквернен. Оказа се, че върху него не се е изявил небеизвестен грънчар. Вандалщината е станала при опит за реставрация. Хигиенизирането на шедьовъра на италианския архитект Арнолдо Дзоки и нашия творец Андрей Николов е поредното доказателство, че добрите намерения приключват там, където има мисъл и професионализъм. И това важи от хигиенистите до банкерите. Скърбящият банкер беглец Цветан Василев за пореден път реши да прати хабер на любящите го ощетени от него вложители и данъкоплатци. По Коледа го очаквайте да се яви на любителско видео с шапка с бял помпон и изкуствена брада, въпреки че чувалчето му се поизпразни. Това е видимо по реакциите на хрантутниците му, които тръгнаха да се ориентират към нови спонсори. Разделеното българско общество може да направи своя избор – да се възмущава по повод абсурдната „реставрация“ на паметника във Видин. Или да е съпричастен със словоизлиянията на новобогаташа от Гъзурниците. Такива като него през годините впрочем имаше много. На жаргона на криминалните журналисти ги наричаме „наш контингент“. За съжаление, в много от случаите те си останаха точно това – наш контингент. Защото правоприлагането и правосъдието не си бяха на мястото. Има едни правозащитници, много обичани от кръга „Капитал“. В годините тясното им сътрудничество с хората на олигарха Прокопиев се затвърди и превърна в крепка дружба. Повечето важни за олигарха сътрудници бяха забелязани и поощрени с награди в годините. Но в недалечната 2015-а сред наградите насмалко да се промуши един страничен убиец. Не се промуши като в иглено ухо, заради вдигналия се скандал около номинацията му. Но не е късно и това някой ден да се случи, защото скандалът тази година избуя наново по повод предсрочното освобождаване на същия. Точно така, за бореца за затворническите права Пол(фрий)ман става въпрос. Сагата с неговото ненаграждаване започна от една номинация, дошла от австралийска гражданка, вряла и кипяла в неговата високохуманна и отдадена дейност в Българското затворническо сдружение за рехабилитация. След появилите се реакции от БХК се измъкнаха с витиеватото обяснение, че номинацията на г-н Джок е била оттеглена от БХК (като инициатор и организатор на наградите “Човек на годината”), а сред номинациите останала само тази на Българското затворническо сдружение за рехабилитация. Няколко години по-късно пък се оказа, че заслугите на БХК за предсрочното освобождаване на убиеца не били на БХК, а на председателя, който членувал и в разни други организации, та не било честно само поста в БХК да му броят, що се отнася до положителното становище, изразено от него в лично качество. Нищичко не разбрахте, нали? Не е и нужно. Който трябва – разбира. И тук се спира. Уж съм вряла и кипяла във вестникарския занаят, пък не ги хващам тънките разлики в манталитета, психологията и практиката на раздаване на журналистически призове от подобни организации. Ето, сега награждават три журналистки в едно. Първата, щото била смела. Втората – заради нейно разследване. Добро, между другото. Третата, защото дала гласност на въпросното разследване в уебсайта на радиото, в което поработва между всичките си други ангажименти. А как хубаво щеше да стои тази награда в CV-то на Пол(фрий)ман, ама... нека да не бъдем дребнави. Знаете ли кой беше най-често повтарящият се коментар в сайта на една от официалните медии на „добрия олигарх“. Ето този: „Коментарът беше изтрит от модераторите, защото съдържаше обидни или нецензурни квалификации, обиди на расова, сексуална, етническа или верска основа или призиви към насилие по адрес на конкретни лица“. Без коментар, дето се вика! Евроизбори, Брекзит, Чернобил – три от най-популярните думи на отминаващата година, според проучването „2019 година на търсенето“. Близки по характер, очевидно. Към тези отровни теми за някои, ако се съди по трайното позеленяване на често коментиращите ги, се добавя и проблема с теча на данни от НАП. Смея да кажа, че в лично качество това последното ме вълнуваше най-много, но като знам колко пъти съм попълвала личните си данни в томболи за различни търговски вериги и промоции в магазини, предпочитам да се оттегля засрамено в ъгъла. Думам ти дъще, сещай се снахо... накъде отива светът. Неутралното по род местоимение \"they\" (те), използвано на английски за определяне на хората, които не се считат нито за жени, нито за мъже, е избрано за дума на годината от американския интернет речник “Мериам-Уебстър“. Новината вероятно ласкае ушите на т.нар. „небинарни личности“, които се възприемат с шизофреничното множествено число. След третия пол с множественото число, възможностите са две - „То“ по Стивън Кинг. Или четвъртия пол – не смея да си помисля какви извращения ще са там. Евродепутатът Джамбазки направи самопризнание – бил пил. Това нямаше да се знае, ако не го бяха хванали да шофира в нетрезво състояние. Самият Джамбазки е настоял да му се направи и кръвна проба. Освен това призова да му бъде наложено най-тежкото наказание. Противно на всички, което се налепиха като мухи винарки по случая и започнаха да се надвикват с дрезгав глас, ще им припомня колко други „хванати“ се изявиха с напомняне на силен глас кои са и за кого работят. Да не забравяме и всички трикове с болкоуспокояващи и бонбони „Пияна вишна“, посочвани за повдигачи на промилите от хора, които трябва да служат за пример в обществото. И на които, за разлика от обикновените хора, доста често им се разминава. За един вързал кънките шампион да не говорим. Вторият, който тази седмица даде личен пример, бе певецът Миро, който си призна, че е преборил алкохолната зависимост и затова смята отминаващата година за най-успешната в живота си. Пожелавам му и следващите години да са все така успешни, защото това е проблем, който се нуждае от съпричастност, а не от чесане на езиците по интернет форумите. Твърде много талантливи хора бяха погубени от този порок, след като потъваха всекидневно в чашата. Парламентарен виц: - Добър ден, документите за проверка. - Ъъъ, с депутатска карта става ли? - Не, слезте от колата и изчакайте! - Е, хайде сега, не бъдете толкова лош! Знаете ли колко трудно се качих? Петък, 13-и. Да го караме по-лежерно. Кой казва, че Коледата не е лудост? Малко преди празниците американската фермерка Беки Хауз от град Сейнт Сейвиър, щата Ню Джърси, издокарала пет от своите крави в празнични коледни пуловери, съобщи агенция ЮПИ. Кравите от фермата й \"Лодж фарм\" Керъл, Холи, Мери, Ноел и Марая изглеждали ослепително в новите си премени, по думите на стопанката им. „Обичаме Коледа в нашата ферма. Ако имаше начин, щяхме да пускаме коледни песнички още от месец октомври! Тази година решихме да издокараме нашите четириноги момичета с нещо по-специално. Затова им изплетохме коледни пуловери по мярка!“, гордо се изявява пред медиите фермерката... А после, кравите били луди. Тиха предпразнична вечер в ресторанта. Сервитьорът приема поръчката на самотен мъж. - Телешко варено, телешки език задушен, телешки стек, телешки кюфтета с рагу... - Така, така, господине... А Лудата крава? - Жена ми ще си поръча, когато дойде, не я мислете.", "date": "2019.12.13", "title": "Седмичен мониtоринг  (9 – 13 декември 2019)"}
{"url": "https://www.monitor.bg:443/bg/a/view/vmro-nadjavame-se-da-ne-se-stiga-do-smjanata-na-djambazki-183373", "text": "Надявам се да не се стигне до заместването на евродепутата Ангел Джамбазки с друг в ЕП. Така коментира в кулоарите на парламентът депутатът Юлиан Ангелов от ВМРО информацията, че колегата му е бил спрян да шофира пил колата си. Ангелов обясни, че за деянието на Джамбазки има предвидено друго наказание, а не отзоваване, и затова не вижда смисъл в подобно предложение. „Той се е извинил, признал си е грешката, не е оказвал натиск, което му прави чест, за разлика от други политици, които сме виждали в други отношения с полицията, които вдигаха скандали“, защити го Ангелов. Темата бе коментирана и от премиера Бойко Борисов в Брюксел. „Аз няма какво да се разграничавам понеже той беше сред конкурентите ни на изборите в София, а и е евродепутат от друга политическа сила. Тук мога да кажа, че това, което МВР е трябвало да направи, това, което повелява законът, са го направили в пълния обем. Спрели са го, санкционирали са го, взели са проби с дрегер, включително и във ВМА, така че той ще понесе всичките си последствия“, посочи още той. По думите му това е един неморален акт. „Знаете, който ме познава, аз капка алкохол не пия и съм голям противник на всеки, който си позволи да пие и да се качи да кара. Разочарован съм много от г-н Джамбазки, даже думата разочарование е много малко. Винаги съм го харесвал като политик, много работа ни е свършил на България, като такъв. Както казват българите „власите на край Дунава се давят“. С един подобен инцидент си нанасяш такава щета, че не знам дали ще можеш да се възстановиш. Това е работа на ВМРО да вземе своите решения“, добави още Бойко Борисов. Междувременно от „Атака“ дадоха кратък брифинг в парламента, на който попитаха защо пет дни е крита информацията, че Ангел Джамбазки е заловен да шофира пиян. „Защото партийният му шеф е вицепремиер?“, попита зам.-председателят на партията Десислав Чуколов. По думите му не е ясно колко време след установяване на нарушението е взета кръвната проба на Джамбазки и защо пет дни по-късно не е ясен резултатът от нея. Чуколов коментира, че има информация, че изследването е правено във ВМА, подопечна на военния министър Каракачанов, който е и партиен шеф на Джамбазки. \"Кръвната проба трябва да се даде до 120 минути. След колко време е взета кръв от Джамбазки?\", попита още Чуколов.", "date": "2019.12.13", "title": "ВМРО: Надяваме се да не се стига до смяната на Джамбазки"}
{"url": "https://www.monitor.bg:443/bg/a/view/novijat-star-premier-boris-djonsyn-obeshta-brekzit-do-31-januari-183376", "text": "Великобритания ще напусне Европейския съюз на 31 януари, както беше планирано, обеща премиерът Борис Джонсън в петък, след като спечели помитаща опозицията победа на изборите. Осъждайки продължилите повече от три години политически спорове за Брекзит, той каза: „Ще сложа край на всички тези глупости и ще извършим Брекзит навреме до 31 януари, без ако, без обаче.“ Консервативната партия на британския премиер Борис Джонсън печели абсолютно мнозинство в британския парламент, след като преодоля прага от 326 места от общо 650 в Камарата на общините, според първите официални данни. След преброяване на гласовете в 605 избирателни участъка торите разполагат с 330 депутати. Основната опозиционна Лейбъристка партия получава 200 места, след като загуби десетки от консерваторите в традиционните си крепости в северна и централна Англия.  Продължава броенето на бюлетините в още 40 избирателни участъка. По оценки на телевизия Скай Нюз консерваторите имат всички шансове да получат комфортно мнозинство от 358 до 368 места. Британският премиер Борис Джонсън пристигна в петък в Бъкингамския дворец, за да се срещне с кралица Елизабет Втора, която официално му възложи съставянето на ново правителство след съкрушителната победа на партията му на парламентарните избори. Консерваторите спечелиха най-голямото си мнозинство от третата поредна изборна победа на Маргарет Тачър през 1987 г. Победата на Джонсън проправя пътя за излизането на Великобритания от Европейския съюз на 31 януари. Веднага след като научи резултатите, първият министър на Шотландия и лидер на Шотландската национална партия (SNP) Никола Стърджън заяви, че Шотландия трябва да получи право да организира нов референдум за мястото си в Обединеното кралство след категоричната победа на националистите. Според екзитпол нейната Шотландска национална партия печели 55 места в парламента от общо 59 избирателни района в северната британска провинция. Стърджън заяви в ефира на \"Скай нюз\", че трябва да се даде възможност на \"народа на Шотландия да направи избор за собственото си бъдеще\". Премиерът на Обединеното кралство Борис Джонсън \"няма мандат да изведе Шотландия от Европейския съюз\", заяви Стърджън. Тя добави, че шотландските избиратели потвърдиха в трети поред избори от 2017-а година насам, че искат да останат в ЕС, предаде Ройтерс.", "date": "2019.12.13", "title": "Новият стар премиер Борис Джонсън обеща: Брекзит до 31 януари "}
{"url": "https://www.monitor.bg:443/bg/a/view/sybraha-36-hil-lv-za-teatralna-scena-na-koleden-kmetski-bal-183367", "text": "36 090 лева бяха набрани по време на благотворителния бал във Велико Търново, който по традиция кметът Даниел Панов даде в навечерието на Коледа. Миналата и тази година каузата на бала беше изграждане на покрита сцена на Летния театър в града. Набраните над 36 000 лева сега и постъпленията от 45 685 от миналогодишния бал са напълно достатъчни за изграждането, а процедурите ще бъдат обявени още в началото на новата година. Приблизителната стойност на строително-монтажните работи и на всички съоръжения е около 80 000 лева. В обръщението си към обществениците Панов изказа признателност към тях, че са се доказали като отговорни партньори и през годините досега са се отзовали на всяка кауза в името на Велико Търново и развитието му.  „Щастлив съм, че отново сме заедно. Именно това е успешната формула – заедно преобразяваме Историческата и духовна столица на България – Велико Търново, издигаме имиджа и авторитета на града и за него се говори с респект и гордост в страната и извън пределите ѝ. Благодаря за всичко онова, с което подпомагате моята и на екипа ми работа, имаща за цел Велико Търново да бъде по-хубав, по-приветлив и по-добър за живеене град“, обърна се към гостите Даниел Панов.  Летният театър бе възстановен през 2013 година със средства от общинския бюджет и от дарители, след като 30 години бе в разруха. Изграждането на покрита сцена ще позволи много повече изпълнители да организират концерти и представления на открито, а това ще обогати културния календар и ще обогати туристическия сезон. „В навечерието на най-светлите християнски празници ви пожелавам да прекарате това време с вашите близки и обичани хора, а семействата ви да бъдат благословени. Бъдете здрави и успешни, пазете и предавайте българските традиции и обичаи“, завърши Даниел Панов.  ", "date": "2019.12.13", "title": "Събраха 36 хил. лв. за театрална  сцена на коледен кметски бал"}
{"url": "https://www.monitor.bg:443/bg/a/view/maestro-na-obektiva-darjava-20-svoi-raboti-183366", "text": "20 рамкирани цветни и черно-бели свои работи, обединени под мотото „Пресичайки столетията“ дарява на единствения у нас музей на фотографията и съвременните визуални изкуства  в Казанлък един от най-големите родни майстори на обектива, доц. д-р Данимир Предов. Дарената експозиция ще бъде представена в Града на розите на 17 декември, кадрите са познати на любителите от 2012 година, когато са били показани в рамките на международната седмица на фотографията. Предов е автор  на 25 самостоятелни изложби и има над 100 участия в международни салони, от 1995 година той води собствена преподавателска програма в нов български университет.Защитил е званието „художник – фотограф“ през вече далечната 1984 г., а от 2006 година е член на международната асоциация за артистична фотография със седалище в Париж. Доц.д-р Предов е творчески ръководител на проектите към Централен фонд за стратегическо развитие на НБУ „Геометрия на голото тяло“   2016/2017 г. и „Поезия на голото тяло“ 2018/2019г. В началото на 2019 година под негово ръководство беше реализиран проектът  „Ретроспективна изложба на програма ФОТОГРАФИЯ“,  експонирана на три етажа в НБУ. Дарението е и признание за дейността на казанлъшкия музей, който е основан преди 4 години и за сравнително кратко време успя да организира над 50 изложби , както и да събере стотици експонати, свързани с развитието на фотографията в България. Тук се пазят  фотоапарат от 1880 година, работещ със стъклени плаки 13х18 см, както и инструкции за фотографиране от 1904 г. , подготвена от Стоян Георгиев. В залите на музея е изложена колекция бокс камери от Франция, Италия и Германия, колекции от лентови апарати – „Смяна“, „Киев“, „Зенит“, „Beirette”, “Nikon”, „Фед“, „Polaroid” и други, апарати на Kodak и Agfa от различни периоди, както и фотоапарат със сменящ се гръб, който работи и с плаки, и с лента. Шпионски камери от Чехия и Германия от периода 1930-1940 г., са сред най-ценните експонати, както и стерео камера от периода 1909 -1912 г., напомня директорът на института Стефан Папукчиев.", "date": "2019.12.13", "title": "Маестро на обектива дарява 20 свои работи"}
{"url": "https://www.monitor.bg:443/bg/a/view/iniciativata-internet-za-vsichki-55-na-a1-pomogna-na-100-dushi-ot-tretata-vyzrast-da-se-nauchat-da-izpolzvat-komputyr-i-mobilni-ustrojstva-183363", "text": "А1 организира обучения по компютърна грамотност в рамките на инициативата „Интернет за всички 55+“. В обученията се включиха общо 100 мъже и жени на възраст между 55 и 83 години от малки населени места. Всяка група премина успешно през общо четири модула, разпределени в 20 учебни часа: въведение в компютърните технологии, работа с интернет, използване на мобилни устройства и безопасно сърфиране в мрежата. Курсовете бяха разработени и проведени в партньорство с асоциация „Съвременни читалища“ и се проведоха в градовете Белене, Дряново и Радомир, както и селата Ценово и Ново село, област Видин. Възрастните хора са само една от групите, към които е насочена международната инициатива за онлайн и компютърна грамотност на А1 Group, част от която е и А1 България, „Интернет за всички“. Нейната цел е да осигури достъп до информация, знания и образование в областта на технологиите на тези, които по някаква причина нямат шанс да се възползват от тази възможност, в т.ч. хора с нисък социално-икономически статус, възрастни мъже и жени, както и тези, които живеят в по-малки населени места. Програмата стартира в България през 2014 г., като в началото е фокусирана върху обучения на деца и младежи, а от 2016 г. обхваща и възрастни над 55 години. „Инициативата „Интернет за всички“ е поредната стъпка от стратегията на А1 да прави технологиите по-достъпни за всички членове на обществото. Ние сме основният доставчик на телекомуникационни услуги като интернет, а работата в мрежата е почти жизненоважно умение в днешни дни. Самата идея на новите технологии е да сближават, а не да разделят и именно поради тази причина за нас е важно да интегрираме колкото се може повече хора и да им покажем как да се възползват от компютрите и мобилните устройства както за работа, така и за забавление“, каза Илияна Захариева, директор „Корпоративни комуникации“ в А1 България. Резултатите от проведените обучения са позитивни и показват, че възрастните хора имат желание и възможност да ползват новите технологии. Обратната връзка след завършването на програмата „Интернет за всички 55+“ показва, че средната възраст на участниците е 71 години. Всички курсисти не само са повишили своите знания за значението и използването на новите технологии, но и благодарение на тях са подобрили социалния си живот и възможностите си за комуникация с близките. Преди да започнат курса, само 1% от всички участници са умеели да копират, променят или местят файл, а след края му 64% вече могат да извършват тези действия. Курсът е помогнал на 50% от участниците да се научат да работят със социалните мрежи (20% в началото и 71% в края). Само 12% от курсистите са можели да работят с имейл преди да преминат през обучението, а след неговия край този процент се е увеличил на 75%. „Постигнатите резултати от обучението са много добри и показват, че нашите усилия имат успех. Поради тази причина през следващата година планираме да продължим в тази посока като разширим обхвата на инициативата „Интернет за всички“, така че тя да включва повече населени места. Целта ни е да продължаваме да надграждаме тази програма и да добавим нови модули, за да насърчим дигиталния начин на живот в цялото общество“, добави Илияна Захариева.", "date": "2019.12.13", "title": "„Интернет за всички 55+“ на А1 помогна на 100 души да се научат да използват компютър и мобилни устройства"}
{"url": "https://www.monitor.bg:443/bg/a/view/zashto-lejbyristkata-partija-izgubi-izborite-183362", "text": "Лейбъристката партия на Великобритания претърпя едно от най-големите си поражения на парламентарни избори от десетилетия. Десетки места на партията, контролирани от десетилетия, паднаха в ръцете на Консервативната партия. Днес сутринта партията започна анализ какво се случи на изборите. Дебатът вероятно ще окаже влияние върху посоката на партията през следващите години. \"Гардиън\" представя пет причини защо лейбъристите загубиха: Джереми Корбин Министри от кабинета в сянка побързаха да похвалят скромността и честността на лидера на лейбъристите в интервюта вчера, но след публикуването на екзитпол много кандидати обявиха, че една от причините за загубата е непопулярността на Корбин. Джереми Корбин влезе в кампанията с най-ниския рейтинг на опозиционен лидер от края на 70-те г. на миналия век. По-възрастните избиратели в провинцията не са забравили подкрепата на Корбин за ирландското републиканско движение в миналото. В Лондон антисемитизмът и впечатлението сред хората, че няма намерение за извинение са се оказали ключов въпрос. Някои политици директно обвиняват Корбин за загубата. Манифестът В манифеста \"Време е за истинска промяна\" на Лейбъристката партия са поместени изключително много предложения. Партията се опита да засегне всеки сектор от обществото - от безплатна грижа за възрастните, висше образование без такси, намаляване на възрастта за гласуване до 16 г. и други. Някои кандидати отбелязаха, че са били принудени да не повдигат много от въпросите, за да не натоварват хората с ангажименти. Източник от лейбъристите коментира: \"Не е свързано с това, че хората не харесват политиките, хората смятат, че е твърде много за тях\". Изтъква се, че манифестът е твърде дълъг и твърде подробен. Програма за 10 г., а не за правителство. Стратегията за Брекзит Лидерите на Лейбъристката партия бързо обвиниха Брекзит за засенчването на техния радикален вътрешен дневен ред, но представители на кабинета в сянка вярват, че подходът им към ЕС е изключително неясен. В кабинета им има разделение относно политиката им за предоговаряне на споразумение за Брекзит с ЕС в рамките на три месеца и подлагането му на референдум в рамките на 6 месеца, ако лейбъристите спечелят. Председателят на лейбъристите Иън Лавери коментира пред Би Би Си, че пренебрегване на желанията на 17,4 милиона британци \"не е добра рецепта\". Разпадане на \"червената стена\" Въпреки обещанията да наложат данък на милиардерите, за да инвестират в обществени услуги, които ще помогнат на британците с по-ниски доходи, предложението на лейбъристите не успя да убеди старите въгледобивни, стоманодобивни и производствени градски центрове. Така наречената \"червена стена\", издигната с места в Бословър, Родър Вали, Блит Вали, Дарлингтън и Редкар, е разбита от торите. На някои места лейбъристите имаха контрол 100 г. Има критика по адрес на Корбин, представител на средната класа в Северен Лондон, че не е успял да призове лично работническата класа въпреки политиките си. Предизборната стратегия След изборите Лейбъристката партия детайлно ще разгледа разпределението на поддръжниците и активистите в страната. Лейбъристите се целиха в мнозинство и се опитаха да разширят базата си. Митинги се проведоха на сигурни места като Бирмингам и Бристъл, но също и в маргинални като Телфорд, Мидълзбро Саут и Ийст Кливланд. Някои активисти се оплакват, че Momentum (организация, която подкрепя Корбин и лейбъристите), която се превърна в предизборна сила през 2017 г., е фокусирала усилията си само върху ултрамаргинални места и тези с кандидат, който е свързан с политиките й. Това може да е изложило някои места с мнозинство между 3000 и 5000 на риск, защото групата не винаги има силно присъствие на място. Значителни усилия и работна ръка бяха хвърлени за трофейни места като това на Борис Джонсън в Uxbridge и South Ruislip и други, които бяха задържани от торите.", "date": "2019.12.13", "title": "Защо Лейбъристката партия изгуби изборите"}
{"url": "https://www.monitor.bg:443/bg/a/view/ot-nedelja-pytnicheskite-vlakovete-s-novo-razpisanie-183370", "text": "От неделя (15-и декември) влиза в сила новият График за движение на влаковете на „БДЖ-Пътнически превози“ ЕООД. В повечето региони на страната се запазва досега действащият график за движение, а за подобряване на обслужването са оптимизирани връзките на влаковете в основни гари и е увеличен броя на пътническите композиции по някои направления. При изготвянето на новата транспортна схема, националният железопътен превозвач всяка година съгласува движението на бързите и пътническите влакове с областните и общинските администрации по места. Проектът на графика беше публикуван за обществено обсъждане още през месец май, а преди провеждане на срещите с областните и общинските администрации през септември, на официалната интернет страница на БДЖ (www.bdz.bg.) беше качен и актуализираният вариант. Това се прави с цел подобряване на транспортното обслужване на населението, затова и голяма част от направените промени в разписанието на влаковете са съобразени с постъпили предложения от тяхна страна. Друга част от промените са свързани с обосновани искания на редовни клиенти, а трети - с повишаване рентабилността на превозите и ефективното използване на наличния подвижен състав. През следващата година   заложен в сключения договор с държавата за извършване на обществени превозни услуги. Превозът на пътници ще се извършва с общо 579 влака, от които: 14 международни бързи влака (като 2 от тях ще се движат само през летния сезон), 77 бързи влака (4, от които ще се движат само в определени дни от седмицата), 135 пътнически влака и 353 крайградски пътнически влака, някои от които ще се движат само в определени дни от седмицата или определени периоди от годината. С въвеждането на новия График за движение на влаковете ще бъде увеличен броя на пътническите композиции по някои направления, както и ще бъдат значително подобрени връзките на влаковете в някои от основните възелни гари, като времето за изчакване в гарите е значително намалено. Бързият влак „Чайка” София-Бургас-София, който пътува през Подбалканската железопътна линия, вече ще се движи всеки ден, като ще изминава разстоянието между столицата и морският град за по-малко от шест часа. Движението на влаковете в участъците с най-голям брой пътници в работните дни ще се осъществява на чести интервали и през 2020 г., основно по направленията София-Перник-София, София-Лакатник-София, Пловдив-Асеновград-Пловдив. С влизането в сила на новото разписание се запазва ежедневното движение на директния международен влак от Истанбул за София, както и международната връзка София- Крайова, която се осъществява със сутрешния влак София-Видин и обедния Видин-София. През летния сезон (от м. юни до м. октомври), се планира   Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин. За пътуващите по направлението София-Букурещ директните вагони отново ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ. За подобряване обслужването на клиентите и създаване на възможност за удобни връзки с влакове в други направления, международните влакове София-Букурещ-София и София-Истанбул ще заминават от началните си гари с два часа по-рано от досегашното си разписание.   При разработването на новото разписание, транспортната схема и периодите на движение на влаковете са съобразени в максимална степен с обемите и структурата на превозите, както и с техническите възможности и капацитета на подвижния състав. В Графика са взети предвид и планираните по-мащабни ремонти по железопътната инфраструктура, с оглед при тяхното стартиране, корекциите в маршрутите и разписанията на влаковете да са минимални. Например за участъка София-гара Искър- Казичене-Елин Пелин, предвид извършваните ремонти са разработени разписания на влаковете по алтернативен маршрут през гара Подуяне. Това е направено, за да бъдат избегнати бъдещи изменения в разписанието на влаковете, движещи се по цялата южна жп мрежа. Поради постъпили обосновани искания след необходимия технологичен срок за допълнителни промени в разписанието на някои влакове, които пътуват в различни региони на страната, тези   Подробна информация за новия График за движение на влаковете клиентите на „БДЖ-Пътнически превози“ ЕООД могат да получат от служителите на гишета „Информация” и билетните каси във всички железопътни бюра и гари в страната, на националния информационен телефон 0700 10 200 или от електронния пътеводител на официалната интернет страница на дружеството: www.bdz.bg.", "date": "2019.12.13", "title": "От неделя пътническите влаковете с ново разписание"}
{"url": "https://www.monitor.bg:443/bg/a/view/es-organizira-daritelska-konferencija-za-albanija-183353", "text": "Европейската комисия ще организира в средата на януари дарителска конференция в Тирана, за да подпомогне възстановяването на Албания от силното земетресение от ноември. Това съобщи нейната председателка Урсула фон дер Лайен, цитирана от АФП. \"Трябват инвестиции за подготовката на дълъг период на възстановяване\", каза тя на пресконференция след края на първия ден на европейската среща на върха в Брюксел. Идеята за международна конференция бе дадена в началото на декември от френския президент Еманюел Макрон. Целта е да се подпомогне малката балканска страна, в която земетресение с магнитуд 6,4 отне живота на 51 души и остави без покрив над главата 5000 души. Дни след мощния трус, Албания пусна специално лого, с което потърси помощ и солидарност след разрушителното земетресение. Общо 200 спасители от няколко страни и 10 кучета следотърсачи работиха на терен, търсейки оцелели под останките. Заради пукнатините по фасадите дори се наложи няколко сгради да бъдат разрушени. Десетки страни се отзоваха да помогнат на балканската страна – някои със спасители, други с парични средства. Българският червен кръст изпрати четири автомобила с хуманитарна помощ за Албания – 1000 броя вълнени одеяла, възглавници и спални комплекти, както и 100 броя семейни палатки и семейни хигиенни пакети. Правителството ни взе решение да окаже и финансова помощ от 200 000 лв. на пострадалите в балканската страна.", "date": "2019.12.13", "title": "ЕС организира дарителска конференция за Албания"}
{"url": "https://www.monitor.bg:443/bg/a/view/vseki-peti-dava-nad-hiljadarka-za-pytuvane-po-koleda-183365", "text": "Между 1000 и 1500 лв. смята да похарчи всеки пети българин, решил да пътува по Коледа и Нова година, показа изследване на една от социологическите агенции у нас, съвместно с Националния борд по туризъм. Други двайсетина процента от анкетираните са приготвили за тази цел от половин до не повече от един бон. За 14% от участвалите в проучването не е проблем да заделят от 1500 до 2000 лв. за празнични пътувания, а едва 3 на сто - над две хилядарки. Не повече от пет стотака възнамеряват да изхарчат 17% от нашенците. Средната сума от желанията на всички запитани е към 985 лв. Обаче около все още колко пари ще заделят, за да посрещнат празниците извън дома. Родните зимни курорти и културно-исторически дестинации са от най-предпочитаните за пътуване за предстоящите празници. На тях залагат 2,4 млн. нашенци, или 42% от всички анкетирани, които ще потеглят на път за предстоящите Коледа и Нова година. Те са заявили желание да направят поне по едно пътуване в почивните дни в края на 2019-та и началото на 2020-та. Едва от 18% всички решили да не са у дома по празниците ще отидат в чужбина. За пътуване в родината сме заделили средно по 5 дни, за чужбина добавяме още 4. Отделяме повече дни за почивка в чужбина заради организираните пакети, смятат от социологическата агенция. Повече от половината от анкетираните българи смятат, че условията в зимните ни курорти се подобряват значително, туризъм. 26% от нашенците са на мнение, че нищо в курортите не се е променило Според 27% от участвалите в проучването настаняването, инфраструктурата и специализираните съоръжения у нас са добри, 46 на сто ги смятат за „по-скоро добри“, а 6% изобщо не са доволни от предлаганите услуги. Очаквано българите в активна възраст, финансово по-обезпечените и най-младите заявяват в най-голяма степен, че ще посетят зимните ни курорти. Пътуващите зад граница основно се делят на 2 групи. Едната отива за поне седмица по тропически дестинации на почивка - основно Тайланд, Сейшелите, Малдивите, Египет или Тунис. Други предпочитат Европа. Част от тях отиват да посрещнат Коледа и Нова година в известните зимни курорти в Австрия, Швейцария, Франция. Други пък предпочитат големите градове отвъд бившата желязна завеса - Лондон, Париж, Мюнхен, Милано, Рим.", "date": "2019.12.13", "title": "Всеки пети дава над хилядарка за пътуване по Коледа"}
{"url": "https://www.monitor.bg:443/bg/a/view/pomognete-na-bebeto-marti-da-jivee-183358", "text": "Родителите на 3-месечното момиченце Марти с чернодробна недостатъчност се обръщат със зов за помощ. \"Имаме седем дни, за да заплатим жизненоважната операция на нашата тримесечна дъщеричка! Мартина се роди само 2080 грама на 13.09.2019 г. в Берковица с чернодробна недостатъчност. Има шанс да се избегне чернодробна трансплантация или поне да се стабилизира временно състоянието ѝ чрез операция в Турция. Операцията, която би ѝ помогнала трябва да се направи до 90 дни от раждането, за да е сполучлива. Марти вече е на 3 месеца и всеки ден е от значение. Крайният срок е 20.12.2019 година, а необходимата сума е 44 000 евро. Молим ви от все сърце да ни помогнете! Моля всеки, който би могъл да отдели по нещичко, да го направи. Левова банкова сметка в ОББ: BG42 UBBS 8002 1065 5400 40 Бенефициент: Кирилка Яначкова\".", "date": "2019.12.13", "title": "Родителите на 3-месечното бебе Марти търсят помощ за операцията му"}
{"url": "https://www.monitor.bg:443/bg/a/view/tejlyr-suift-skochi-sreshtu-toksichnite-myjki-privilegii-183359", "text": "Церемонията по раздаването на тазгодишните награди „Жените в музиката“ на списание „Билборд“ мина под знаменателя на тейлър Суифт, но не само защото певицата грабна признанието „Жена на десетилетието“, но и заради емоционалната реч по време на церемонията. От сцената на призовете тя отново нападна мениджъра Скутър Браун и привържениците му. Тя обърна внимание върху \"токсичните мъжки привилегии\" в шоубизнеса и се върна към темата за продажбата на началния й каталог, без въобще да е поискано мнението й. Суифт разказа, как са започнали да я чернят, след като вторият й албум Fearless печели награди \"Грами\" за албум и кънтри албум на годината през 2010 г. Тейлър Суифт припомни, че авторството й е било поставено под въпрос. \"Това се случва, когато жена постигне успех, по-голям от удобния за останалите в музиката\", заяви звездата.  Били Айлиш пък беше удостоена с „Жена на годината“, като сама тя призна, че се смущава да получи признанието едва 17-годишна. певицата благодари на всички \"жени от миналото\", за това, че са направили живота й много по-лесен.  На церемонията \"Жените в музиката\" Ники Минаж получи наградата за промени в правилата, Аланис Морисет - наградата \"Икона\", Бранди Карлайл - наградата за новаторство. Алиша Кийс получи приза за въздействаща работа за дейността си за движението \"Тя е музиката\", чиято цел е да стимулира жените в шоубизнеса. Росалия беше отличена като изгряваща звезда, а рапърката Меган Ди Стелиън - за влияние заради серията от хитовете й в САЩ и инициативата \"Hot Girl Summer\", наречена на хита й с Ники Минаж и Тай Дола Сайн, насърчаваща момичетата да не обръщат внимание на чуждото мнение.", "date": "2019.12.13", "title": "Тейлър Суифт скочи срещу „токсичните мъжки привилегии“"}
{"url": "https://www.monitor.bg:443/bg/a/view/eksplozija-ubi-chovek-i-rani-25-183360", "text": "Германската полиция съобщи, че е намерила газови бутилки и стари боеприпаси в апартамент в жилищния блок град Бланкенбург, където стана експлозия, предаде Ройтерс. При взрива загина един човек, а най-малко 25 бяха ранени. В апартамента живеел под наем 78-годишен мъж, който вероятно е загиналият при експлозията. Според полицията става въпрос за газова експлозия. На място заедно с полицията работи екип от специалисти по взривни устройства. Трагедията станала малко преди 9.00 часа местно време. Обитателите на пететажната сграда с 60 апартамента, както и близо сто деца от намиращата се наблизо детска градина, са евакуирани.", "date": "2019.12.13", "title": "Експлозия уби човек и рани 25 "}
{"url": "https://www.monitor.bg:443/bg/a/view/novijat-zakon-za-vi-k-trjabva-da-e-gotov-do-15-maj-dogodina-183343", "text": "Новият закон за ВиК трябва да бъде готов до средата на май месец догодина, решиха депутатите. Регионалният министър трябва да подготви и предложи на обществено обсъждане проект на закона до 15 май. В него трябва на услугите и въвеждането на водни помощи, повишаване на качество на услугите и допълнителни финансови инструменти за инвестиции в сектора и контрол върху изразходването им, записаха народните представители по предложение на ГЕРБ. Освен това министър Петя Аврамова ще трябва да информира 2 пъти годишно (през юни и декември) Народното събрание за изпълнение на плана с мерките към Стратегия за развитие и управление на водоснабдяването и канализацията за периода 2014 - 2023 г. и при необходимост да предлага промени на Министерски съвет за актуализация на стратегията. Пред депутатите Аврамова обяви, че стратегията за ВиК сектора е добре разработен документ и към момента не е необходимо да се променя. Нормативните документи са изготвени според стратегията. По думите й по новия закон за ВиК вече се работи, а за Опозицията обвини управляващите, че вече 15 години се обсъждат реформи в ВиК сектора, а нищо не се случва. Според лидерът на червените Корнелия Нинова, ситуацията е \"вода гази, жаден ходи. Удобно, но невярно е твърдението, че кризата е заради промените в климата\", смята Нинова. По думите й липса информираност на изразходването на парите, отпуснати от държавата за поддръжка на язовирите в \"Държавна консолидационна компания\" ЕАД. През годините криминално се унищожени съораженията на\"Напоителни системи\" за напояване. Същевременно е подменена едва 1% от ВиК мрежата, която е 90 хил. км. По думите гражданите пият мръсна и опасна вода, негодна за пиене, а междувременно цари пълен административен хаос и прехвърляне на отговорност между министерствата и ВиК дружествата. Предложението за въвеждане на водни помощи беше предложено от БСП и подкрепено от всички парламентарни групи. Предложението на ДПС за оптимизация на щатния състав на ВиК дружествата и ежегоден отчет на регионалния министър на реинвестициите в сектора не беше прието от депутатите. \"Над 14 000 служители работят в сектора, Преди избори се назначават хора, които да водят политика, а не да управляват сектора. Ако не се предприемат мерки не само в Перник ще има криза, а в цяла България\", заяви народният представител от ПГ на ДПС Танер Али по време на дебатите. \"Явно заради изборите проблемите се прикриха и дезинформацията доведе до проблем в Перник\", коментира още депутатът. По думите на Рамадан Аталай от ДПС са изпуснати години, за да се решат проблемите в сектора, а за последните десет години отговорност носи ГЕРБ. \"Даването на помощи не е решение, не може при всяка криза да се мисли как да се дават помощи. Липсата на комуникиция между министерствата доведе до кризата\", допълни още Аталай.", "date": "2019.12.13", "title": "До 15 май пишат нов закон за ВиК услугите"}
{"url": "https://www.monitor.bg:443/bg/a/view/trima-oceljaha-pri-zverska-katastrofa-na-autobana-leteli-s-200-km-chas-183346", "text": "Трима мъже оцеляха като по чудо при зверска катастрофа на магистрала „Тракия” край Пловдив в петък, 13-ти декември. Пътното произшествие станало на 128-ия километър от аутобана в посока София. Трима са ранените. По информация на полицията автомобилът е самокатастрофирал заради изключително висока скорост – движел се е с около 200 километра в час. Колата е изхвърчала в крайпътната канавка; смачкана е до неузнаваемост и затова на този етап се предполага, че става дума за БМВ. При пристигане на органите на реда, пострадалите са били контактни. При втора тежка катастрофа в пловдивско загина обаче шофьор на „Фолксваген голф”. 35-годишният е починал на място пак заради много висока скорост. Сигналът на 112 бил получен в 8,30 часа. Пътното произшествие станало между карловските села Розино и Кърнаре, съобщиха от полицията в Пловдив. Пострадалият е транспортиран в болница, където по-късно е починал.", "date": "2019.12.13", "title": "Трима оцеляха при зверска катастрофа на аутобана, летели с 200 км/час"}
{"url": "https://www.monitor.bg:443/bg/a/view/s-nova-e-usluga-na-nap-tyrgovci-pravjat-proverka-na-proverkata-183347", "text": "Националната агенция по приходите (НАП) внедри нова електронна услуга, с която търговците може да проверят дали направената ревизия или инспекция от данъчните е истинска, или е обект на злонамерени действия. Това съобщиха от ведомството. Услугата „Справка за възложените проверки и ревизии“ бе публикувана на 10 декември като тя е със свободен достъп и с нея всеки може да получи информация относно възложените проверки и ревизии. Услугата може да бъде получена във всяка териториална дирекция и офис на Националната агенция по приходите, а също така и чрез Е-услуги със свободен достъп на портала за електронни услуги, предоставяни от НАП. За целта лицето трябва да предостави информация, съдържаща уникален идентификационен код (УИН) на проверката или ревизията.", "date": "2019.12.13", "title": "С нова е-услуга на НАП: търговци правят проверка на проверката"}
{"url": "https://www.monitor.bg:443/bg/a/view/izvadiha-boen-arsenal-i-portfejli-s-banknoti-ot-ezero-zagorka-183349", "text": "Три бойни пистолета с марката Зиг Зауер“ с половин дузина пълнители, множество патрони за автомат „Калашников“,спортен велосипед, скъпо струващ дрон и ловна пушка – двуцевка изплуваха от водите на старозагорското езеро „Загорка за броени часове след стартиралото традиционно почистване на дъното му. Оръжието е обхванато от ръжда след престоя в тинята,но според познавачи е напълно годно. Тепърва ще се проверяват серийните номера и дали с някой от пистолетите не е било извършено кърваво престъпление. “Имам усещането че съм попаднал в склад на въоръжена формация, никой не е в състояние да каже кога и при какви обстоятелства тези пистолети са били изхвърлени тук“, коментира секретарят на спортния клуб по риболов Александър Мечев, който със свои колеги – риболовци извършва прочистването на дълбокия на места до 4 м изкуствен водоем. Близо 100 са извадените от дъното автомобилни гуми, сред тях има и такива за трактори. Огромно е количеството на бутилките и металните кенове за бира и безалкохолни, чет нямат изкуствените блесни и примамки за лов на риба, чистачите не изключват да се натъкнат и на автомобилно купе в хода на продължаващата си дейност през следващите дни. От спортния клуб отправиха призив към всички, които милеят за чистотата на водоема да се вкрючат като доброволци в съботния ден, като обещават да осигурят ръкавици и чували за отпадъци. За последно чашата на езерото е била основно почистване в началото на пролетта, когато е била източена водата .", "date": "2019.12.13", "title": "Извадиха боен арсенал и портфейли с банкноти от езеро „Загорка“"}
{"url": "https://www.monitor.bg:443/bg/a/view/6000-leva-shte-struva-operacijata-na-5-et-godishnija-stojan-183341", "text": "Стоян е на почти 5 години, той е с диагноза детска церебрална парализа – квадрипареза, а отскоро лекарите са открили и придружаващо заболяване – епилепсия. Неговото лечение започва, още когато е едва на 3 месеца с назначена рехабилитация, защото Стоян е роден недоносен с мозъчен кръвоизлив в 32 гестационна седмица, разказва майка му Люба Алексова . Преди година и половина се налага Стоян да бъде опериран в Сърбия, родителите успяват да съберат сумата от 6000 лева от близки и приятели. Сега обаче предстои още една операция на същата стойност отново в чужбина, необходимо е да се оперират най-засегнатите мускули на детето, за да може то да се движи и рехабилитацията да е по-успешна. Стоян много обича да ходи на детска градина, социален е, лесно общува с други деца. Често се усмихва и има много любопитен поглед към света. Неговата рехабилитация е задължителна, ежедневна и тя не бива да се спира, защото мускулите на малкия Стоян не му позволяват да се движи и му причиняват болка. Вече над 4 години извън клиничните пътеки, които държавата осигурява за деца с такъв тип увреждане, родителите всеки месец трябва да осигурят лечение на своето дете. Стоян е ползвал около 6 курса – барокамера, която е подпомагаща за деца с асфикция. Посещава терапевтично плуване, логопед и има нужда от гимнастика за раздвижване на крайниците. Това струва на семейството над 900 лева месечно. Контактът с други деца и новите знания правят момчето щастливо, но двете тежки диагнози влияят и на физиката и психиката му, разказва Люба – майката на Стоян. Съвсем скоро ще започне неговата предучилищна подготовка и тогава ще се наложи майката да е неотлъчно до Стоян. За нея и синът е важно той да се лекува за да може да ходи на градина и училище. Ако искате да помогнете на Стоян да ходи на градина с усмивка. Всеки, който желае може да дари 1 лев с SMS на кратък номер 1117 за всички мобилни абонати или с обаждане на номер 09001117 за фиксирани абонати.", "date": "2019.12.13", "title": "6000 лева са необходими за операция на 5-годишния Стоян"}
{"url": "https://www.monitor.bg:443/bg/a/view/shest-ovce-bez-malko-da-vkarat-fermer-v-zatvora-183344", "text": "47-годишният Дончо Д. от Шумен беше признат за виновен от състав на Шуменския окръжен съд за злоупотреба с европейски средства и беше осъден на 6 месеца затвор условно с три години изпитателен срок. Вината на Дончо е в това, че при попълване на документи за получаване на евросубсидия скрил от Брюксел 6 овце. На 26 юли 2016 г. фермерът в качеството си на физическо лице затаил сведения в нарушение на задължението да ги предостави, за да получи безвъзмездно финансиране по програмата за развитие на селските райони на Европейския съюз. Така чрез предоставените неверни данни успял да вземе 10 000 евро, от които над 16 000 лева били от Европейския земеделски фонд за развитие на селските райони, а близо 3000 лева от националния бюджет на България. Дончо Д. наистина притежавал и обработвал земеделска земя. Доходите от земеделската му дейност обаче не били достатъчни да издържа семейството си. Научил, че може да кандидатства за средства от еврофондовете, които да подпомогнат дейността на малкото му стопанство. В документите за кандидатстването той „пропуснал“ да посочи, че отглежда и шест овце, официално пронумеровани с ушни марки и документирани през 2015. Ако бил ги вписал в документите за финансова помощ, икономическият размер на стопанството му щял да надхвърли сумата от  7999 евро, което е горната граница на стопанствата, които можело да бъдат подпомогнати по европейската програма и това щяло да го дисквалифицира от получаването на помощ. След одобряването на кандидатурата му за безвъзмездна помощ скритата тайна на Дончо Д. станала известна на Държавен фонд „Земеделие“, оттам подали сигнал в Окръжната прокуратура в Шумен, а неправомерно получените средства вече били частично  възстановени. Дончо Д. е осъден да плати по сметката на ОД на МВР и 352 лева разноски по досъдебното производство. ", "date": "2019.12.13", "title": "Фермер скри от Брюксел шест овце, без малко да влезе в затвора"}
{"url": "https://www.monitor.bg:443/bg/a/view/i-chukanova-na-final-na-balkaniadata-po-boks-183350", "text": "Златислава Чуканова се класира за финала в кат. до 51 кг на Балканиадата по бокс в Анталия (Тур). Тя се наложи с 5:0 съдийски гласа над Алина Кодряну (Рум) на полуфиналите и в спора за златото ще срещне Нина Радованович (Сър). Мелис Йонузова се класира директно за финала по волята на жребия, тъй като при 69-килограмовите бяха записани само три състезателки. За титлата и тя ще срещне сръбкиня - Александра Рапайич (Сър). Третата българка Аслъхан Мехмедова остана с бронз, след като загуби полуфинала в кат. до 60 кг от туркинята Сатъ Бурджу с 1:4. Двамата български представители при мъжете бяха елиминирани на четвъртфиналите. В кат. до 81 кг Кристиян Николов падна от Лука Плантич (Хърватия) с 1:4 съдийски гласа, а Венсан Киркоров загуби при 63-килограмовите с 0:5 съдийски гласа от Шпетим Байоку (Косово).", "date": "2019.12.13", "title": "И Чуканова на финал на Балканиадата по бокс"}
{"url": "https://www.monitor.bg:443/bg/a/view/djudistite-otpadnaha-rano-v-kitaj-183351", "text": "Българските джудисти отпаднаха още в първия кръг на турнира Мастърс в Циндао (Кит). Ивайло Иванов загуби в оспорван мач в кат. до 81 кг с \"вадзари\" след продължение от европървенеца и световен вицешампион Матиас Касе (Бел), който го победи и за титлата на европейското в Минск през юни.  Ден по-рано Янислав Герчев отстъпи в кат. до 60 кг с \"ипон\" в продължението от южнокорееца Харим Ли. Ивелина Илиева пък загуби при 57-килограмовите също с \"ипон\" от световната и европейска шампионка за девойки Етери Липартериани (Груз).", "date": "2019.12.13", "title": "Джудистите отпаднаха рано в Китай"}
{"url": "https://www.monitor.bg:443/bg/a/view/krisko-kaza-blagodarja-ti-s-jena-si-i-dyshterja-si-183342", "text": "1000 души в час гледат новото парче на Криско, което носи името „Благодаря ти“. Сантименталната балада направи своята премиера в 20:00 ч. вчера и за 17 часа беше гледана повече от 177 000 пъти. Освен че парчето е далеко от стила на рапъра, то се отличава и с още нещо ново – главни герои в клипа са жената до Криско – Цветелина Петрова и невръстната им дъщеря Амая. Това е и първото появяване публично на малката принцеса, което предизвика основния интерес към песента и още предварително провокира изпълнителя на „Базука“ да избухне срещу трактовките на кого е посветен проекта му. „Направих тази песен, за да поздравим хората, за които ни пука!\", уточни снощи във Фейсбук страницата си габровецът.  Първи поздравления за „Благодаря ти“ Криско получи от Ненчо Балабанов, който напис: „Браво, брат миии. Супер еее\". Припомняме, че двамата имат хитов дует - „Шапка ти свалям“. Музиката и текстът са на Кристиан Талев, който е застанал и в режисьорския стол. За изпълнението му помагат музикантите от Ку-ку Бенд, а беквокалите са дадени на Невена Цонева.", "date": "2019.12.13", "title": "Криско каза „Благодаря ти“ с жена си и дъщеря си"}
{"url": "https://www.monitor.bg:443/bg/a/view/mvr-s-blagotvoritelna-kampanija-za-decata-na-zaginali-slujiteli-183354", "text": "По традиция, изградена през последните 16 години, в навечерието на Коледа Министерството на вътрешните работи инициира набиране на средства във връзка с целогодишно провежданата Национална благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР. Дарителската инициатива под патронажа на министъра на вътрешните работи бе създадена, за да донесе светлина в живота на децата, изпитали тежката промяна от загубата на родител. Признателни сме на всички, които през годините с готовност застават до нас и безкористно ни подкрепят в мисията да съхраним паметта на полицаите и пожарникарите, загинали и пострадали при изпълнение на служебния дълг, и да бъдем опора за техните момичета и момчета. Каузата ни не би имала успех без силата на медиите да ангажират и вдъхновят за добри дела. Вярваме, че с тяхна помощ апелът ни ще достигне до повече хора, за да претворим заедно великодушието в действие, гласи съобщението по повод дарителската кампания.  Средствата се набират целогодишно чрез изпращане на sms на номер 1866 за абонатите на А1, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС). Средства могат да се прeвеждат и по единната банкова сметка с IBAN: BG71 BNBG 9661 3000 1462 01, BIC: BNBG BGSD, Българска Народна Банка, Централно управление. Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.", "date": "2019.12.13", "title": "МВР с благотворителна кампания за децата на загинали служители "}
{"url": "https://www.monitor.bg:443/bg/a/view/myj-pochina-na-spirka-v-pazardjik-183340", "text": "Мъж е починал на спирка на тролейбусния транспорт пред читалище “Виделина“ в Пазарджик. Сигнал за паднал в безпомощно състояние човек е получен на телефон 112 днес сутринта. Мъжът е бил открит пред спирката, паднал по лице от граждани, които са отивали към работа и са подали сигнала. Към мястото са изпратени незабавно екипи на „ Бърза помощ“ и на полицията. За съжаление медиците само са констатирали смъртта на мъжа, който най-вероятно е починал от естествена смърт. По първоначални данни няма следи от насилие, потвърдиха от ОДМВР - Пазарджик. Тялото на мъжа е откарано в „Съдебна медицина“.", "date": "2019.12.13", "title": "Мъж почина на спирка в Пазарджик"}
{"url": "https://www.monitor.bg:443/bg/a/view/toto-pechalbi-tiraj-99-183335", "text": "„6 от 49“: Числа – 3, 7, 26, 29, 32, 35. Печалби: 6 – няма, 5 – 6 по 4661,30 лв., 4 – 517 по 54,10 лв., 3 – 10357 по 3,80 лв. ДЖАКПОТ: 3 856 868,60 лв.  Числа – 8, 9, 25, 30, 32, 35. Печалби: 6 – няма, 5 – 1 по 10 730,80 лв., 4 – 172 по 62,40 лв., 3 – 3968 по 3,90 лв. ДЖАКПОТ: 725 724,35 лв.  I теглене: 5, 10, 12, 21, 34. Печалби: 5 – няма, 4 – 176 по 203,00 лв., 3 – 6214 по 7,60 лв. II теглене: 8, 21, 26, 31, 33. Печалби: 5 – 1 по 21 606,70 лв., 4 – 183 по 136,20 лв., 3 – 6302 по 5,80 лв.  Позиция – 1, 5, 9; Цифра – 7, 1, 0. Печалби: 3 – 6 по 11 107,30 лв., 2 – 1399 по 25,20 лв.  Числа – 1, 5, 7, 21, 48; Зодия – Водолей. Печалби: 5+1 – няма, 5 – няма, 4+1 – 2 по 5000 лв., 4 – 6 по 500 лв., 3+1 – 24 по 100 лв., 3 - 272 по 10 лв., 2+1 – 242 по 5 лв., 1+1 – 1232 по 1,50 лв., 2 – 3255 по 0,80 лв., 1 – 1744 по 1 лв. ДЖАКПОТ: 3 000 000 лв.  Година 79, месец 3, дата 22, ден 4. Печалби: I група – няма, II група – 2 по 245 лв., III група – 1 по 392 лв., IV група – 1 по 245 лв., V група – 13 по 18,90 лв., VI група – 11 по 17,80 лв., VII група – 18 по 13,60 лв., VIII група – 35 по 5,60 лв., IX група – 52 по 5,70 лв., X група – 95 по 3,60 лв., XI група – 210 по 1,90 лв., XII група – 259 по 1,90 лв., XIII група – 505 по 2 лв., XIV група – 1280 по 1,30 лв., XV група – 2876 по 0,95 лв. ДЖАКПОТ: 32 451,01 лв. Печалба                Игра     Фиш №          Регион Таблен                   6/49     757126332     Стара Загора Смарт часовник    6/49     685859384     Бургас Фотоапарат           6/49     089535048     Калояново", "date": "2019.12.13", "title": "Тото печалби, тираж № 99"}
{"url": "https://www.monitor.bg:443/bg/a/view/pazardjik-poluchi-titlata-za-evropejski-grad-na-sporta-2020-183336", "text": "България получи ново европейско признание по време на Церемонията в Брюксел, която се ползва със специалната подкрепа на Групата на ЕНП. След визита през месец май на „Оценителната комисия“ у нас и покриване изискванията на специален въпросник по всички аспекти и критерии, свързани със спортната политика на общините, ACES Europe връчи титлата „Европейски град на спорта за 2020 г.“ на Пазарджик и ще изпълнява амбициозна програма в спорта за следващата година.  Изборът е базиран на възможностите и намеренията на съответните населени места, като се приема, че спортът е фактор, който влияе върху развитието на обществото, подобряване качеството на живот, съдейства за доброто здраве и интеграцията на отделните социални общности. Традиционно, отличията и флаговете се връчваха от председателя на Асоциацията на европейските столици и градове на спорта ACES Europe Джан Франческо Лупатели, чиято е и инициативата за самия конкурс от 2001-ва година насам. Пазарджик получи престижното звание в препълнената Заседателната зала на Европейския парламент, на събитието присъстваха представители на градове и общини от цяла Европа, високопоставени гости от Европейската комисия и евродепутати.Знамето и титлата бяха връчени на представителите на община Пазарджик, водени от кмета Тодор Попов. Сред тях блестеше и изключително активната в промотирането на спорта в своя град Ренета Камберова – едно от златните български момичета, световна и европейска шампионка в художествената гимнастика, с бронз с ансамбъла от олимпиадата в Рио 2016. Те бяха в белгийската столица по покана на евродепутата Андрей Ковачев и за да обменят опит с колегите си от сходни европейски градове за добрите практики в областта на спорта и активния начин на живот. „За нашия град е голяма чест да бъде удостоен с тази титла. Нека приемем физическата активност и като личен пример,“ каза кметът Попов по време на церемонията.По-рано през деня Попов и Камберова представиха пред медиите накратко мащабната спортна програма на Пазарджик за следващата година. В нея има предвидени над 150 събития и активности – над два пъти повече от настоящия сезон. „За нас е привилегия да сме тук и да приемем престижното отличие. Щастлив съм, че Пазарджик е европейски град на спорта за 2020 година. Това е оценка за усилията на нашите граждани да имат самочувствие. Спортът създава шампиони и съм убеден, че ще отговорим на големите очаквания. Голямата ни цел е над 55 % от жителите на града да бъдат активно спортуващи в края на следващата година. Имаме и много ценна практика да стимулираме децата да спортуват като редуцираме до 30 % процента от местните данъци на родителите на малчуганите трениращи в спортните клубове,\" каза кметът Попов. „Много съм щастлива, че Пазарджик бе коронясан за европейски град на спорта за 2020 година. Освен многото събития и спортни фестивали, това означава и повече инвестиции, в града ще бъдат построени две нови спортни зали, предвиждаме събития, които не са само спортни, а стимулиращи хората да бъдат сред природата и да водят активен начин на живот,“ каза Ренета Камберова. До този момент осем български градове и селища вече са лауреати на престижните награда на ACES Europe, което поставя страната ни сред отличниците по този показател на континента. София спечели титлата „Европейска столица на спорта“ за 2018, междувременно Пловдив, Бургас, Русе, Стара Загора и Варна бяха обявени за европейски градове на спорта съответно за 2014, 2015, 2016, 2017 и 2019 г., Банско бе „Малък град на спорта“ преди две години, а Албена бе обявен за първият в историята „Курорт на спорта“. ACES разширява проекта, като вече втора година определя „Световна столица на спорта\". За 2020-а това е мексиканският град Гуадалахара. Глобалният формат се осъществява с помощта на основни международни организации като Обединените нации и др. „След успеха в Европа, разширяваме дейността с търсене и популяризиране на добрите спортни примери и практики по цял свят,\" каза президентът и основател на организацията Джан Франческо Лупатели.  ", "date": "2019.12.13", "title": "Пазарджик получи титлата за Европейски град на спорта 2020"}
{"url": "https://www.monitor.bg:443/bg/a/view/kola-pomete-djado-na-trotoar-v-centyra-na-montana-183334", "text": "Двама пешеходци, блъснати от коли загинаха през последното денонощие. Единият от шофьорите току-що е взел книжка, а другият има 50-годишен опит зад волана. Едната жертва е 87-годишен мъж, който е пометен от лек автомобил „Ауди А3” на тротоар в центъра на Монтана. Фаталният инцидент е станал около 11 часа в петък срещу хипермаркет „Билла“. Зад волана на немската машина бил 18-годишен младеж от Берковица, който наскоро взел книжка. Според очевидци, автомобилът поднесъл, а шофьорът не могъл да го овладее. Колата се качила на тротоара и връхлетяла на дядото, който нямал никакъв шанс да се предпази. После аудито се забило в едно от дърветата пред жилищен блок. В четвъртък вечерта 68-годишна жена загина, блъсната на пешеходна пътека във Враца. Тежкият инцидент е станал малко след 17 часа на булевард „Васил Кънчов“ в района на кръговото кръстовище при бензиностанция „Лукойл“. Лекият автомобил „Фиат Пунто“, който ударил жената, е управляван от професионален шофьор с 50 години стаж зад волана, съобщиха от областната дирекция на МВР. Водачът е тестван за употреба на алкохол, като техническото средство е отчело отрицателен резултат. Причините за катастрофата са в процес на изясняване, но много шофьори коментират, че пространството около пешеходните пътеки не е добре осветено, а би трябвало то да е достатъчно силно, за да се вижда поне от 100 метра, че има човек в близост, който иска да пресече.", "date": "2019.12.13", "title": "Кола помете дядо на тротоар в центъра  на Монтана"}
{"url": "https://www.monitor.bg:443/bg/a/view/1000-leva-mesechno-struva-rehabilitacijata-na-emo-183339", "text": "1000 лева - толкова струват на месец процедурите на 11-годишния Емануел Спасов. Момченцето страда от детска церебрална парализа и лека умствена изостаналост. Родителите разбират страшната диагноза, когато той е на 1 година. Те търсят лекарска помощ, защото Емо започнал да плаче в захлас, без да може да се успокои. Имало моменти, в които по няколко минути оставал без въздух, разказват родителите му. Няколко месеца по-късно те се насочват към специализиран център за деца с детска церебрална парализа, където започват да правят всички медицински процедури, за да може момченцето да не изпитва болка. Родителите на Емо си обясняват силния бебешки плач, когато научават диагнозата - той е бил заради болката от скованите крайници. Вече 10 години на детето са назначени кинезитерапия, озонова терапия, електростимулация, логопед, специален педагог, парафин, който се поставя на краката и най-новата – EEГ-фийтбек. Всички тези процедури са много важни за него, защото когато спре да ги прави, силно се стяга мускулатурата на краката и започва много силна болка, разказват родителите на Емо, който е третокласник в кварталното училище. Ходи с голямо желание в школото заедно с майка си и много се гордее с това. За да посещава редовно часовете обаче, е необходимо да извършва всички рехабилитационни процедури, за да може физически да издържи и да учи. Най-новата процедура пък, която помага за концентрация на вниманието, защото Емо е и с лека умствена изостаналост, струва 50 лв. за едно посещение. За неговото състояние е необходимо да има по 12 процедури месечно, което струва на семейството 600 лева, а това е само една от всички 6 процедури на момчето. За момента разчитаме на помощта от Българската Коледа, която ни е отпуснала 1000 лв., а касата ни покрива част от останалите процедури.   Всеки, който желае може да дари 1 лев с SMS на кратък номер 1117 за всички мобилни абонати или с обаждане на номер 09001117 за фиксирани абонати.", "date": "2019.12.13", "title": "1000 лева месечно  струва рехабилитацията на Емо"}
{"url": "https://www.monitor.bg:443/bg/a/view/kak-da-napravite-ekologichna-koleda-183040", "text": "Коледа е време на изобилие, но то създава милиони тонове отпадъци всяка година. Тъй като осведомеността за промените в климата се подобрява, много хора искат празникът им да е по-екологичен. Агенция Ройтерс предлага начини за ограничаване на въглеродния отпечатък: - Откажете се от коледния пуловер. Обикновено той е от изкуствени влакна и се облича веднъж или два пъти. Ако толкова не можете да устоите на изкушението, използвайте миналогодишния или купете втора употреба. - Вместо да си отидете у дома с автомобил, използвайте автобус или влак. Ако не можете да избегнете автомобила, помислете да поканите някого да пътува с вас. - Купете си истинско коледно дръвче. Пластмасовите са екологични само ако се използват повече от 10 години. Постарайте се да дадете елхата за рециклиране след Коледа. - Отнасяйте се внимателно към всичко с етикет \"зелено\". Някои фирми го използват, за да продават ненужни неща. - Внимавайте с украсата. Светоизлъчващите диоди са много по-икономични. Добре е да използвате стара украса или да замените изкуствените гирлянди с естествена зеленина, която може да бъде превърната в компост. - Изберете вегански ястия - това е модерно и въглеродният отпечатък от тях е по-малък. - Намалете нежеланите подаръци. Подарявайте преживявания вместо вещи. Организирайте семейна система, в която всеки подарява на един или двама души. - Внимавайте с опаковките, откажете се от лъскавата хартия и картичките, защото те не се рециклират. - Разговаряйте. Според специалистите само масовата осведоменост може да донесе промени. Говорете за климата на коледната трапеза - това не само ще е полезно, но и ще оживи присъстващите.", "date": "2019.12.13", "title": "Как да направите по-екологична Коледа"}
{"url": "https://www.monitor.bg:443/bg/a/view/majstor-jivopisec-iznenada-operna-prima-s-portret-183333", "text": "С маслен портрет, рисуван от големия старозагорски художник Димо Генов се похвали в социалната мрежа мецосопрано №1 Веселина Кацарова. Портретът е завършен това лято, примата така и не успяла да намери време, за да позира в ателието и на автора се наложило да прегледа близо 1 000 нейни снимки от различни участия в различни роли и на различни сцени. Веселина Кацарова и Димо Генов се познават от десетилетия, първата им среща е от времето, когато бъдещата световна знаменитост е ученичка в старозагорското музикално училище „Христина Морфова“ и заедно с връстниците си изнасяла често концерти в художествената галерия. Веселина Кацарова е родена на рождения ден на Васил Левски -18 юли, а той на рождения ден на Иван Вазов – 9 юли. Портретът е сред 22-те платна, които живописецът е подредил за поредната си самостоятелна изложба във фоайето на старозагорската опера, пак там точно преди 39 години възпитаникът на великотърновската художническа школа е представил едни от първите си работи за откриването на Фестивала на оперното и балетно изкуство.Наскоро открил в архива си черно-бяла фотография, където сред дошлите да го поздравят е големия български композитор Марин Големинов. Подбраните за изложбата творби са рисувани в периода от 2004  година до днес, сред тях се откроява цикълът „Насаме с…“, в който са включени портрети на Светлин Русев, Ван Гог, Владимир Димитров-Майстора, а експозицията е под мотото „Мечтата е музика“.  Портретът на Светлин Русев е започнат и завършен буквално за часове след вестта за кончината му , която застигнала Генов по време на пленер край южната граница преди малко повече от година. Близо 1000 са живописните платна на Димо Генов, над 40 са самостоятелните му изложби, първата е била в родната му Стара Загора през вече далечната 1977-а, за нея го насърчил преподавателя му в университета Янаки Манасиев. Художникът съжалява че малко късничко се сетил да ги запечата на фотолента, някои от най-ранните му работи отдавна са притежание на колекционери по цял свят.Сред любимия му жанр са портретите, рисувал е Левски, Ботев, митрополит Методий Кусев и десетки красиви жени, сред тях е и голямоформатната Лора, която е подарил на къщата – музей на Яворов в Чирпан.", "date": "2019.12.13", "title": "Майстор-живописец изненада оперна прима с портрет"}
{"url": "https://www.monitor.bg:443/bg/a/view/simeon-sakskoburgotski-njama-plan-b-izvyn-es-183338", "text": "Той определи като \"пълна нелепост\" катастрофичните тези за разпад на ЕС. По думите му всеи един момент да се покрепя европейската идея. Сакскобургготски изтъкна, че либералната мисъл не е нещо ново, което НДСВ и ДПС са прегърнаали, а  нашето минало е имало и други либерални движения. По думите му Брюксел ни дава много положителни неща, но имало моменти, когато го критикуваме, че само ни дава нареждания. \"Не бива! Ние сме Брюксел, ние сме ЕС. Младите могат да се докажат и да покажат на Европа, че не сме втора или трета ръка европейци, а способни хора, които искат да се върнат в обединението след толкова години на изолация\", каза още той. Въпреки това той разкритикува ЕК за бежанците и че не са имали куража или убеждението да се застъпят за тези хора.  \"Радва ме това как се завръща либералната идея. Голяма грешка е, че ако се радикализираш, ще просперираш\", каза още той. На свой ред Карадайъ изтъкна, че най-голяма заслуга за паденето на тоталитаризма, за съкрушаването на комунистическия режим и победата  на демокрацията,  има ДПС. Именно движението е основен защитник на правата и свободите на гражданите и имат огромна заслуга за членството на България в НАТО. По думите му мирният преход също се осъществил благодарение на българския етнически модел, чиито автор бил Ахмед Доган. Карадайъ изтъкна, че независимо от опитите да се изключи ДПС от всики тези процеси, ролята на  движението е неоспорим факт. По думите му трябва да обединим усилия за реформи в ЕС, а самият Съюз да намери своята геополитическа идентичност. Преди това Илхан Кючюк заяви, че ", "date": "2019.12.13", "title": "Симеон Сакскобургготски: Няма план Б извън ЕС"}
{"url": "https://www.monitor.bg:443/bg/a/view/grisho-shte-e-naj-mladijat-kapitan-v-avstralija-183345", "text": "Григор Димитров ще е най-младият капитан по време на първия в историята отборен турнир ATP Cup, който ще се проведе между 3 и 12 януари в три австралийски града - Бризбейн, Пърт и Сидни. България е в група „С“ заедно с тимовете на Белгия, Великобритания и Молдова. Британците ще бъдат водени от Тим Хенмън, белгийците – от Стийв Дарси, а начело на молдовците ще бъдат Владимир Албот. Сред останалите капитани личат имената на Борис Бекер (Германия), Лейтън Хюит (Австралия), Марат Сафин (Русия), Томас Мустер (Австрия) и Гастон Гаудио (Аржентина). Срещите на България ще се играят в Сидни. Нашите излизат срещу британците в първия си мач на 3 януари, на 5 януари се изправят срещу Молдова, а на 7-ми играем с Белгия. Отборите са разпределени в 6 групи, всяка с по 4 тима. Победителят във всяка група се класира на 1/4-финалите, където ще намерят място и двата най-добри отбора, заели второ място в групата си. Всеки сблъсък се състои от два мача на сингъл и един на двойки. Григор избра за България да играят Димитър Кузманов, Александър Лазаров, Алекс Донски и Адриан Андреев.", "date": "2019.12.13", "title": "Гришо ще е най-младият капитан в Австралия"}
{"url": "https://www.monitor.bg:443/bg/a/view/grymnaha-napadatel-s-noj-v-parij-183337", "text": "Полицаи застреляха мъж, заплашил ги с нож бизнес квартала \"Дефанс\" близо до Париж, съобщи Ройтерс, като се позовава на полицейски източници. Служител от охраната предупредил полицията за присъствието на мъж, въоръжен с нож, на площада на \"Дефанс\". Заподозреният се затичал към патрул от трима полицаи, които се отзовали на сигнала, като размахвал нож и крещял : \"Ще ви убия\". Полицаите открили огън и два куршума уличила нападателя в гърдите и бедрото. Мъжът нямал документи за самоличност.", "date": "2019.12.13", "title": "Гръмнаха нападател с нож в Париж "}
{"url": "https://www.monitor.bg:443/bg/a/view/dekemvri-v-sofija-piesa-v-edno-dejstvie-183331", "text": "Гъста софийска мъгла. Спирка в столичния квартал Левски-Г. Ая-Амая-Есмералда, Киро и Евгени чакат тролейбус 1. Бай Хасан чака автобус 78 за Централна гара, а Марето – същия автобус, но за Женския пазар. Информационното табло на спирката от 5 минути информира, че поради авария маршрутът на трамвай номер 1 в центъра е променен, а Левски-Г не е в центъра и каквито и да е трамваи в квартала никога не са минавали. Действащи лица:  ( ). Студентка, която мечтае да стане известна манекенка, актриса, художничка, певица, сценаристка на български сериали и да срещне Принца. Принцът е чужденец на 160 бели коня в ауди, но може и българин с апартамент. , строителен работник, зает в програмата със санирането. Мечтае да спечели от националната лотария, синът му да се върне от Холандия и да вдигне трети етаж на къщата на село.  ( ), а по призвание майсторка на баници, кексове и други печива. Пенсионерка, работи като клисарка. Мечтае да ожени дъщерята. . Компютърен специалист, уволнен за системни закъснения. Мечтае да получи зелена карта за Америка и да си хване някоя като Ая-Амая-Есмералда. . Журналист и дървен философ. Мечтае марихуаната да стане легална и да се издигне до главен редактор.  ( ): Е па кога ще дойде тоз рейс? Момче (към Киро), я виж иде ли рейсът?  ( ): Е как да видя, бе чичка? Не виждаш ли, че нищо не се вижда в тая мъгла?  ( ): Ей, не направИха зелен билет и тва си е! Три дни смог, сякаш съм в Пекин през 2012 г. на международното изложение. Затова ли плащаме данъци в този град? Ама аз ще го напиша във вестника! : Аз съм с карта! Ама какво от това? Ето, вече 15 минути чакам!  ( ): Ами къде си тръгнала, бабче? Само да правиш блъсканица в градския транспорт! Ей това пенсиите не мога да ви разбера. Абе стойте си вкъщи бе, къде сте тръгнали? Сигурно до Халите си тръгнала за маслини, а? : До „Кирков“, за свинско... : Какво свинско на Женския пазар, госпожа? Ей къде е Билата... : Ааа, Билата...12 лева на килограм. Това не са цени за пенсионери, на „Кирков“ е по-евтино. : Аз свинско не ям. По строежите само кренвирши, лютеница и майонеза ядем. Лятос може и домат. ( ): Е и тя свинско не яде...  ( ): Аз съм вегетарианка! Не мога да се храня с плът и не наранявам животни. : Ей, всички станахте вегетарианци! Джендър идеологията ни превзема. Сега и Истанбулската конвенция ще ни натрапят. Аз и във вестника го написах – писна ми от тая политкоректност! : А така, момче! : Ууух, най-накрая автобусът дойде! : Това е 120, лелче. Тука му е последна спирка. Не ти върши работа. : Ау, вярно че е нов автобусът. Те автобусите 78 са по-старички. Не видях в тази мъгла... : Старички? Автобусите в този квартал са най-дъртите корита в София! А и строителството на метрото го отложиха за две хиляди и незнайсе... Заради подпочвени води строителството се забавило. Пишеше го във вестника. : То туй подпочвените води са голям шейтан, момче! Аз нали туй работя. Излееш бетона и гледаш, бетон-работа, а пък след три дена бетонът пада и началникът вика, ще ви режа от заплатите, вика. : Цялата ни работа е такава, българска работа! : Аслъ, аслъ!  ( ): На вас, дъртите, негативизмът ви пречи. Светът е красив, а вие не спряхте да мрънкате. Трябва да гледате по-положително на нещата! : Е аз положително виждам, че има мъгла и няма тролей. Закъснявам за интервю за работа на Петте кьошета, а позицията е за три бона на месец начална заплата, без бонусите! : Три бона! Какво работиш, бе брат? : Ай ти! : Кво аз? : Компютърджия е това момче, господине. ( ) Не бива да закъсняваш за три бона заплата! Хвани такси, че тролей се не вижда. : Е то и таксита няма в тази мъгла! Всеки бърза, брат. А аз ще закъснея за интервюто. Втори месец без работа вече... : Тебе що те уволниха от предишната работа? : Ми закъснявах, брат. : Ми така е, като нямате коли! : Какви коли в центъра на София, момиче? Къде ще спреш, то на всякъде е зона. Проблемът с паркирането в този град е огромен, колко съм писал във вестника! Спреш за 10 минути, плащаш за час. : Така, така! Да си плащат! С тези коли замърсиха въздуха, виж каква мъгла е! И карат като луди, една приятелка за малко не я сгазиха на пешеходна пътека. Тя била на „Кирков“ за яйца, едно яйце, вика не остана, ама аз останах жива. : Не колите, а печките на твърдо гориво замърсяват въздуха. Защото София се напълни със селяни... : Ааа, в наше село се греем с дърва и кюмюр и чак такваз мъгла не съм виждал!", "date": "2019.12.13", "title": "Декември в София (пиеса в едно действие) "}
{"url": "https://www.monitor.bg:443/bg/a/view/lekarskijat-syuz-njama-da-ima-ogranichavane-na-broja-na-lekarstvata-183327", "text": "„Ощетени пациенти няма да има. Лекарите няма да бъдат ограничавани в изписването на брой лекарствени продукти за една диагноза, както и в наина на изписване на необходимите лекарства за хронично болните“. Това заяви председатеят на Бългаския лекарски съюз д-р Иван Маджаров по време на Събора на съсловната организация, който се провежда в момента в София. По думите му такъв текст в проекта на Националния рамков договор няма да бъде гласуван. Документът за пръв път ще е със срок за три години. Едно от основните искания на лекарите в него е цената на клиничните пътеки да бъде увеличена с 14% , както и да отпаднат лимитите за направленията за профилактичните прегледи.", "date": "2019.12.13", "title": "Лекарският съюз: Няма да има ограничаване на броя на лекарствата "}
{"url": "https://www.monitor.bg:443/bg/a/view/chesyn-i-maslo-ot-lavandula-lekuvat-mastit-183009", "text": "Чесънът е изключително ефикасен срещу мастит, настинки, кърлежи и глисти при козите според сайта „Овцевъд Козевъд”. Важно е да се знае обаче, че трябва да се дава след доене, иначе млякото ще получи характерен аромат. Обичайно една глава чесън на ден стига за предотвратяване на горепосочените болести. При първите признаци на заболяване или когато козата е ранена или има отворена рана, се увеличава дозата до 1 глава на 20 кг тегло. Не всички кози обаче са съгласни да ядат чесън. „Исках да нахраня коза, заразена от мастит, с чесън. Да, накарах я да яде скилидка, но само веднъж. Тя мразеше тази процедура. Всеки път, когато се опитвах да повторя, тя се задъхваше, кашляше и се държеше така, сякаш ще умира. В крайна сметка го измислих - скрих чесъна в топки от фъстъчено масло. Козите обичат фъстъците – и проблемът беше решен”, споделя фермер.  Вимето на козата също може да се поддържа с народни рецепти. Можете да подготвите своя фито-спрей за лечение на цицките с антибактериални, противогъбични и антивирусни ефекти. В еднолитрова бутилка  смесете 20 капки лавандулово масло, 10 капки масло от чаено дърво и 2 супени лъжици течен кастилски сапун (това е сапун на основата на калиев хидроксид), напълнете с топла вода и разклатете добре. Напръскайте цицките и вимето преди и след доенето и избършете с чиста кърпа. Това не само ще помогне за предотвратяване на мастит, но и ще гарантира, че млякото остава чисто.", "date": "2019.12.13", "title": "Чесън и масло от лавандула лекуват мастит  "}
{"url": "https://www.monitor.bg:443/bg/a/view/avramova-ne-tol-sistemata-a-nelegalnite-prevozi-prechat-na-bransha-183329", "text": "Не въвеждането на тол системата, а нелегалните превози са сред основните проблеми на транспортния бранш, коментира пред журналисти регионалният министър Петя Аврамова протестите на автобусните превозвачи. Според нея проблемите, които имат автобусните превозвачи, са от друго естество. \"Първо, нерегламентираните превози. Това е тема, по която трябва да се работи. Второто, което притеснява превозвачите, са дългосрочните договори, които имат с общините. Личното ми мнение е, че може да се помисли за промяна в Закона за обществените поръчки и възможност при такова форсмажорно обстоятелство, каквото е въвеждане на задължителна тол такса за автобусните превози, те да имат възможност за актуализация на тези дългосрочни договори\", каза още Аврамова. Припомняме, че фирмите са недоволни от въвеждането на толсистемата, в която попадат и те, въпреки първоначалната заявка да бъдат изключени от нея. Държавата предлага цена между 4 и 7 ст. за автобуси и тежкотоварни автомобили. Според превозвачите тарифата е в пъти по-висока от винетката, която сега плащат. \"Приемам стачката на автобусните превозвачи като опит за показване на проблемите, които трябва да бъдат решени. Смятам, че тол таксата не е проблем както за автобусните превозвачи, така и за всички тежкотоварни превози, които трябва да заплащат на база изминато разстояние. Обществото също потвърди с направеното от нас проучване, че подкрепя тази реформа и този модел на таксуване\", каза още Аврамова. Новата система трябва да заработи от 1 март. Аврамова обърна внимание, че тарифите са намалени значително почти наполовина таксите за използване на републиканската пътна мрежа след диалог.", "date": "2019.12.13", "title": "Аврамова: Не тол системата, а нелегалните превози пречат на бранша"}
{"url": "https://www.monitor.bg:443/bg/a/view/obeshtaha-remont-na-teatyr-za-101-ta-mu-godishnina-183332", "text": "Обещание за цялостен ремонт на сградата на театъра догодина получиха артистите от трупата на старозагорската драма, които в навечерието на Коледа отбелязаха 1 век от първата професионална постановка в Града на липите. Проектът за ремонта е правен преди около 6 години, той е на стойност малко на 4,5 млн лв, които ще трябва да бъдат осигурени от местните приходи на общината, която е собственик на сградата, проектирана в стил „Виенски барок“ от арх. Никола Лазаров и  пусната в експлоатация малко преди началото на  Първата световна война през 1914 година. Първата професионална  постановка „Пленникът от Трикери“ е на 29 ноември 1919 година , режисьор е бил бащата на Стоянка Мутафова – Константин Мутафов, който е играл и една от ролите. Последният мащабен ремонт е правен в началото на 90-те години, след като пожар в нощта на 4 срещу 5 октомври 1991 година унищожи залата на операта и културните институти в града се оказват на практика без собствен дом. От общинската администрация планират проектът да бъде обновен и съобразен с всички изисквания за пожаробезопасност и акустика, очаква се той да стартира в края на следващата 2020 година и да продължи минимум 12 месеца. През това време трупата на ДТ „Гео Милев“ ще се пребазира в наскоро цялостно обновената зала на „Културен център Стара Загора“. На 12 декември трупата отпразнува вековния си юбилей с постановката „Чичовци“ по едноименната повест на Иван Вазов в драматургичен прочит на Юрий Дачев и под режисурата на Бина Харалампиева. На финала,  под аплодисментите   на препълнилата салона публика на сцената се качиха ветерани от различни поколения, действащи артисти и отдали част от живота си на старозагорци изпълнители от цялата страна. Почетена бе паметта на наскоро споминалите се Петър Антон и Борис Дюлгеров. Сред гостите на юбилея бе и заместник-министърът на културата Румен Димитров, който връчи  на директора Ивелин Керанов /участващ в „Чичовци“ в  ролята на хаджи Ахил / почетна грамота от министър Боил Банов.", "date": "2019.12.13", "title": "Обещаха ремонт на театър за 101-та му годишнина"}
{"url": "https://www.monitor.bg:443/bg/a/view/za-pernik-voda-v-jaz-studena-ima-za-oshte-3-meseca-183301", "text": "За Перник вода в яз. „Студена” има за поне още 2-3 месеца, изчисляват експерти. Според хидролога от Су „Св. Кл. Охридски” доц. д-р Иван Пенков при сегашния приток и отток и наличните количества в яз. Студена водата в него ще стигне за поне 3 месеца. По думите му, единствената ефективна мярка е тоталната подмяна на водопреносната мрежа. Тя обаче е много, много скъпа и отнема значително технологично време. Проф. Петър Калинков от Българска асоциация по водите (БАВ) смята, че сега наличните 4,3 млн. кубика са близо до мъртвия обем на язовира и полезното количество, което може да се ползва е към 2,5 млн. куб. м. „Останалата вода е по-близо до дъното на водоема и няма гаранция с какви качества ще бъде. Обикновено при мъртвия обем те силно се влошават и по отношение на Няма гаранция, че пречиствателната станция ще може да хване всичко”, обяснява професорът. „Мъртвият обем на водохранилището е 1,3 млн. куб. м. Има вода за още 80-90 дни”, казва с оптимизъм инж. Валентин Анастасов, от екип към МРРБ, занимаващ се с ремонта на яз. „Студена“. „Положението не е толкова трагично. С режима ще се помогне, а ще падне сняг и дъжд и ще се напълни язовирът. Малко нещата се преиграват. Миналата година на 9 август язовирът преливаше. Максималният му обем е 25 млн. кубика”, допълва той. По думите му, главната причина за това, което става в момента е управлението на водите от МОСВ. Имало е инструкция да се държи язовирът на по-ниска кота от 21 млн. кубика или с 20% по-малко, за да не прелива. „Това важеше и за много други язовири и за това сега няма вода. От страх. От началото на годината отколкото през 2018-та. Миналата година имаше 42 млн. кубика приток, а а тази досега - 11 млн. кубика. Разликата е убийствена”, пресмята инж. Анастасов. Той поясни още, че от края на септември или началото на октомври „Стомана” Перник, което е най-голямото промишлено предприятие в града, не взима вода от язовира. Преди вода са ползвали по 95 л/сек. В същото време ВиК-дружеството, в зависимост то сезона, е получавало от водоема от 350 до 460 л/сек. От ВиК-Перник, обясниха за „Монитор”, че загубите по уличните водопроводи са 75%, като а крадците на вода трудно се хващали, защото били много изобретателни. Поне 200 от общо 300 км тръби в града са за подмяна. Основно те са етернитови и железни на по 60-70 години. Стоманените тръби са засипвани обаче с шлака от металургията. Тя като се свърже с водата има киселинна реакция и разяжда тръбите. Трябвало е да се слагат в пясък. По водния цикъл, на който бенефициент е ВиК дружеството ще се сменят довеждащите водопроводи, които са с голям диаметър. Те са с големи диаметри от 800 и 1000 мм и са стоманени от пречиствателната станция до градските резервоари и към кв. Изток. Дължината им е не повече от 20 км. Във връзка с големият процент загуби на вода в Перник, зам.-министърът на регионалното развитие Николай Нанков, коментира, че по всяка вероятност става дума и за кражби. По думите му, до 31 октомври от язовира са дошли 14 млн. кубика, а са фактурирани само 3,5 млн. куб. м. Според него това е един от проблемите, на който също трябва да се търси решение. Зам.-министърът информира, че по тази тема ще има среща в МРРБ с всички големи ВиК оператори. За Перник Нанков смята, че е належащо да се редуцира потреблението под 350 л в секунда и по този начин до пролетта да се гарантира водоподаването. Относно задаващия се по-строг режим на водата, от ВиК дружеството в миньорския град уточниха, че имат 4 цистерни водоноски, но заради кризата ще им трябват поне още десетина. Най-вече за селата, където вода най-вероятно ще се пуска през ден. Днес, в рамките на парламентарния контрол се очаква дебат по питане на 8 депутати от опозицията към министъра на регионалното развитие и благоустройството Петя Аврамова относно политиката на министерство на регионалното развитие и благоустройството за предотвратяване на опасността от воден режим в някои населени места и необходимостта от инвестиции в инфраструктура във ВиК сектора, с цел подобряване на качеството на услугата, предлагана на потребителите, и финансовите инструменти, предвидени за това.", "date": "2019.12.13", "title": "За Перник вода в яз. „Студена“ има за още 3 месеца"}
{"url": "https://www.monitor.bg:443/bg/a/view/iztichat-dokumentite-na-nad-2-mln-bylgari-183322", "text": "Валидността на над 2 249 711 лични документи на български граждани изтича през 2020 година. Служителите на Дирекция „Български документи за самоличност“ предприемат допълнителни мерки с цел облекчаване на процеса по подновяване на документите. Заради това и през идната година се очаква натоварване в обслужването на хората, които ще посетят звената за издаване на нови лични документи. В тази връзка Дирекция „Български документи за самоличност“ въвежда следните промени в организацията на работа. Всички с постоянен адрес на територията, обслужвана от съответната областна дирекция, могат да подават заявления за издаване на нови документи за самоличност във всяко едно от звената \"Български документи за самоличност\" на територията на дирекцията. Това важи и за жителите на столицата с постоянен адрес в града – заявления за документи може да се подават във всяко районно управление на СДВР.  В рамките на работното време на съответните звена, гражданите могат да направят избор на по-удобно или предпочитано от тях звено, различно от това по постоянния им адрес. Съответно готовите документи се получават в същото звено, където е подадено заявлението. Граждани, които притежават валиден електронен подпис, могат да ползват и услугата издаване на лична карта и/или паспорт чрез електронните административни услуги и да ги подадат онлайн на адрес: https//e-uslugi.mvr.bg. ", "date": "2019.12.13", "title": "Изтичат документите на над 2 млн. българи"}
{"url": "https://www.monitor.bg:443/bg/a/view/42-ot-kreditite-v-gyrcija-visjashti-183324", "text": "42% от кредитите в Гърция са висящи, като за последните години те са намалели от 107 млрд. евро през март 2016 г. на 71 млрд. евро. това пише агенция АМНА във връзка с приетия от парламента на страната план „Херкулес” за борба с лошите кредити. Срокът на действието му е 18 месеца, с опция за продължаване. Той предвижда държавни гаранции, които ще дадат възможност за по-нататъшно намаляване с 40% на „червените заеми”, както ги наричат в Гърция. Очаква се обемът им да се понижи с цели 30 млрд. евро, прогнозира финансовият министър Христос Стайкурас, цитиран от съобщение на сайта на ведомството. Правителството ще предостави на банките гаранции за подсигуряване на необслужваните кредити, като срещу това държавата ще получава ежегодни комисионни. Общата сума на гаранциите се очаква да бъде за 12 млрд. евро.", "date": "2019.12.13", "title": "42% от кредитите в Гърция висящи"}
{"url": "https://www.monitor.bg:443/bg/a/view/borisov-pri-incidenti-e-hubavo-po-navreme-i-korektno-da-se-informira-obshtestvoto-183330", "text": "За регулация на НСО трябва да се попита президентската институция, защото това е пряко подчинение на президента. Не обичам да се меся в работата на другите хора. Що се касае до инцидента хубаво е по-навреме, по-коректно и по-бързо да се информира обществеността какво е станало. Това каза премиерът Бойко Борисов пред журналисти в Брюксел. „Всеки от нас кара кола и знае, че на всеки може да се случи, така че, пази Боже, да има такъв инцидент. Адски неприятно е, но трябва коректно да се каже колата на коя институция е, имало ли е в нея пътници или не е имало. Ако сравните двете прессъобщения, когато Цвета Караянчева катастрофира и вчерашната катастрофа, даже нещо повече опитаха се с през жълти, лъжливи сайтове, да кажат, че гавазите на Борисов са предизвикали катастрофата. Упрека ми е, че не навреме, некоректно, не информираха обществеността“, каза още Борисов. Премиерът коментира и инцидента с Ангел Джамбазки, който беше хванат да шофира в нетрезво състояние. „Аз няма какво да се разграничавам понеже той беше сред конкурентите ни на изборите в София, а и е евродепутат от друга политическа сила. Тук мога да кажа, че това, което МВР е трябвало да направи, това, което повелява законът, са го направили в пълния обем. Спрели са го, санкционирали са го, взели са проби с дрегер, включително и във ВМА, така че той ще понесе всичките си последствия“, посочи още той. По думите му това е един неморален акт. „Знаете, който ме познава, аз капка алкохол не пия и съм голям противник на всеки, който си позволи да пие и да се качи да кара. Разочарован съм много от г-н Джамбазки, даже думата разочарование е много малко. Винаги съм го харесвал като политик, много работа ни е свършил на България, като такъв. Както казват българите „власите на край Дунава се давят“. С един подобен инцидент си нанасяш такава щета, че не знам дали ще можеш да се възстановиш. Това е работа на ВМРО да вземе своите решения“, добави още Бойко Борисов. Иначе премиерът коментира и европейски теми. Успех е това, че в Зеления пакт за въглероден неутралитет, който означава нулеви емисии до 2050 година, всяка държава сама определя енергийния си микс, заяви той. По думите му промените в климата са факт, но се случват  с такава скорост, че рискът и опасността за човечеството са големи. Той подчерта, че Европа е твърдо решена да бъде водеща в справянето с този проблем. „Ние винаги сме поставяли здравето и чистотата на въздуха на първо място в своите програми, трябва да кажем какво е бъдещето на въглищата и какво ще се случи след 30 години“, добави министър-председателят.  Борисов изтъкна, че е важно да бъде дадено необходимото време, така че процесите да протекат плавно и да не пострада нито енергийния микс, нито миньорите и другите работещи в сектора. Борисов обърна внимание, че е необходимо Европа да помогне на държавите да отрегулират тези процеси. Премиерът добави, че е Той отбеляза мястото на ядрената енергия в енергийния ни микс, както и предприетите мерки за гарантиране сигурността на доставките на природен газ.  Борисов акцентира върху изграждането на интерконектора с Гърция и реализацията на проекта „Балкански поток“. Попитан от медиите относно Пакета Мобилност, премиерът заяви, че се водят разговори и се работи по завеждането на дело. Той беше категоричен, че дискусията по темата не е приключила. Министър-председателят обърна внимание, че пътуването на тежкотоварни машини нагоре-надолу в Европа не само ще натовари транспортните артерии допълнително, но и ще повлияе върху емисиите. „Тук също има много още детайли, много още компоненти, които трябва да се имат предвид. Защото се оказва, че Тук идеята да се сложи данък на тези емисии, на вноса на подобни стоки, също не е без смисъл. Защото всъщност, ако произвеждаш нещо, което замърсява въздуха в Китай, Индия или която и да е държава, и след това си внасяш продукта, ти ни се преборил с проблемите в климата“, заяви още той.  Премиерът Борисов изрази още веднъж поздравленията си към Борис Джонсън за изборната победа в Обединеното кралство. „Провели сме преговори, знаем како трябва да се случи до 31 януари и следващата година ще бъде времето, през което ще се отрегулират взаимоотношенията с Великобритания. Това е добра новина“, коментира министър-председателят. Същевременно преди началото на заседанието Борисов разговарял и с новия ръководител на Европейската централна банка Кристин Лагард, стана ясно от пост на премиера във Фейсбук. С нея обсъдили напредъка по присъединяването на България към валутния механизъм ERM II.", "date": "2019.12.13", "title": "Борисов: При инциденти е хубаво по-навреме и коректно да се информира обществото (ОБНОВЕНА)"}
{"url": "https://www.monitor.bg:443/bg/a/view/prokuraturata-razsledva-incidenta-s-kola-na-nso-183326", "text": "Прокуратурата разследва инцидента с кола на НСО в София при който пострадаха 2 деца. Това съобщиха от държавното обвинение. Министърът на вътрешните работи Младен Маринов съобщи, че автомобилът се е придвижвал сам. Води се разследване във връзка с възникнало пътно-транспортно произшествие на 12 декември 2019 г. на бул. „Драган Цанков“ около 20 ч, при което лек автомобил на Националната служба за охрана (НСО) е ударил 14-годишно дете, пише в изявлението на прокуратурата. Извършен е оглед на местопроизшествието, разпитват се свидетели, изземват се записи от камери. Предстои да бъдат назначени автотехнически и съдебномедицински експертизи. Разследването се води от прокурор от Военно-окръжна прокуратура-София, тъй като водачът на лекия автомобил е служител на НСО с чин младши сержант. Интензивните действия по разследването продължават. Автомобилът на НСО се е придвижвал самостоятелно и шофьорът е бил сам, заяви министърът на вътрешните работи Младен Маринов. По данни на разследващите водачът не е охранявал никого по време на инцидента. \"Последната информация за пострадалото дете е, че е с черепно-мозъчна травма, гръдна травма и счупена ключица. Докторите го водят с опасност за живота, като последната информация е, че е настъпило определено стабилизиране на неговото здравословно състояние\", допълни той", "date": "2019.12.13", "title": "Прокуратурата разследва инцидента с кола на НСО (ОБНОВЕНА)"}
{"url": "https://www.monitor.bg:443/bg/a/view/kakva-e-polzata-ot-tretija-stylb-na-osigurjavane-za-starini-183306", "text": "Спестовността винаги е добродетел, ако човек има по-добри доходи. Свободните средства дават различни възможности за инвестиране и спестяване за \"златните години\" от живота ви. Възможността да се влагат пари в доброволен пенсионен фонд, тоест в третия стълб на осигурителната система е доста целесъобразна. Ето ползите от доброволното осигуряване. Инвестирането в доброволен пенсионен фонд в момента продължава да е по-доходно от стандартното държане на парите в банков депозит. Действително, тези пари остават „замразени” до момента на навършване на пенсионна възраст, но това се „откупува” от относителната сигурност на инвестицията, поради консервативните законови изисквания към управлението на средствата в доброволните пенсионни фондове. Ако имате възможност –   в доброволен пенсионен фонд. Третият стълб на социалното осигуряване не е лукс, а добър инструмент за инвестиране. За всички, които не се осигуряват в универсален пенсионен фонд (защото са родени преди 01.01.1960 г.), участието в доброволен пенсионен фонд е  , основан на капиталов принцип. Това означава лицата да имат своя индивидуална партида, средствата в която се натрупват във времето, инвестират се и носят допълнителен доход. , но то е най-сигурният начин да си осигурите желания жизнен стандарт след пенсиониране. Всяко лице, навършило 16 г., има право на допълнително доброволно пенсионно осигуряване. Вноските в доброволния пенсионен фонд се натрупват във ваша лична партида и се инвестират от пенсионното дружество, на което са поверени, така че да реализират доходност за годините, когато ще разчитате на тях.  Няма изискване за размера на вноските, както и за тяхната периодичност. Можете да изберете сами дали вноските в доброволния пенсионен фонд да бъдат периодични (месечни, тримесечни, шестмесечни, годишни) или еднократни. За размера на бъдещата пенсия голямо значение имат размерът и периодичността на направените вноски, доходността от управлението на средствата, периодът на осигуряване и удръжките от страна на пенсионното дружество. Осигуряването в доброволен пенсионен фонд носи и данъчни облекчения. Доходът от инвестираните средства е необлагаем, а средствата, изплатени след придобиване право на пенсия, са изцяло необлагаеми. Така вие печелите веднъж, защото инвестирате в бъдещето си, и още веднъж – защото намалявате данъците върху дохода си. При допълнително доброволно пенсионно осигуряване с лични вноски лицата ползват  . При обратно получаване на суми, формирани от вноски, които са ползвали данъчно облекчение, същите се облагат с 10% окончателен данък, ако тегленето се извършва преди придобиване право на пенсия. Не се облагат с данък при обратно получаване и сумите от вноски, за които данъчно облекчение не е ползвано. Реализираният доход от инвестиране на активите на пенсионния фонд, разпределян по индивидуалните партиди на осигурените лица, не се облага с данък при изплащане, независимо дали осигуреното лице е придобило право на пенсия или не.  Данъчните облекчения, които ползвате за внесените суми отпадат, ако изтеглите сумата по-рано от настъпването на право на пенсиониране, но реализираният доход по време на периода на инвестиране не подлежи на данъчно облагане дори в този случай. В случай на смърт на осигуреното лице право на информация за състоянието на партидата имат наследниците, посочени в договора, или наследниците по закон (когато в договора няма посочени конкретни наследници). При плащане на наследници получените суми се облагат с данък върху наследствата в съответствие със Закона за местните данъци и такси. Данък върху наследството не се заплаща от преживелия съпруг и от наследниците по права линия без ограничения. Натрупаните суми по индивидуалната партида или част от тях може да се прехвърлят от един доброволен пенсионен фонд в друг, но не повече от веднъж в рамките на една календарна година.", "date": "2019.12.13", "title": "Каква е ползата от третия стълб на осигуряване за старини"}
{"url": "https://www.monitor.bg:443/bg/a/view/hero-mustafa-vryzkata-mejdu-bylgarija-i-sa-sht-e-po-silna-ot-vsjakoga-183321", "text": "САЩ и България никога не са имали по-силни връзки. Това се дължи на стратегическата среща на министър-председателя на страната Бойко Борисов и на американския президент Доналд Тръмп, както и на усилията на вътрешния министър Младен Маринов в борбата срещу организираната престъпност и тероризма, който е международен проблем. Това обяви американският посланик у нас Херо Мустафа в реч по време на годишния форум за устойчивост на Западните Балкани. В речта си американският посланик изтъкна, че е важно държавите, неправителствените организации и хората да се обединят в тази обща битка срещу насилствения екстремизъм. Мустафа подчерта, че сигурността и благосъстоянието на страните от Западните Балкани са важни за трансатлантическите отношения на Щатите и Европа. „Силни Западни Балкани означава силна Европа, която е наш ключов партньор. За нас е важно страните от този регион да са част от Европейския съюз и от НАТО, ако се стремят към това“, допълни тя. Министър Маринов откри форума и от своя страна изказа благодарност на Щатите за обучението и обмена на опит по отношение на сигурността. Той заяви, че страната ни е постоянно ангажирана в противодействието на тероризма и разчита на връзката с всички международни партньори. Форумът продължи на закрити врати. Министри от страни от Западните Балкани обмениха опит и предложиха решения и механизми за справяне с радикализма и тероризма, заедно със своите български колеги, представители на неправителствени организации и посланици. Министрите на вътрешните работи на България, Косово, Северна Македония и заместник-министърът на Албания се обединиха около твърдението, че единствения път към преодоляване на заплахите от екстремизъм е партньорство между страните и споделянето на информация. Те заявиха, че е необходима интеграция на бойците и техните помагачи, завърнали се от войните в Ирак и Афганистан, за да се ограничи разпространението на радикални идеи. Министър Маринов допълни, че няма български граждани, които да са участвали във военните действия, но страната ни е транзитна зона за част от бойците и предимно за техните помагачи.  За да се справим с международния проблем, който е тероризма, трябва да се концентрираме върху превенцията, а тя започва още от училище и зависи от религиозните лидери и от действията на правителството, коментира Маринов. Той призна, че въпросът за сигурността на киберпространството е сред най-сложните за страните, тъй като е трудно да се контролира информационния поток. Често има хора, които не могат да различат пропагандата от истината и се подвеждат по фалшиви новини. Ако се осъществи контрол над идеологическите внушения и невярната информация обаче, биха се нарушили свободата на словото и правото за информираност, допълни той.", "date": "2019.12.13", "title": "Херо Мустафа: Връзката между България и САЩ е по-силна от всякога"}
{"url": "https://www.monitor.bg:443/bg/a/view/spasenijat-sashko-ot-selo-arda-navyrshi-godinka-183315", "text": "Спасеното бебе от смолянското село Арда навърши на 11 декември т.г. годинка в ръцете на щастливата си майка Симона Алекова. Миналия декември малкият Сашко бе взет от социалните едва шест дни след раждането си и от болничния кувьоз бе отведен директно в приемно семейство. Така пеленачето не можа да бъде закърмено с майчина кърма, което е изключително важно за изграждането на имунитета на всяко бебе, коментираха детски лекари пред Агенция Монитор. По скандалния казус с отнетото пеленаче вестниците \"Монитор\" и \"Телеграф\" писаха първи. Социалните били уведомени устно на 17 декември 2018г. от Неонаталогичното отделение в смолянската болница и се били задействали, гласеше тогава отговорът им до екипа на вестника. Доводите на социалните от Смолян тогава бяха ниските доходи на семейството на Симона, отдалечеността на село Арда от областния център, липсата на превоз, ако бебето се разболее. Наред с това новороденото било „на възраст, която обуславя по-малко контакти, с цел да се предпази от сезонни вирусни инфекции. В епикризата на детето е отразено, че е със забавена послеродова адаптация и е удачно в първите дни след изписването му то да бъде ограничавано от контакти, за да бъде предпазено вируси и зарази”. Според проучването на социалните от миналата година било „установено, че липсват елементарни жилищни условия за отглеждане на детето. Майката и нейните близки - двамата й братя и майка й, нямат постоянни доходи. Семейството се издържа единствено с пенсията на бабата на новороденото. Тази информация се потвърждава и от кмета на с. Арда, според когото семейството няма постоянни доходи и изградени трудови навици.”. Веднага след това екип на Агенция Монитор посети дома на Симона Алекова в село Арда и установи, че семейството действително живее изключително скромно в стара двуетажна къща. Тя е захранена с ток и вода, а стаята на първо ниво е с нисък таван. Въпреки това жилището е чисто, уютно и топло. Подовете са настлани с черги, по които няма мръсотии. Гостите се изуват на вратата, а стълбището към втория етаж е вътрешно. Вътрешни са старите баня и тоалетна. В малкото антре хората са си сложили хладилник и автоматична пералня. Кошарата за малкия Сашко в стаята на първия етаж бе празна. Бебешките дрешки и играчки бяха натрупани до нея и стояха неизползвани. Симона бе изплакала очите си от мъка по Александър, а нейната майка Ана Хаджийска не знаеше на кой свят се намира от мъка и яд. След първата публикацията на Агенция Монитор със Симона и Ана се свързаха Петър Низамов и адвокат Петър Николов, които поеха напълно безплатно делото за връщането на Сашко. Това се случи със съдебно решение в средата на февруари 2019г., когато съдът в Смолян постанови бебето незабавно да бъде върнато на биологичната му майка. Социалните се отказаха да обжалват съдебното решение и само ден по-късно Александър вече бе гушнат за първи път след раждането си от биологичната си майка. Година по-късно Александър е повече от добре в биологичното си семейство. За рождения си ден на 11 декември момченцето получи огромна и много красива торта, украсена с различни играчки и празнични гирлянди стая и много любов. Екипът на „Монитор”/”Телеграф” пожелава на Александър да расте здрав и много обичан.", "date": "2019.12.13", "title": "Спасеният Сашко от село Арда навърши годинка"}
{"url": "https://www.monitor.bg:443/bg/a/view/voennoslujeshti-sybraha-nad-4-000-leva-za-deca-na-zaginali-kolegi-183317", "text": "Военнослужещи и цивилни служители от формированията на флота от варненския гарнизон организираха благотворителен Коледен базар за подпомагане децата на загинали при изпълнение на своя дълг свои колеги. Те приготвиха и представиха за разпродажба различни кулинарни специалитети и ръчно изработени сувенири. Благотворителното събитие, организирано съвместно от командването и синдикалната организация, събра в Щаба на Военноморските сили представители на местната общественост. На призива за подкрепа на благотворителната инициатива се отзоваха областната администрация, община Варна и Варненската и Великопреславска митрополия, като в Големия салон на Адмиралтейството дойдоха и изразиха своята съпричастност областният управител Стоян Пасев, заместник-кметът Пейчо Пейчев, отец Василий Шаган и много други. Базарът беше открит от командира на Военноморските сили, контрадмирал Кирил Михайлов. Събраната по време на благотворителната инициатива сума е 4 354 лева и тя ще бъде преведена по сметката на фондация „Деца на Българската армия” чиито родители- военнослужещи са загинали при изпълнение на служебния си дълг, уточниха организаторите.", "date": "2019.12.13", "title": "Военнослужещи събраха над 4 000 лева за деца на загинали колеги"}
{"url": "https://www.monitor.bg:443/bg/a/view/25-mln-dlyjnici-ostavat-prinuditelno-v-rusija-za-nova-godina-183320", "text": "В навечерието на Нова година почти 25 млн. руснаци може да се окажат под забрана да напускат пределите на страната. На тези хора ще се наложи да останат в родината си през почивните дни, които в Русия са от 1 до 8 януари включително. Става дума за злостни длъжници, които по закон нямат право да пътуват в чужбина, докато не се изплатят дълговете си. Само за една година в страната броят на борчлиите, попаднали под споменатото вето, е нараснал с 1,5 пъти. Най-често ограничителната мярка се прилага спрямо лица, дължащи големи суми за детски издръжки, банкови кредити, глоби и данъци. Забраната, например важи, за клиентите на финансови институти, които не са внасяли погасителни вноски повече от 90 дни и дължат повече от 425 евро на банката. Преди да тръгнат на път зад граница, руснаците трябва да се убедят дали не са попаднали в „черния списък“ на Управлението на съдия изпълнителите. По данни отпреди няколко месеца, общо борчлиите в цялата страна дължат 45 млрд. рубли или около 560 млн. евро. Статистиката показва, че жените по-често от мъжете попадат в подобна ситуация. Целта на ограничителната мярка е да дисциплинира борчлиите и да ги стимулира навреме на погасят финансовите си задължения.", "date": "2019.12.13", "title": "25 млн. длъжници остават принудително в Русия за Нова година"}
{"url": "https://www.monitor.bg:443/bg/a/view/ovcata-asaf-e-naj-dobra-za-kotlenskija-balkan-183008", "text": "  Най-добрата порода за Котленския Балкан е породата овце „Асаф”. Това споделя пред Козевъд Овцевъд зооинженерът и фермер Иван Азманов. Той завършва преди една година образоването си и в момента работи като търговски консултант към уважаваната от животновъдите фирма за производство на фуражи. Семейството решава да отглежда овце. В момента стадото наброява над 150 броя, но през пролетта ще бъдат 250 и още толкова агнета и шилета, разказва зооинженер Азманов. Те ще бъдат събрани в нов обор. Азманов разказва, че преди 10 г. са започнали със сборна група от 50-60 овце и решават да заплождат с породата „Аваси”. Чели, питали за нея. От наученото ставало ясно, че едва ли не цистерни с мляко е трябвало да получат. Последвало разочарование. Вълната на овцете за нищо не ставала, цицките стърчали настрани, ниска плодовитост. ”През зимата застоят ли се малко овцете в обора и всички почват да куцат. Пък и млякото не се увеличи кой знае колко”, споделя зооинженерът. Започнали отново да проучват. След консултации вкарали лакон. Всичкото хубаво, но агнетата се раждат по-голи, през зимата им е трудно. Като госпожички, шегува се младият фермер. И на третия път усетили, че май са уцелили най-добрата кръстоска за техния район. Сега покриват с асаф.   През тези години обаче успяхме да се научим да гледаме добре овцете. Залагаме най-вече на профилактиката. Всичко, което трябва да се прави предварително – ваксинации, обезпаразитяване, подрязване на копитата, го правим, разкрива ключа към успешно гледане на овце зооинженер Азманов. Създали и условия както за храненето – имат фуражораздаващо ремарке, така и добри условия за отглеждане на агнетата и овцете.    Сега в новия обор ще имаме и доилна инсталация. Използват и всичко, което произвежда фирмата за фуражи, в която той работи. Бих препоръчал на животновъдите новото ни помагало „Цялостни концепции за продуктивно овцевъдство” да им стане наръчно четиво. Там ще могат да научат и приложат много от новите неща, които се случват при храненето на овцете, споделя Иван Азманов.", "date": "2019.12.13", "title": "Овцата асаф е най-добра за Котленския Балкан "}
{"url": "https://www.monitor.bg:443/bg/a/view/pijanstvoto-na-zodiite-183319", "text": "Пиенето на алкохол често носи своите особености и рискове при различните представители на зодиите. От кого да се пазите и какво да очаквате от всеки представител на зодиака и какво е пиянството му, вижте в материала. Особено, като имате предвид, че идват празници. Първо правило за пиене с Овен – никога не пийте с Овен. Ако четете тези редове прекалено късно и вече сте започнали да пиете с него, намерете бързо един трезвен Водолей, който да ви отведе навреме. В противен случай рискувате да се събудите в чужд град, женени за учителка. В това време Овенът ще ви гледа със съчувствие и ще се чуди: \"Е, сега какво направи, ние съвсем малко пихме.\" Пияният Телец винаги се преструва на трезвен. Дори ако лази по пода като охлюв, оставяйки след себе си мокра следа. Телецът има едно единствено правило – да взима всичко от живота. Всички пари, целият секс, а чашата винаги да е пълна. Ако сте решили да пиете с Телец ще трябва да приготвите много алкохол, за да не бъдете обвинени в това, че сте стиснати. Но колкото и да донесете, все няма да е достатъчно. Прословутата двойственост на Близнаците в момент на алкохолно опиянение отстъпва. Но какво точно същество ще се появи е трудно да се предскаже. Това може да бъде, както весело котенце с микрофон в ръка, така и мрачно изчадие на ада, което мрази всички наоколо и се опитва да ги унищожи. На сутринта Близнакът ще махне с ръка и ще каже: \"Какво се сърдиш, бил съм пиян!\" За да разберете кой е всъщност трябва да напиете Рака. Само в пияно състояние той е открит към света и едва тогава престава да се притеснява. Той дори е готов и на изненадващ секс. На сутринта, естествено, той ще се е сврял в черупката си и тихо ще страда, скърцайки със зъби.   Пияният Лъв по нищо не се отличава от трезвия. Само количеството на децибелите се увеличава правопропорционално на количеството на изпитото. Трезвият Лъв прави паузи, описвайки своята доблест, приключения и победи, само за да си поеме въздух. А на пияният Лъв въздух не му трябва. Защо Девата пие е напълно неразбираемо. Може би, душата на пияната Дева, временно излиза от тялото, за да блуждае по зелени поля с теменужки и пасящи еднорози. В нашия грешен свят Девата преминава през три задължителни етапа: \"Аз съм толкова пияна\", \"Толкова много ви обичам!\" и \"Къде е аспиринът!\". Младата Дева махмурлийка, на сутринта може да установи, че вече не е Дева, но удобно, няма да си спомня подробности. Везните се страхуват да пият, но много обичат, защото само в пияно състояние те най-сетне престават да мерят всичко наоколо и намират хармонията с околния свят. Вечното търсене на светлия идеал временно бива прекъснато, тъй като това е именно тази ситуация, в която грозни жени не съществуват. Глупави мъже – също. Всички са зайчета, котета и душички, и става абсолютно непонятно как е възможно толкова години да са мръщили нос в естетично неприемане на Вселената. Наистина, на сутринта, осъзнали, че са се принизили до това ниво, Везните едва преживяват срама си. Скорпионът се напива до състояние, в което да добие кураж, а след това рязко спира, продължавайки да сипва на останалите, йезуитски нашепвайки им: \"Имам лека ръка!\" Той лъже! Скорпионът има много тежка ръка и много се кефи да наблюдава как жертвите им се опитват да стъпят на крака. Ако планирате да напиете Скорпион, за да го прелъстите или да измъкнете някаква информация от него, по-добре веднага се застреляйте. Защото преди това той ще ви каже онова за леката ръка, а после… Само онзи, който иска да стане звезда в Youtube може да си позволи да пие със Скорпион. Стрелецът е алкохолик. Или е трезвеник. Защото в живота не му върви. Или му върви. Изобщо не е ясно как да се пие със Стрелец. В първия случай няма да ви стигне здравето. Във втория случай ще умрете от скука по средата на лекцията за вредата от употребата на спиртни напитки. Но каквото и да е, попадайки на една маса със Стрелец, правете всичко така, както той казва. Да се спори с него е вредно – или ще ви застреля, или ще се обиди, като последното е много по-страшно. Съзнанието на пияния Козирог се изчислява по една лесна формула: характерът му на десета степен плюс корен на здрав смисъл се умножава по минус едно. Състоянието настъпва след третата чаша и не се променя в зависимост от количеството на изпития алкохол. Затвореният и внимателен Козирог се превръща в душата на компанията, която щедро раздава комплименти и не се засяга от шеги. Не се подвеждайте! Не се подвеждайте! Този кучи син на сутринта помни ВСИЧКО! Пияният Водолей е способен да обърне света. Той взима бял лист, на който се раждат божествени строфи, хваща четката и с три щриха създава шедьовър на световната живопис, съчинява революционни икономически модели и създава нова религия. Само че, за съжаление това никой не го е виждал, както и самият пиян Водолей. Защото едва пийнал той просто отива да спи. Ако Рибата е пила – спазвайте дистанция. Ако Рибата е пила много – бягайте. Пияната Риба преживява целият спектър на емоциите за четири минути, след което цикълът се повтаря, докато е в състояние да движи хрилете си. Току що ридала в ъгъла, че никой не я обича, 30 секунди по-късно тя весело скача от стол на стол, размахвайки гащите си. В същото време разказва, току що чут виц, от първо лице, като история, която се е случила с нея едва вчера.", "date": "2019.12.13", "title": "Пиянството на зодиите"}
{"url": "https://www.monitor.bg:443/bg/a/view/donchev-hubavo-e-da-ima-zdravoslovno-naprejenie-mejdu-instituciite-183318", "text": "„Хубаво е да има здравословно напрежение между институциите. Ако всичко е черно, тогава няма за какво да се хванеш, няма здравословна критика. Самата Конституция е предвидила да има здравословно напрежение между институциите. По този начин те се контролират\"  Това коментира вицепремиерът Томислав Дончев относно критиките към правителството, които бяха отправени от президента Румен Радев и последвалия отговор от страна на премиера Бойко Борисов.„Трудно е да се направи адекватен политически прочит на всички анонси, но мога да извлека две неща – едното е тоталната политическа ненавист по отношение на правителството, което е вид позиция, дори да не я приемам. Втората е скрито желание президентът да бъде конструктор на нещо като нова Тройна коалиция. Това усетих”, каза още той. Запитан дали е съгласен с реакцията на премиера Бойко Борисов и дали споделя мнението му, че Радев е „двуличен, озлобен човек”, Дончев коментира: „В политиката да флиртуваш с хейта или с омразата е много опасна технология, защото тя може да доведе до скорошни ползи, но в дългосрочен план е опасна”. „Защо отнемате правото на премиера да бъде емоционален? В политиката има и страсти, и емоции. Не можем да отнемаме правото на един политик да бъде емоционален”, каза още Томислав Дончев.", "date": "2019.12.13", "title": "Дончев: Хубаво е да има здравословно напрежение между институциите"}
{"url": "https://www.monitor.bg:443/bg/a/view/avtobusnite-prevozvachi-izlizat-na-protest-183316", "text": "От днес започват протести на автомобилните превозвачи. Причината е, че са недоволни от въвеждането на толсистемата, в която попадат и те, въпреки първоначалната заявка да бъдат изключени от нея. Държавата предлага цена между 4 и 7 ст. за автобуси и тежкотоварни автомобили. Според превозвачите тарифата е в пъти по-висока от винетката, която сега плащат. От години автобусните превозвачи настояват нерегламентираните превози да бъдат обявени за престъпление чрез промяна в Закона за автомобилните превози. Превозвачите се заканиха да спрат и автобусни линии в над 30 града след месец, ако не намерят разбиране за исканията си.", "date": "2019.12.13", "title": "Автобусните превозвачи излизат на протест"}
{"url": "https://www.monitor.bg:443/bg/a/view/merilin-mensyn-i-maraja-keri-v-nov-variant-na-all-i-want-for-christmas-vijte-183289", "text": "All I Want For Christmas е може би най-популярната коледна песен, която фигурира едновременно на върха на всяка класация и антикласация. Когато обаче към коледния дух на Марая Кери се присъедини и шок рокерът Мерилин Менсън нещата стават извънредно необясними. Идеята да смеси двете икони в едно общо парче е на ютюбъра Бил МакКлинток, който сигурно и в най-смелите си мечти не е вярвал, че ще го застигне такава истерия. Той пусна „произведението“ си, което носи името „All I Want For Christmas is the Beautiful People“ на 8 декември и за 4 дни навъртя над 1,2 милиона гледания. Във видеото, което е направил е смесил не само музиката, но и визията на две емблематични песни за двамата изпълнители – коледната All I Want For Christmas на Марая Кери от 1994 г. и The Beautiful People на Мерилин Менсън от 1996 г. МакКлинток се е постарал сериозно с миксирането на двете парчета, които удивително добре се смесват музикално.Макар и двете песни да са абсолютни крайъгълни камъни в кариерите на Кери и Менсън, коледния джингъл, които отново се лее по всички радиостанции в цял свят определено е първенец по печалби, като според The Economist песента е спечелила 60 милиона долара на Марая от издаването си преди 25 години, а певицата все още получава всяка година по 500 000 долара от авторски права. Само преди ден авторът на необикновената смесица написа под поста си в YouTube: “Вижте какво коледно чудо се случи. Благодаря за всичките гледания, хора!“", "date": "2019.12.13", "title": "Мерилин Менсън и Марая Кери в нов вариант на All I Want For Christmas. ВИЖТЕ!"}
{"url": "https://www.monitor.bg:443/bg/a/view/bogomil-nikolov-izhvyrljame-blizo-1-3-ot-hranata-kojato-kupuvame-183295", "text": "Търговци мажат цитруси с парафин за примамлив вид, казва в интервю за \"Монитор\" председателят на асоциация „Активни потребители“ - Трябва да разделим пестицидите от веществата, които се използват за подобряване на търговския вид. Пестицидите са многобройни и се използват по цял свят, повечето от тях легално. Въпросът е, че често се прекалява с дозата, което може да е опасно. Това подлежи на контрол и тук изцяло разчитаме на агенцията по храните да тества съдържанието. Що се отнася до различните бои, парафини и др., те се използват за придаване на привлекателен вид на плодовете. Тук обаче потребителят може да окаже контрол. Причината е, че ако ръцете ни се боядисат, докато вземем портокали и мандарини, означава, че са били третирани с химикал. - Да, сблъсквали сме се с това и преди. По темата се говори поне от пет години. Признавам си обаче, че и до днес нямам отговор доколко е опасно това. Надявам се, че не консумираме някаква опасна химия. Колкото до забранения пестицид, нямам информация за него. Щом е забранен на европейско ниво, е ясно, че тази практика трябва да се прекрати. Но лично аз не съм чувал за такива случаи. - Когато говорим за безопасност на храни, внос на стари меса, потребителите рядко подават сигнали при нас, защото трудно идентифицират такива практики. Те са невидими за нас. Но ние не бива да очакваме потребителите да активират системата. Трябва да има много добра оценка на риска и много добре планирани проверки на контролните органи. Само така ще се пресекат лошите практики в зародиш. Ако у нас има внос на старо месо, това означава, че контролът ни е по-слаб, отколкото в други страни. Затова търговците няма да посмеят да продават такова месо на други места, а у нас. Най-важното, което трябва да направим, е да покажем, че имаме строг контрол. Тогава никой няма да посмее да заобикаля правилата. - На първо място - за фалшивите намаления, за офертите, които лишават потребителите от време - промоции от типа „само сега“ и др. Това принуждава потребителя да бърза и по този начин не може да сравни офертите. Изкушават го с голям процент намаления. Много лесно се хващаме на подобни трикове. Затова непрекъснато съветваме потребителите, че ако искат да направят добра сделка, не бива да гледат намаленията, а да сравняват цените. По-добра потребителска стратегия от това не е измислена досега. - Това е индивидуално решение. Но обикновено наистина се запасяваме с много храна и обикновено я изхвърляме след празниците. Затова е добре да си правим сметка колко ни е нужно, изкушаваме се от ниската цена, но след това тя се разваля и я изхвърляме. Оказва се, че изхвърляме близо 1/3 от храната, която купуваме. - Най-много ни търсят за съдействие за връщане на дадена стока. Това се случва, когато, да речем, сме купили нещо за подарък, но на човека не му става като размер или не му харесва. За съжаление, все още много хора не познават правата си. Чули са просто отнякъде, че имат право на връщане на покупка, но това е валидно само когато пазаруваме в интернет или извън търговския обект. В класическия магазин може да се случи подобно нещо, но само ако търговецът има подобна политика. Затова, когато купуваме подаръци, е добре да се информираме за това и предварително да знаем дали търговецът е съгласен с връщане на стока. - Отново има ръст на жалби срещу мобилните оператори, след няколко години имаше затишие. Оплакванията бяха намалели изключително много. Като нова тенденция бих изтъкнал банковите и финансовите услуги, където хората вече имат по-голяма грамотност и внимават какви договори подписват. Затова и ни търсят по-често за съвети. Жалбите от обществените услуги - парно, ток, вода, са константна величина. При пътуванията със самолет също хората си научиха правата и се допитват до нас все повече. За съжаление, това не може да се каже за автобусните и жп превози. - Две важни неща трябва да имаме предвид. Първо - да проучваме пазара. Второ - когато видим нещо нередно, да не се колебаем да сигнализираме контролните органи. Ако не ги сезираме, не трябва да имаме големи очаквания към тях. Те не са всевиждащо око.   Богомил Николов е доктор по икономика от УНСС и магистър по политология и стопанско управление от СУ „Св. Климент Охридски“ и университета „Еразмус“ в Ротердам Изпълнителен директор на Българската национална асоциация „Активни потребители“ от 1999 година насам Член е на Икономическия и социален съвет и Европейския икономически и социален комитет    ", "date": "2019.12.13", "title": "Богомил Николов: Изхвърляме близо 1/3 от храната, която купуваме"}
{"url": "https://www.monitor.bg:443/bg/a/view/100-kila-prati-respekt-na-lili-ivanova-183285", "text": "Неочакван подарък и жест на уважение получи примата Лили Иванова на поредицата си от три концерт в зала 1 на НДК, които бяха на 8, 9 и 10 декември. Сред десетките кошници и букети с цветя, които по традиция я заливат всяка година, изпъкна една пищна аранжировка от рози и хризантеми в бяло и розово и надпис „От 100 кила и приятели. Уважение и респект“. Както обикновено певицата не пропуска да благодари не само на финала на спектаклите си, но и в страницата си във Фейсбук на всички, които са я уважили. Снимката на цветята, изпратени от рапъра и обаче предизвика истински фурор сред почитателите на изпълнителката на „Дантелената примка на нощта“. Тя събра десетки коментари и стотици лайкове, като Едните бурно критикуваха посланието на 100 кила, като подчертаваха, че думите „уважение“ и „респект“ имат еднакво значение. Другите пък искрено се радваха на жеста на изпълнител от съвсем различен жанр към примата. „Поздравления за господин 100 кила“ и „Ще ми бъде интересно една обща песен на Лили Иванова и рапъра 100 кила. Всичко е възможно“, бяха само малка част от коментарите под публикацията. С цветя към Иванова се разписаха шефове на медии, председателят на Съюза на българските музикални и танцови дейци Станислав Поченски и голяма част от политиците, сред които кметът на София Йорданка Фандъкова, премиерът Бойко Борисов, президентът Румен Радев и съпругата му Десислава, министърът на културата Боил Банов, председателят на парламента Цвета Караянчева и нейният предшественик Димитър Главчев. тази година може би обаче е прекрасна, ръчноизработена картичка от 6-годишно момиченце на име Елена. Тя сама е нарисувала Лили Иванова като принцеса с дълга коса и цветна рокля, обградена от цветя и микрофони. А текстът към нея гласи: „От Елена и Деси за Лили! Ние те обичаме! Бъди здрава!“ Припомняме, че певицата излезе на традиционните си вече концерти в три поредни вечери, които беше разпродала повече от седмица предварително и под бурните аплодисменти на феновете си изпълни близо два часа с чисто нов репертоар, като демонстрира и завидна физическа форма, завършвайки спектаклите си боса и подскачаща.", "date": "2019.12.13", "title": "100 кила прати „респект“ на Лили Иванова"}
{"url": "https://www.monitor.bg:443/bg/a/view/dve-deca-sa-postradali-pri-incidenta-s-kola-na-nso-183312", "text": "14-годишното момче, ударено от кола на НСО при снощната катастрофа на бул. \"Драган Цанков\", е стабилизирано. Това съобщи д-р Славчо Близнаков, изпълнителен директор на УМБАЛ \"Св. Анна\" на извънреден брифинг пред болницата. Той обаче информира и за второ 14-годишно дете - момиче, докарано от друга катастрофа вчера, което е по-леко ранено. И момичето, и момчето, които са на една възраст, са настанени в реанимацията. Те обаче са пострадали при различни ПТП-та. Момчето, пострадало от колата на НСО е в съзнание, но със сериозна лицево-челюстна травма и счупен нос, има мозъчен оток, както и гръдна и коремна травма. В момента състоянието му е овладяно, но остава под наблюдение. \"То е контактно, в съзнание е и диша самостоятелно. Има множество травми, които могат да доведат до усложнения, затова е под постоянно лекарско наблюдение.\", поясни д-р Близнаков. родителите са посетили детето още снощи. По неофициална информация момчето е пресичало на червен светофар. Шофьорът от НСО е бил сам и прибирал колата към гаража. БМВ-то е зачислено на президентската администрация, а по обясненията на водача, той е карал с не повече от 40 км/ч, но детето е изскочило внезапно. Има немалко свидетели на инцидента, включително и приятеля на раненото дете, който е останал с него до последно. Блъснатото момче е ученик от 119 СУ в столицата.", "date": "2019.12.13", "title": "Детето от катастрофата с НСО е стабилизирано(ОБНОВЕНА)"}
{"url": "https://www.monitor.bg:443/bg/a/view/avtobus-s-deca-katastrofira-kraj-jambol-183310", "text": "Ученически автобус, пълен с деца, е самокатастрофирал рано тази сутрин край Ямбол на разклона за Тенево, съобщи Нова телевизия. Стана ясно, че се е скъсала кормилната щанга, но шофьорът е успял да овладее автобуса. За щастие, при инцидента няма пострадали.", "date": "2019.12.13", "title": "Автобус с деца катастрофира край Ямбол"}
{"url": "https://www.monitor.bg:443/bg/a/view/zahari-baharov-se-zavryshta-v-narodnija-183277", "text": "След дълга пауза актьорът Захари Бахаров се завръща на сцената на Народния театър с пиесата на Флориан Зелер „Синът“. Тя е трета част от трилогията на хитовия френски драматург, чието начало е „Майката“, следвана от „Бащата“. След като разтърси театралния свят със спектакъла „Бащата“ преди година, режисьорката Диана Добрева сега поставя на Голяма сцена и своеобразното продължение. Премиерните представления са на 17 и 18 януари. Заедно със Захари Бахаров в актьорския екип са и звездите от първата ни трупа Владимир Пенев и Теодора Духовникова, които участваха и в „Бащата“, както и младите актьори Анета Иванова и Александър Тонев. Сюжетът, около който се разгръща напрежението в „Синът“, може да бъде „взет назаем“ от драмата на което и да е съвременно семейство: разделени родители, изгубили доверието и комуникацията със своя син тийнейджър, и неговият опит да изкрещи болката си и копнежа по хармония и разбиране. Той спира да ходи на училище и започва да се бунтува по свой начин.", "date": "2019.12.13", "title": "Захари Бахаров се завръща в Народния"}
{"url": "https://www.monitor.bg:443/bg/a/view/kola-na-nso-blysna-dete-momcheto-e-v-reanimacija-183309", "text": "14-годишно момче е в реанимация, след като беше блъснато от кола на НСО. Това стана на светофар на столичния булевард „Драган Цанков”. Инцидентът се е случил около 20 часа. Все още не се знае дали колата на НСО се е движила самостоятелно или в кортеж. От службата обаче потвърдиха, че става въпрос за техен автомобил. Той е със счупен преден прозорец, а по платното се виждат предмети на блъснатото момче. Състоянието му е тежко, то е настанено в реанимацията на Окръжна болница „Св.Анна”. По информация на NOVA момчето е с черепно-мозъчна травма и счупена предмишница. Следващите часове вероятно ще бъдат критични за състоянието му. На мястото на инцидента беше заместник-директорът на Националната служба за охрана, както и представители на военна полиция. На бул. „Драган Цанков” е преустановено движението в посока центъра. Колите се отбиват през квартал „Дианабад”. Утре в 8 часа в Окръжна болница ще бъде предоставена повече информация за състоянието на момчето. От НСО заявиха, че ако бъде доказано, че шофьорът има вина за този тежък инцидент, той ще понесе всички последствия.", "date": "2019.12.13", "title": "Кола на НСО блъсна дете, момчето е в реанимация"}
{"url": "https://www.monitor.bg:443/bg/a/view/oblachen-i-mygliv-petyk-183314", "text": "Облачно ще се задържи времето днес. В равнините и низините ще е мъгливо. На отделни места ще има слаби превалявания от дъжд. През деня облачността, главно над планинските и източните райони, временно ще се разкъса. Ще духа слаб изток-югоизточен, в Източна България южен вятър. Минималните температури ще бъдат между 3 и 8 градуса, по морския бряг малко по-високи, максималните предимно между 8 и 13 градуса. В София минимална 3 градуса, максимална около 9 градуса. Над Черноморието ще има значителна облачност, но валеж е малко вероятен. Ще духа слаб до умерен вятър от юг-югозапад. Максимални температури на въздуха 12 - 14 градуса, близка до температурата на морската вода. Вълнението на морето ще бъде 3 бала.", "date": "2019.12.13", "title": "Облачен и мъглив петък"}
{"url": "https://www.monitor.bg:443/bg/a/view/es-pravi-daritelska-konferencija-za-albanija-183311", "text": "Европейската комисия ще организира в средата на януари дарителска конференция в Тирана, за да подпомогне възстановяването на Албания от силното земетресение от ноември. Това съобщи нейната председателка Урсула фон дер Лайен, цитирана от Франс прес. \"Трябват инвестиции за подготовката на дълъг период на възстановяване\", каза тя на пресконференция след края на първия ден на европейската среща на върха в Брюксел. Идеята за международна конференция бе дадена в началото на декември от френския президент Еманюел Макрон. Целта е да се подпомогне малката балканска страна, в която земетресение с магнитуд 6,4 отне живота на 51 души и остави без покрив над главата 5000 души.", "date": "2019.12.13", "title": "ЕС прави дарителска конференция за Албания"}
{"url": "https://www.monitor.bg:443/bg/a/view/kitaj-i-sa-sht-se-razbraha-za-kraj-na-tyrgovskata-vojna-183313", "text": "Белият дом е постигнал \"принципна сделка\" с Китай за разрешаване на 17-месечната търговска война между САЩ и Китай, съобщи \"Ройтерс\", като цитира свой източник в търговските преговори. Не се уточняват детайли. Очаква се Белият дом да направи съобщение по-късно. Президентът Доналд Тръмп трябва да подпише документа. Тръмп заяви по-рано, че САЩ са \"много близо\" до сключване на търговско споразумение с Китай. Тръмп обяви новината няколко дни преди да влязат в сила нови американски мита върху китайски внос. \"Много близо до голямо споразумение с Китай\", написа американският лидер в \"Туитър\". \"Те го искат, ние също\", добави той. Тръмп се срещна с топ съветниците си, за да обсъдят крайния срок за налагане на нови мита, който изтича на 15 декември, казаха източници пред осведомителната агенция.", "date": "2019.12.13", "title": "Китай и САЩ се разбраха за край на търговската война"}
