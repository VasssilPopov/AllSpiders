{"url": "http://www.monitor.bg/a/view/13904-%D0%9F%D0%B5%D0%B5%D0%B2%D1%81%D0%BA%D0%B8-%D0%B8-%D0%A6%D0%BE%D0%BD%D0%B5%D0%B2-%D0%92%D1%80%D1%8A%D1%89%D0%B0%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B8%D1%82%D0%B5-%D0%B0%D0%BA%D1%82%D0%B8%D0%B2%D0%B8-%D0%BE%D1%82-%D0%9A%D0%A2%D0%91-%D1%81%D1%8A%D1%81-%D0%B7%D0%B0%D0%BA%D0%BE%D0%BD-%D0%9E%D0%91%D0%97%D0%9E%D0%A0/", "text": "Делян Пеевски: Няма да позволим случаят с КТБ да бъде заметен\n                    \n\n\n                    ", "date": "2017.10.26", "title": "Пеевски и Цонев: Връщат откраднатите активи от КТБ със закон (ОБЗОР)"}
{"url": "http://www.monitor.bg/a/view/81572-%D0%9F%D1%80%D0%B5%D0%B6%D0%B8%D0%B2%D0%B5%D0%BB%D0%B8-%D0%BF%D0%BE%D1%82%D0%BE%D0%BF%D0%B0-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-%D0%91%D0%B5%D1%88%D0%B5-%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81-%D1%81%D1%8F%D0%BA%D0%B0%D1%88-%D0%9D%D0%B8%D0%B0%D0%B3%D0%B0%D1%80%D1%81%D0%BA%D0%B8%D1%8F-%D0%B2%D0%BE%D0%B4%D0%BE%D0%BF%D0%B0%D0%B4-%D1%81%D0%B5-%D0%B8%D0%B7%D0%BB%D1%8F-%D0%BE%D1%82%D0%B3%D0%BE%D1%80%D0%B5-%D0%BD%D0%B8/", "text": "Втори ден издирват отнесената от вълната Стоянка, съпругът й Димитър изпадна в кома \n                    \n\n\n                    ", "date": "2017.10.26", "title": "Преживели потопа в Бургаско: Беше апокалипсис, сякаш Ниагарския водопад се изля отгоре ни! "}
{"url": "http://www.monitor.bg/a/view/21231-%D0%A0%D1%83%D0%BC%D0%B5%D0%BD-%D0%A0%D0%B0%D0%B4%D0%B5%D0%B2-%D0%9D%D0%B5%D0%B4%D0%BE%D0%BF%D1%83%D1%81%D1%82%D0%B8%D0%BC%D0%BE-%D0%B5-%D0%B4%D0%B0-%D1%81%D0%B5-%D1%83%D1%8F%D0%B7%D0%B2%D1%8F%D0%B2%D0%B0-%D1%87%D0%B5%D1%81%D1%82%D1%82%D0%B0-%D0%BD%D0%B0-%D1%85%D0%BE%D1%80%D0%B0%D1%82%D0%B0-%D1%81-%D0%BF%D0%B0%D0%B3%D0%BE%D0%BD%D0%B8/", "text": "\n                    Недопустимо е да се уязвява честта на хората с пагони. Това написа в профила си във Фейсбук президентът Румен Радев.Повод за това се оказа недоволството на пилотите от база „Граф Игнатиево“, които отказаха учебни полети заради липсата на техника. Това пък бе причина военна полиция да влезе на проверка, а някои политици да окачаствят действията им като бунт.„Напрежението в сектор „Сигурност“ е тревожно. Кадровата криза в Българската армия се изостря. Полицаите и пожарникарите стачкуват, военните пилоти прекратиха плановите полети“, написа Радев. Според него недоволството на хората с пагони е обяснимо, тъй като зад него имало социални, технически и психологически причини.„Политическите реакции на проблема са неадекватни. Достойни българи са обвинявани в алчност, бунт и престъпно поведение. Много от тях рискуват живота си в изпълнение на служебния си дълг.“, категоричен е държавният глава.„Да искат от тези доблестни мъже поведение на камикадзе, могат да си позволят само политици с безукорен морал на самураи\". Радев призовава за отговорно отношение към проблемите на националната сигурност. \"Политическият патос не може да замести управленските решения\", убеден е той. \n\n\n                    ", "date": "2017.10.26", "title": "Румен Радев: Недопустимо е да се уязвява честта на хората с пагони"}
{"url": "http://www.monitor.bg/a/view/70901-%D0%9D%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B0-%D1%81%D1%8A%D0%B2%D0%B5%D1%82%D0%BD%D0%B8%D1%87%D0%BA%D0%B0-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Неизвестни засега двама мъже са нападнали общинската съветничка от БЗНС-Народен съюз във Велинград Екатерина Каферинова. Инцидентът е станал, докато Каферинова излизала от сградата на общината в курортния град, където имало заседание на ситипарламента. Малко преди да влезе в личния си автомобил, тя е била изненадана от нападателите си. Пострадалата е била откарана в болница с травми по лицето и на този етап няма подробна информация доколко сериозно е пострадала. Не са известни и мотивите за нападението. По неофициална версия нападението е за разчистване на лични сметки и не е свързано с обществената и политическа дейност на общинарката. Земеделската лидерка и съветничка във Велинград не за първи път става обект на агресия, след като през 2007 г., по дома й беше хвърлен коктейл “Молотов\", а по-късно бе взривен и автомобилът й. Каферинова е добре позната в курорта и в местното самоуправление, а от няколко години направи частен минерален басейн в къщата си и къпалнята се радва на огромен интерес от клиенти през летния сезон.\n\n\n                    ", "date": "2017.10.26", "title": "Нападнаха общинска съветничка във Велинград"}
{"url": "http://www.monitor.bg/a/view/72165-%D0%9F%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BA%D0%BE%D0%B0%D1%84%D1%8C%D0%BE%D1%80-%D0%B7%D0%B0-%D0%B4%D0%BE%D0%B1%D1%80%D0%BE%D1%82%D0%B2%D0%BE%D1%80%D1%87%D0%B5%D1%81%D0%BA%D0%B0-%D0%BD%D0%B0%D0%B3%D1%80%D0%B0%D0%B4%D0%B0/", "text": "\n                     \n\n \n\nКоафьорът Станимир Начев – Стенли от Казанлък е номиниран за голямата награда „Добрий самарянин“, учредена от сдружението „Самаряни“ в Стара Загора. Номинацията е от една от неговите клиентки Мария, която след тежко боледуване и прекарана химеотерапия била сред близо хилядата жени, получили безплатно перуки от ателието на казанлъчанина.\n\n „По пътя на там през цялото време се чудех, като вляза какво да кажа, как да обясня, сигурно щеше да има още хора в салона. С една дума, изпитвах неудобство да представя нуждата си.\n\nВ момента, в който прекрачих входа на фризьорския салон, съзрях висок млад мъж с живи очи и лъчезарна усмивка. Погледна ме, поздрави ме за добре дошла и се приближи. Прошепна „за перука ли?”. Нямаше нужда от обяснения. Той сякаш ме очакваше. Съгласих се. Една жена ме придружи до помещение с много перуки. Помогнаха ми да си избера най-подходящата за мен. Такава, с каквато да се чувствам комфортно. Отделиха почти час от времето си. В този момент се почувствах специална – обгрижена от напълно непознати хора, които сякаш знаеха какво се случва в ума ми и разбираха важността на този на пръв поглед „несериозен” проблем. И така Стенли ми подари надежда. Вяра, че ще се справя в трудния път и най-важното – той бе един от първите хора, който ми доказа,  че не съм сама.  И сега не спирам да вървя напред.\", разказва историята си Мария, която очаква коафьорът да стане носител на статуетката с изобразен на нея ангел с посребрени криле.\n\nГодишните награди „Добрият самарянин“ са част от кампанията „Имам приятел – добър самарянин“, седмата по реда си церемония за връчването ще бъде на 11 декември в залата на старозагорската опера.\n\nСред досегашните носители на статуетката, дело на художника Иван Костов са чирпанлията Стефан Стойчев, спасявал пътници от горящ на АМ „Тракия“ автобус и Милен Минков, който с риск за живота си навръх Димитровден спаси край Ахтопол давещ се в морето 18-годишен младеж.\n                    ", "date": "2017.10.26", "title": "Предлагат коафьор за добротворческа награда   "}
{"url": "http://www.monitor.bg/a/view/10327-%D0%96%D0%B8%D1%82%D0%B5%D0%BB%D0%B8-%D0%BD%D0%B0-%D0%97%D0%B0%D0%BF%D0%B0%D0%B4%D0%B5%D0%BD-%D0%BF%D0%B0%D1%80%D0%BA-%D0%B8-%D0%9A%D1%80%D0%B0%D1%81%D0%BD%D0%B0-%D0%BF%D0%BE%D0%BB%D1%8F%D0%BD%D0%B0-%D0%B8%D1%81%D0%BA%D0%B0%D1%82-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BF%D0%B0%D0%BB%D0%B5%D0%BD%D0%B5%D1%82%D0%BE-%D0%BD%D0%B0-%D0%B3%D1%83%D0%BC%D0%B8/", "text": "\n                    Жителите на софийските квартали “Западен парк” и “Красна поляна” поискаха по-строги мерки срещу паленето на гуми и кабели. Това стана по време на публично обсъждане на готвените от Столичната община промени в Наредбата за обществения ред. Жители се оплакаха, че кварталът им е обгазан от дима, идващ от “Факултета” и Виетнамските общежития. Те многократно са изпращали сигнали, но никой не им е обърнал внимание.Гражданка пък поиска в градския транспорт и на обществени места да се сложат табели, които да обясняват как трябва да се държат хората. Присъстващите се обединиха около тезата, че не е проблем липсата на правила, а тяхното спазване.Преди седмица също се проведе обществено обсъждане по темата. Тогава бяха разгледани предложения за обособяване на нови пространства и регламентиране дейността на уличните артисти и музиканти. В наредбата е заложено, че те ще могат да практикуват дейностите си с разрешителни от районния кмет. Столичанка пък поиска и санкции за лаещи кучета в апартаменти.Един от вносителите Иван Илиев обясни, че ще разглеждат всяко едно конкретно предложение за промяна в наредбата и очакват до края на годината да са готови с изчистен текст на документа, който да бъде гласуван от Столичния общински съвет. До 3 ноември от “Московска” 33 ще приемат предложения и възражения по нормативният акт.\n\n\n                    ", "date": "2017.10.26", "title": "Жители на “Западен парк” и “Красна поляна” искат мерки срещу паленето на гуми"}
{"url": "http://www.monitor.bg/a/view/41382-%D0%A2%D1%8A%D1%80%D1%81%D1%8F%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%BE%D1%82%D0%BE-%D0%BF%D0%BE%D0%BA%D0%B0%D0%B7%D0%B2%D0%B0%D1%89%D0%BE-%D0%BA%D0%BE%D0%B3%D0%B0-%D0%B5-%D0%BD%D0%B0%D1%81%D1%82%D1%8A%D0%BF%D0%B8%D0%BB%D0%B0-%D1%81%D0%BC%D1%8A%D1%80%D1%82%D1%82%D0%B0/", "text": "\n                    Търсят се производители на устройството, установяващо времето на спиране на жизнените функции при човека. Екипът от Русе, който притежава изобретението, представи днес пред журналисти апарата с приложение в съдебната медицина.\n\nКакто „Монитор” първи писа преди дни, устройството изследва образувалите се постмортални петна по кожата в резултат на биохични процеси в тялото след настъпването на биологичната смърт. Свежда субективния фактор до възможния минимум и съкращава времето на съдебния лекар, а и на криминалистите, когато става въпрос за престъпление.\n\n„Ако с ръчен натиск върху постморталните петна, както работехме досега, определяхме за четири часа времето на настъпване на смъртта, с устройството това става за половин минута. С него може да се работи и извън залите на отделенията по съдебна медицина”, поясни изпълнителният директор на УМБАЛ – Русе д-р Иван Стоянов, който е съдебен лекар и част от екипа. Апаратът позволява със строго определена сила да се упражнява натиск върху тези петна и да се измери точно времето на възстановяване на цвета им. Може да се използва до 24 часа след спирането на жизнените функции. Засега е изработен един прототип, който се тества вече две години в отделението по съдебна медицина на УМБАЛ - Русе, и на терен, поясни д-р Стоянов.\n\nИзобретението на русенския екип не е познато досега в света. През април т.г. полезният модел получи свидетелство за регистрация в Патентното ведомство на България. Негови притежатели са освен д-р Стоянов и двамата млади учени инж. д-р Ивайло Иванов и инж. д-р Любомира Димитрова, преподавателят в Русенския университет доц. д-р Анелия Манукова и д-р Пламен Димитров, началник на отделението по съдебна медицина в УМБАЛ – Русе. Патентен представител на екипа е инж. Койчо Митев.\n                    ", "date": "2017.10.26", "title": "Търсят производители на устройството,  показващо кога е настъпила смъртта"}
{"url": "http://www.monitor.bg/a/view/83849-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9F%D1%80%D0%B8%D0%B4%D0%B2%D0%BE%D1%80%D0%BD%D0%B8%D1%8F%D1%82-%D0%BA%D1%80%D1%8A%D0%B3-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                     Апетитът идва с яденето. Така е и при хищните лъвчета на кръга „Капитал”, които отначало са четири, но впоследствие се клонират. Кокалите от съдбата така им се услаждат, че се самозабравят. Превръщат се в нещо като кабинет в сянка, държава в държавата, институция. Измислят си морални категории. Проповядват морал, произнасят се за всичко като крайна инстанция.Вече споменахме някои от лъвчетата, които следят отблизо светкавичната кариера на Иво Прокопиев и градацията му от репортер на половин работен ден до издател.Най-близо до сърцето на номенклатурното чедо, чийто баща, както вече казахме, е дългогодишен управител на любимата ловна резиденция на бившия Първи, е Филип Харманджиев, гальовно наричан в кръга „Капитал” Фильо.Днес той е горд собственик на чифлик, привидно се е отдръпнал от кръга „Капитал”, но може винаги да разчита на безплатна реклама в изданията на бившия си партньор. Не изпада в излишни откровения за твърде съмнителната приватизация на винпром „Дамяница”, в който играе ключова роля, но пък новата му „поликултурна” ферма е разположена на част от територията на винарната, прилежащите пасища, както и пасища в различни села около Сандански.Ето някои акценти от представянето на фермата: „Вдъхновени от изключителния американски фермер Джоел Салатин от Полифейс фармс, ние усвояваме и доразвиваме неговите идеи. Отглеждаме месодайни пилета (бройлери) на пасището, предпазени от хищниците посредством бездънни кафези. (От април до октомври се виждат от пътя София-Кулата около Техномаркет Европа след Сандански). Птиците пасат трева, дишат чист въздух и се пекат на слънце. Всеки ден кафезите се местят и така са на нова трева (като в нови чаршафи). Това ни предпазва от паразитна атака, а в същото време наторяваме равномерно пасището. Диетата на птиците е възможно най-естествената, като абсолютно сме си забранили ГМ (генетично модифицирани) фуражи, хормони и антибиотици и канибални храни (произведени от същия вид). Когато лекуваме, го правим с билки и чрез изолация… Пасищните пилета са основния ни стълб, но имаме и много други животни. И при тях основният ни подход е да имитираме природата. Всеки ден кравите ни са на ново пасище, за да са по-далеч от тортите си, в които мухите са снесли своите яйца. Два-три дни по-късно с мобилен курник пристигат кокошките ни, които изкълвават буболечките и ларвите на насекомите от тортите на кравите и ги разпръскват в почвата. Така няма мухи по пасищата, а кокошките са хапнали чист протеин, обилно гарниран с трева”.Във фермата на Харманджиев грухтят и щастливи прасета, които припкат свободно, произвеждат „торти”, ровят и си правят кални бани. „Прасетата са ключов играч, когато трябва да се изкоренят някакви плевели и при компостирането на постелята от оборите. Те ровят, прехвърлят, дъвчат, разхвърлят и напълно безплатно извършват багерни услуги. Както казва Салатин - на челата на прасетата пише \"готов съм на всичко, за да получа царевица\". Когато постиламе в оборите (на козите, овцете, кравите) винаги хвърляме зърна царевица между пластовете. Тези зърна са неустоима примамка за прасетата, когато дойде време да изнасяме постелята. Те търсят царевицата, преобръщат цялата постеля, така я аерират и смесват и стимулират компостния процес (подобно на месенето на хляб).След като компостираме постелята на кравите, козите, овците, идва ред на другия ключов играч в нашата ферма - г-н Червеят. Той е брънката между смъртта и живота - той превръща органичната материя в хумус, който дава живот и здраве на растенията. Когато червеят свърши работата си, оборската постеля се връща на пасището, в оранжерията, на полето, в лозето като хумус. Така цикълът се затваря и всичко влиза в употреба”, умилява аудиторията бившият съратник на Иво Прокопиев.Докато г-н Червеят затваря цикъла на г-н Харманджиев, ние се връщаме към първия удар на кръга „Капитал” – заграбването на Винпром „Дамяница”, сполучливо определено от депутата Антон Тодоров като „приватизационен шедьовър с предизвестен край”.През есента на 1997 г. със заповед РД № 21-484 на тогавашния министър на промишлеността Александър Божков, е обявена продажбата чрез преговори с потенциални купувачи на 78% от регистрирания капитал на „Винпром-Дамяница“ ЕАД, с. Дамяница. Конкретните действия по тази сделка са в ръцете на тогавашната приватизационна фурия Едит Гетова. Именно нейният подпис стои под уведомлението, с което процедурата стартира.Според подписания приватизационен договор покупната цена за 78% от капитала на „Винпром-Дамяница“ ЕАД, с. Дамяница, е в размер на 3 000 000 (три милиона) щатски долара или съответно левовата им равностойност по централния курс на БНБ към деня на подписване на договора. Точно тогава в Съвета на директорите се появява Филип Харманджиев - онзи второкурсник със смешна прическа и сериозен паричен проблем, който през 1991 г. пристъпва от крак на крак на стълбите на Университета за национално и световно стопанство. Тази легенда вече ви я разказахме в глава 1.2. Това, което се случва сега обаче няма нищо общо с легендите. Без да е имало общо събрание и без правоимащите от РМД-то изобщо да разберат как се е случило това, акционер в дружеството става именно човекът на Прокопиев - Харманджиев. Пак в нарушение на закона и договора Харманджиев е назначен и за изпълнителен директор на винпрома. Изискването е той да е работил в предприятието поне 2 години. Капиталецът не е стъпвал там, но въпросът е уреден - на Харманджиев е издаден документ с невярно съдържание, че е бил експерт в \"Дамяница\". С тази ловкост и лекота впоследствие кръгът „Капитал” ще лансира и медийните си манипулацииДа видим и клаузите в договора, които показват, че работата е нагласена като за „наши хора”. Министерството на промишлеността чрез анекс намалява цената на сделката наполовина - от 3 на 1,5 млн. щ. долара. Сумата не покрива дори наличните 2 400 000 бутилки вино от новата реколта, всяка една от които струва по 1-2 щатски долара.Към датата на сключване на договора чл. 25, ал. 3 изисква купувачът да внесе същия ден 10% от стойността на сделката или левовата равностойност на 300 000 щ. д. Капиталци дават едва 60 000 щ. д., като остатъка изплащат по-късно с дългосрочни държавни облигации.Друга клауза в договора задължава купувача в срок от 3 г. да не прехвърля акции от дружеството в размер, който би намалил участието му в капитала и съответно мнозинството при вземане на решения. И тази клауза е потъпкана. През февруари 1998 г. те приемат нов устав, пак без да свикат задължителното в този случай общо събрание, и включват нов член - \"Англо-бългериън винтнърс\" АД. Шеф на тази фирма е главният редактор на в. „Капитал” Петко Шишков. Вече ви разказахме за ключовата роля, която играе неговата съпруга в другата лъвска хапка за кръга „Капитал” – приватизацията на „Каолин”.Следват две увеличения на капитала. Новите емисии от акции са записани изцяло на юридически лица, които не отговарят на изискванията на закона и приватизационния договор. Затова пък участието на хората от избата е сведено до 7%.Някои бивши работници се жалват в районната прокуратура. Напразно. Още през 1997 г. през парламента е прекарана поправка на чл. 27 от ГПК, според която прокурор вече не може да предлага в съда разваляне на приватизационна сделка.В края на 2001 г. Окръжната прокуратура в Благоевград образува дело срещу приватизаторите на най-големия винпром в Югозападна България за престъпление по служба. Под наказателна отговорност са подведени Филип Харманджиев, Атанас Щурков, Стойчо Стоев и Валентин Кападжан.Паралелно с това в София върви друго дело за \"Дамяница\". То е срещу Александър Божков, министъра на промишлеността, който сключва сделката. Според обвинението държавата е ощетена с 2 905 845 лв. През юни 2005 г. Софийският градски съд оправда Божков. През март 2006 г. пък Благоевградският окръжен съд прочита оправдателните присъди на купувачите на винпрома.Новият състав на САС с Решение № 60/29.3.2007 г. отменя решението на Благоевградския окръжен съд в частта, с която е отхвърлил исковете на АСК за неустойка в размер на 75 000 щ.д. за неизпълнение на инвестиционната програма за 1999 г. и за неустойка в размер на 190 000 щ.д. за неизпълнение на инвестиционната програма за 2000 г.Елена Янева, която в началото на 2001 г. е директор на дирекция „Нормативна основа на икономиката“ в Министерството на промишлеността, е категорична в своето становище, изпратено директно на новия министър на промишлеността Петър Жотев: „Въз основа на посоченото дотук считам, че продавачът може да се възползва от предвиденото в т. 14 на приватизационния договор право на едностранно разваляне на договора.“ Същото е мнението и на зам.-министъра на икономиката Иван Иванов (след една година той ще стане главен секретар на СДС, когато Надежда Михайлова бъде избрана за председател на синята партия). През 2007 г. САС издава нова присъда, с която осъжда РМД „Винарска изба“ АД (вече в ликвидация) да заплати на Агенцията за следприватизационен контрол сумата 147 975 лева и сумата 374 870 лева – неустойки по чл. 15.1 от приватизационен договор от 16.12.1997 г. Само че в един момент „Винпром-Дамяница“ АД е обявена в несъстоятелност и на практика изчезва като правен субект, който е страна по договора за приватизация от 16.12.1997 г. и процесът с получаването на справедливо отсъдените неустойки е блокиран.Изиграл правилно козовете си, Филип Харманджиев е може би най-хитрият в лъвската дружина, защото се отдръпна навреме встрани и продължи да се развива. През 2012 г. името му се озова в разследване на журналистката Диляна Гайтанджиева по ТВ7 за скандална покупка на имоти в защитена територия на самия морски бряг. Мястото е Райския залив на полуостров Буджака край Созопол. Въпреки забраната на редица дейности като бетониране на скалния бряг, заливът се е превърнал в строителна площадка и сцена на архитектурния кич, коментира Гайтанджиева. Плътното застрояване прави достъпа до брега много труден заради десетките частни имоти на първа линия на морето, купувани на квадратен метър на цената на една дъвка или половин хляб. Имотът, обект на разследването, е върху 2037 квадратни метра на брега на морето и е закупен от Харманджиев по 50 стотинки на квадратен метър, показва проверката в имотния регистър в Бургас. В съседство е и имотът на бившия му ортак Иво Прокопиев върху 3718 квадратни метра. Състои се от два обединени парцела, закупени отново на символични цени. За размера на далаверата може да се съди по цената, която се качва главоломно след застрояването. Имотът на Харманджиев е ипотекиран за близо половин милион лева (по-точно – 225  000 евро). Към момента на разследването дори нерегулираните земеделски земи в Буджака се продават по 140 евро квадратния метър. Инструктори от намиращия се в близост Водолазен център твърдят, че Прокопиев и Харманджиев са се уредили наистина с учудващо евтини имоти. Цените на първа линия били много по-различни за останалите кандидат-купувачи – между 350 и 700 евро квадратния метър. Обяснението на Харманджиев: „На 30 стотинки. Така вървят земеделските земи. На Буджака нямаше нищо. То не беше в регулация, то беше защитена територия и въобще не беше ясно дали ще може да се строи някога или не.”„Скандалът не е в това, че господин Прокопиев и неговият съдружник господин Харманджиев купуват земята по петдесет стотинки – коментира водещият.- Ако се е намерил някакъв заблуден частник, който си продава златната земя на брега на морето на тази занижена цена. Скандалът е в това, че тези хора, които иначе са доста богати и притежават публични компании, си позволяват да правят сделки на занижени цени с една единствена цел – да спестят данъци.”Нито Харманджиев, нито Прокопиев биха признали това. „Аз лично няма да коментирам дали това е добра инвестиция – казва Филип.- Не може да питате някого дали той е престъпник. Разбира се, че ще ви кажа, че всичко ми е законно. Мен като ме питате, какво да ви кажа. Извинявайте, сгреших, сега ще си върна къщата”.Факт! Грешката с Винпром „Дамяница” също е вярна. И няма връщане назад. Не всички лъвчета от котилото на кръга „Капитал” благоденстват. Има една хубава българска поговорка – Барабар Петко с мъжете, която е изключително подходяща за случая на Петко Шишков. Той е хищното лъвче, което хем е край Прокопиев от самото начало, хем така и не получава лъвски пай от приватизацията на „Каолин“, въпреки че жена му играе ключова роля там (за това ви разказахме в глава 1.3).Дописник в „Капитал“, а между 1999 и 2002 г. и негов главен редактор, Шишков видимо изпада в периферията. Ето как изглежда едно благодарствено слово на издателя: „Благодаря на хората, с които заедно основахме и развихме „Капитал“. На първо място, на съдружника ми Филип Харманджиев. С него сме повече различни, отколкото еднакви, и може би затова удържахме непокътнато това съдружие през годините“. През 2002 г. Петко Шишков е лишен и от статута на главен редактор. Дават му някаква залъгалка, защото на хоризонта са се появили нови звезди, а Петко и най-вече жена му вече са свършили каквото е трябвало. Година по-късно кръгът „Капитал“ все пак се опитва да реабилитира другарчето си, като го пробута в новия съвет на директорите на Българската фондова борса (БФБ). Амбицията на Прокопиев е да го направи даже председател, но не успява. Така лъвчето Петко преминава в забвение. Всеки задкулисен кръг си има своя ковчежник. Точно така много хора наричат едно друго хищно лъвче - бившия генерален директор на „Икономедиа” Бисер Боев, днес бизнесмен. Доверено лице на Прокопиев, през 2009 г. той е лансиран упорито за бъдещ министър на икономиката. Капиталци вече са си наредили мислено пасианса и виждат Боев даже като вицепремиер. Когато това не се случва, за да не са капо, розовобузият олигарх вади от джоба си резервния играч Трайчо Трайков.Никому неизвестен извън кръга „Капитал”, бившият рекламен шеф Боев се нуждае сам от реклама, когато Прокопиев решава да го пробута във високите етажи на властта. Акцентът пада върху това, че той е съученик на Симеон Дянков от ловешката езикова гимназия. „Е“ клас, випуск 1989.После започва усилено да се коментира, че има някаква роднинска връзка с Кристалина Георгиева. Кръгът оставя слуховете да се реят в пространството. През 2013 г. бившият банкер Цветан Василев изтъква това в интервю за австрийския вестник \"Дер Щандард\". Следва реакция от страна на Боев, който отрича Кристалина Георгиева да му е леля.След като напъните на кръга „Капитал” към властта стават твърде видими, Боев се разминава с министерския пост. Тогава и той като Харманджиев взима правилното решение да се отдръпне. Ориентира се към търговия с месо и напитки. На всяка манджа мерудия – това е неписаният девиз на друг бивш журналист от кръга „Капитал”. Бивш само на думи.Николай Стайков също не е случаен човек и лоялността му към бившия работодател си има съответните параметри. Ролята му в организацията пролича както по време на режисираните протести срещу правителството на Пламен Орешарски, в които той взимаше дейно участие, така и в заверата, придобила наименованието „АРГО гейт”, където е централна фигура. Сега да се върнем малко назад, защото в кръга „Капитал” чистата журналистика не е толкова тачена, колкото предприемчивия дух. Доказват го всички онези играчи, които участват в схемите на розовобузия олигарх, докато други техни колеги са ангажирани предимно с писане.През октомври 2004 г., само 4 месеца след като братът на Иво Прокопиев Александър влиза в управлението на „Параходство Българско речно плаване” ЕАД (ПБРП ЕАД), дружеството продава на сестрата на Николай - Искра Стайкова, бившо свое пристанище в оряховското село Остров. Любопитното в случая е, че ПБРП е собственик на единствените портове, които биха могли да минат в частни ръце. Всички останали са изключителна държавна собственост. Това прави порта в с. Остров изключително стратегически, особено на фона на факта, че е най-близък до АЕЦ „Козлодуй”. Сделката е сключена на 29 октомври 2004 г., като сестрата на Стайков е броила за пристанището, вървящо и с административна сграда на 2 етажа, феноменалната сума от 21 288 лева. Още тогава в дружеството се заговаря, че врътката е направена под надзора на Прокопиеви, които към онзи момент са притежатели на 30% от параходството, а останалите са държавни. Заради несигурността дали ще успеят да купят и тях енергийният олигарх и хората му решават да разпродават части от фирмата на свои подставени лица, за да направят неин клонинг (бел.ред. - такъв впрочем наистина правят, след като губят битката за параходството и го кръщават Първо частно параходство Българско речно плаване). В случая идеята била да контролират доставките за АЕЦ „Козлодуй”, идващи от Русия, чрез корабите по Дунав. Интересното е, че само три месеца след покупката Стайкова продава порта, и то за още по-ниска сума от дадената от нея – 18 500 лева, което само потвърждава съмненията, че сделката е направена, за да прикрие Прокопиев собствеността си. Компанията купувач е фирма „СИД-СЕЙД” ЕООД, притежание на британския гражданин Кийт Потър.Николай Стайков е бивш кадър на „Икономедиа” и в. „Капитал”. Преди да напусне проформа седмичника на Прокопиев през 2007 г., той е даже негов зам. главен редактор.Официално излизането му от изданието е обяснено със старта на няколко дружества, занимаващи се със създаване на онлайн сайтове. Крайната цел е да бъде създадена мрежа от интернет издания, през които кръгът „Капитал” да има медийно влияние и да се пробва да контролира общественото мнение. За целта през юли 2007 г. Стайков влиза като миноритарен акционер във фирмата за създаване и поддържане на електронни сайтове „Финсити България”. Собственик на 76% от капитала й към онзи момент е отново „Икономедиа”. През 2009 г. обаче той излиза от дружеството, поне проформа. Защото бивши „капиталци” няма. Всички са настоящи. Действат като добре смазана машина. Заедно и в далаверите, и в прикриването на следите за тях. \n\n\n                    ", "date": "2017.10.26", "title": "Иво Прокопиев: Придворният кръг „Капитал”"}
{"url": "http://www.monitor.bg/a/view/14216-%D0%9D%D0%BE%D0%B2-%D0%B7%D0%B0%D0%BA%D0%BE%D0%BD-%D1%89%D0%B5-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D1%80%D0%B5%D0%BA%D0%BB%D0%B0%D0%BC%D0%B0%D1%82%D0%B0-%D0%BD%D0%B0-%D1%85%D1%80%D0%B0%D0%BD%D0%B8-%D1%81%D1%8A%D1%81-%D1%81%D0%BE%D0%BB-%D0%B7%D0%B0%D1%85%D0%B0%D1%80-%D0%BC%D0%B0%D0%B7%D0%BD%D0%B8%D0%BD%D0%B8-%D0%B8-%D0%93%D0%9C%D0%9E/", "text": "На второ четене ще се гледа след максимално допустимия срок от 3 седмици\n                    С новия закон за храните се въвежда изрична забрана за реклама на ГМО храни и на храни, за които има нормативно въведени ограничения за употреба от деца, посредством реклами или търговски съобщения, насочени към детска аудитория, в които участват деца или представят деца, консумиращи такива храни.Това приеха днес на първо четене със 132 гласа \"за\" и само 1 \"против\" депутатите приеха на първо четене Законопроекта за храните, с който се въвеждат някои нови регламенти относно етикетирането и рекламирането на храни. Забраняват се още и рекламите на храни със съставки и вещества в себе си като мазнини, трансмастни киселини, сол и захар, които не отговарят на изискванията за здравословно хранене.Най-голямо несъгласие с проекта имаха по време на комисиите От Асоциацията на производителите на безалкохолни напитки в \"България\" се обявиха категорично против законопроекта в частта му за бутилирани води. Според тях законопроектът в тази част принципно се различава от първоначално обявения вариант, подкрепен от тях.Предвидено е създаването на публичен национален регистър на бизнес операторите и обектите за производство, преработка и дистрибуция на храни, който БАБХ ще поддържа на интернет страницата си.Текстовете на новия закон, който трябва да замени старият, предвиждат още създаването на Национален съвет по храните като постоянен консултативен орган, координиращ държавната политика в сектор „Храни”, с участието на представители на всички заинтересовани страни. Определени са правата на браншовите организации на производителите, преработвателите и дистрибуторите на храни и критериите, по които ще бъдат допускани за участие в съвета.За първи път се регламентират и изискванията за търговия с храни от разстояние. Въвежда се регистрация на превозните средства за транспортиране на храни от животински произход и на храни от неживотински произход като брашно, хляб, хлебни и сладкарски изделия. Регистрацията ще се удостоверява със стикер.По време на дебатите стана ясно, че между двете четения ще бъдат правени някои уточнения. За това и депутатите почти единодушно гласуваха срокът между двете четения да бъде максимално допустимият от 28 дни. Сред спорните моменти са прекалено голямото увеличаване на санкциите от 4 до 6 пъти, което според депутати може да намали събираемостта. Наред с това обаче се предвижда глобите за нарушенията свързани с ГМО продуктите да се увеличат само с 10%. Някои народни представители видяха двусмислия в част от предлаганите текстове в новия закон. Други депутати предложиха да се включат като заинтересовани страни по него още страни.Георги Михайлов от БСП поиска да се направят професионални корекции третия раздел на закона, касаещ специалните храни и при интензивно мускулно натоварване. По думите му в тях има опасни вещества, които са под специален контрол, но по регистрация единствено отговорен е БАБХ и само ри необходимост да сезира и други институции.Петър Петров от „Обединени патриоти” поиска да се прецизира ясно и точно по какъв начин се проверяват съставките на хранителните добавки, дали те отговарят на написаното в сертификатите им. „Това да не става само при необходимост, а по друга процедура, която предстои да уточним между двете четения. Ще искаме здравното министерство, което има съответната апаратура и съответните възможности да следи качеството на хранителните добавки”, аргументира се депутатът.Адриан Райков от ГЕРБ, подчерта, че законопроектът цели да гарантира здравето и сигурността на потребителите и прилагането на правото на ЕС и националните мерки за намаляване на сивия сектор в производството и търговията с храни. „Новото в законопроекта е регламентирането на търговията с храни от разстояние и хранителното банкиране, което е много важно”, поясни Райков.\n\n\n                    ", "date": "2017.10.26", "title": "Нов закон ще забранява рекламата на храни със сол, захар, мазнини и ГМО"}
{"url": "http://www.monitor.bg/a/view/5899-%D0%A4%D0%B0%D0%BB%D1%88%D0%B8%D0%B2%D0%BE-%D0%9C%D0%92%D0%A0-%D0%B3%D0%BB%D0%BE%D0%B1%D1%8F%D0%B2%D0%B0-40-%D0%BB%D0%B5%D0%B2%D0%B0-%D0%B7%D0%B0-%D0%B3%D0%BB%D0%B5%D0%B4%D0%B0%D0%BD%D0%B5-%D0%BD%D0%B0-%D0%BF%D0%BE%D1%80%D0%BD%D0%BE/", "text": "Санкцията е за многократно посещаване на секс сайтове в интернет\n                    Глоба от името на МВР за гледане на порно налагат хакери, които са успели да вкарат скриптове за печелене на пари в еротични сайтове, оплака се български потребител, чийто компютър бил \"блокиран\" до плащане на глоба. До прозорчето с предупредителен надпис се стигнало, след като се опитал да намери в интернет мултимедийни еротични изпълнения на Алекс Алексиева, рекламирани в събота в различни издания. \n\"Написах \"Alex Alexsieva f*ck\" и вместо сладостни тръпки ме обзе притеснение, защото излезе надпис, че компютърът ми е блокиран. В изскачащия прозорец имало \"уведомление от Министерството на вътрешните работи на България за борба с киберпрестъпността\", която обяснявало на потребителя, че е блокиран заради \"многократно посещаване на порнографски сайтове, съдържащи материали, забранени от закона на Министерството на вътрешните работи, а именно порнография с елементи на педофилия, насилие и пропаганда на хомосексуалността.\"\nПо-нататък от \"МВР\" давали указания за снемане на блокадата да бъдат преведени 40 лева като глоба по сметка в портфейла за електронни плащания в интернет WebMoney. Като алтернатива плащането можело да стане и в кештерминал с пъхане в машината също на 40 лева.\nБорците срещу порнографията обясняват, че ако някой се опита да се разблокира без да плати или ако откаже плащане, \"разследваща оперативна група незабавно ще бъде изпратена до мястото на пребиваването и задържането ви\". Освен това материалите щели да бъдат предадени за образуване на разследване по чл. 242, текст от наказателния кодекс, който обаче регламентира наказанието за престъпления против митническия режим.\nСпециалисти предупредиха, че \"глобата\" е елементарен опит за хакерска измама с обикновен скрипт, който заобикаля firewall-а на компютъра поне засега до следващата актуализация. Вероятно по тази причина и \"глобяващият орган\" дава на уличеното лице срок от 4 часа за заплащане на глобата.\n \n\n\n                    ", "date": "2017.10.26", "title": "Фалшиво МВР глобява 40 лева за гледане на порно "}
{"url": "http://www.monitor.bg/a/view/55503-%D0%A1%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B8-%D0%BA%D0%BE%D0%BC%D0%BF%D1%8E%D1%82%D1%8A%D1%80%D0%BD%D0%B8-%D0%B1%D0%BE%D0%BB%D0%B5%D1%81%D1%82%D0%B8/", "text": "\n                    Платете 40 лева глоба, или разследваща група ще дойде да ви арестува. Това послание в малко по-развит вид получи потребител от Шумен след интернет сърфиране в търсене на последните еротични писъци в световната мрежа. Лексикален анализ подсказва, че текстът на предупреждението е компютърен превод на български с очевидни езикови грешки. Ако към тях прибавим и разминаванията около цитираните правни норми, би трябвало да предположим, че никой няма да се хване на подобна плитка заплаха. Практиката на сервизите за ремонт и обслужване на компютърна техника сочат обратното - голяма част от компютрите, дадени за \"лекуване\" от вируси, са били заразени след посещение на порносайтове или кликването върху възбуждащи линкове във Фейсбук.\n\nСпоред световните статистики на всеки три интернет сайт се пада един с порнографско съдържание. Еротиката и порнографията са и най-търсеното съдържание в търсачките, затова и хакерите се ориентират към подобни интернет адреси, където да оплетат жертви, използвайки най-често скриптове, промъкващи се през дупки в разновидности на операционната система Windows.\n\nДа ровиш в интернет за порно безразборно и без антивирусна защита, е като да си легнеш с мургавелка, предлагаща любов на пътя без персонална защита. И в двата случая зад лекомисленото поведение се крие меракът, много по-рядко търсене на силни усещания. Поне в сферата на интернета не съм срещал някой, който да се възбужда от това да му влезе вирус през задния двор. Изключение може би правят ловците на вируси, но лично не познавам такива.\n\nНе всички \"сексуални измами\" попадат под удара на правото. След спадането на интереса към т. нар. секстелефони от 90-те години на миналия век, ловът на разгонени мераклии продължава на ново по-високо ниво, а импулсните телефони живеят втори живот с помощта на откровени измами и въвеждане в заблуждение.\n\nВъв всички розови сайтове за запознанства, както и в хартиените колонки на регионалния печат, може да бъдат намерени обяви от рода на \"Привлекателна бизнесдама търси шофьор за дискретен секс срещу възнаграждение от 1000 до 2000 лева. Обади се сега\", след което е оставен номер за контакт на кандидатите с мераклийката. Почти никъде няма информация дори с дребен шрифт, че става въпрос за персонален номер с добавена стойност, който начуква от 60 стотинки до 2,40 лева на минута. Търсачът на усещане не знае, че бизнесдамата е или разведена домакиня, или студентка, която си докарва от баламосване по телефона от 11,40 до 60 лева на час. Разликата съответно до 36 и 144 лева си я прибира операторът, развиващ разговорите с добавена стойност.\n\nВ наказателното право има текстове, които предвиждат наказание за лица, които знаейки, че страдат от венерическо заболяване, заразят някого. Санкция има дори ако някой изложи другиго на опасност от венерическа зараза. Аналог има и във виртуалния свят за умишлено въвеждане на вирус в компютърната мрежа или компютърната система, но съдебната практика у нас не познава случаи на осъдени извършители. Затова единственият сигурен начин да се предпазите от сексуално предавани компютърни болести е да мислите с главата. С правилната.\n\n \n                    ", "date": "2017.10.26", "title": "Сексуално предавани компютърни болести"}
{"url": "http://www.monitor.bg/a/view/2753-%D0%A2%D1%80%D1%8A%D0%BC%D0%BF-%D1%89%D0%B5-%D1%80%D0%B5%D1%88%D0%B0%D0%B2%D0%B0%D1%82%D0%B0-%D0%BA%D1%80%D0%B8%D0%B7%D0%B0%D1%82%D0%B0-%D1%81-%D0%9A%D0%9D%D0%94%D0%A0-%D0%B7%D0%B0%D0%B5%D0%B4%D0%BD%D0%BE-%D1%81-%D0%A0%D1%83%D1%81%D0%B8%D1%8F/", "text": "\n                    Президентът на САЩ Доналд Тръмп смята, че наличието на добри отношения между САЩ и Русия би облекчило уреждането на кризата около ядрената и ракетната програма на Северна Корея.\n\"Мисля, че би било великолепно, ако се сдобрим с Русия. Не смятам това за нещо неправилно. Тя е ядрена държава. Мисля, че можем да имаме добри отношения с нея\", каза той в интервю за телевизионния канал \"Фокс нюз\".\nПрезидентът посочи, че САЩ взаимодействат по въпроса с Китай, но добави, че \"би било великолепно, ако можехме да говорим и с Китай, и с Русия\".\n\"Защото Китай ни помага, а Русия, може би, върви по друг път и пречи на това, което успяваме да постигнем. И когато казвам \"може би\", мисля, че точно зная за какво става дума\", продължи Тръмп. Той подчерта, че наличието на по-положителни отношения между САЩ и Русия \"би било нещо добро, а не лошо\".\nГоворейки за новоизбрания стар лидер на Китай Си Цзинпин, когото той поздрави по телефона часове по-рано, Тръмп отбеляза: \"Той е човек с голяма власт. Струва ми се, че е много добър човек. Някои хора казват, че ние имаме най-добрите отношения от типа президент-президент, защото той също се нарича президент. Е, сега някои хора биха могли да го нарекат крал на Китай. Но той се нарича президент.\"\nГоворейки по вътрешнополитически теми, президентът на САЩ изрази мнение, че американските медии преднамерено фалшифицират информацията за дейността му. \"Те се позовават на източници, които, според мене, не съществуват. Те просто си измислят\", посочи Тръмп.Според Тръмп активното използване на социалните мрежи, включително Туитър, му помага да публикува информация за своите възгледи, които медиите често изопачават. Горд съм, каза той, че \"можах да убедя толкова много хора, колко фалшиви са\".\nСпоред Тръмп изборният щаб на демократката Хилари Клинтън и Националният комитет на Демократическата партия са изхарчили почти 6 млн. долара за съставянето на досие с непроверени данни от компрометиращ характер за него. \"Това аз наричам изфабрикувани факти\", подчерта той. „Изхарчиха почти 6 млн. долара за нещо такова. Често да ви кажа, струва ми се, че това е позор\", подчерта президентът. Така той коментира съобщението на Ройтерс по-рано, че съставянето на досие с компромати срещу Тръмп е започнало през 2015 г. по поръчка на поддръжници на Републиканската партия, стремящи се да попречат той да спечели партийната номинация. А когато станало ясно, че именно Тръмп е най-вероятният кандидат на партията, републиканците престанали да финансират събирането на компромати за него, и тогава инициативата била подхваната от демократите. Юристите на Хилари Клинтън изкупили събраното досие. Президентът на САЩ Доналд Тръмп обяви в Туитър, че хиляди документи от Националния архив, свързани с убийството на 35-ия президент на страната Джон Кенеди, ще бъдат публикувани. Изследователи на \"убийството на века\" настояват Тръмп да се съобрази със закона от 1992 г., който изисква тази седмица да бъдат публикувани всички 3150 изцяло засекретени и 30 000 частично засекретени досега документи по случая. Американските разузнавателни служби обаче, позовавайки се на същия закон, го призовавали да задържи някои от тях \"далече от очите на публиката\" по съображения за националната сигурност.\n                    ", "date": "2017.10.26", "title": "Тръмп ще решавата кризата с КНДР заедно с Русия"}
{"url": "http://www.monitor.bg/a/view/66355-%D0%98%D0%B2%D0%B0-%D0%91%D0%BE%D0%B6%D0%BA%D0%BE%D0%B2%D0%B0-%D0%B8%D1%81%D0%BA%D0%B0-%D1%82%D1%80%D0%B5%D1%82%D0%BE-%D0%B4%D0%B5%D1%82%D0%B5/", "text": "\n                    Ива Божкова разкри, че е готова за още едно включване от щъркела. Дъщерята на Стефан Софиянски е категорична, че семейството й е най-големият приоритет. “Майчинството направи живота ми по-щастлив. С мъжа ми съм от 12 години – трудно ми е да си представя живота или себе си без него”, призна тв водещата пред Grazia.Ива и Антон Божков си казаха заветното „да“ през 2013 г., а кума на сватбата бе по-голямата сестра на булката – Елена. Няколко месеца по-късно семейството се сдоби и с първия си наследник Мая. През 2015 г. на бял свят се появи и малкият Васил, кръстен на бащата на Антон. След съвети на свои близки пък Божкова нае бодигардове, които да охраняват децата. „В моите очи Васил и Мая са най-добрите деца. Бих казала, че за глезенето си имат баби, дядовци и лели. Аз спазвам доста строг режим, но пък в останалото време са свободни да се забавляват, както им се иска на тях, по детски”, обяснява Ива.\n\n\n                    ", "date": "2017.10.26", "title": "Ива Божкова иска трето дете"}
{"url": "http://www.monitor.bg/a/view/27621-%D0%AE%D0%BB%D0%B8%D1%8F%D0%BD%D0%B0-%D0%94%D0%BE%D0%BD%D1%87%D0%B5%D0%B2%D0%B0-%D0%BE%D0%B1%D1%8F%D0%B2%D0%B8-%D0%BA%D0%BE%D0%B4-%D1%87%D0%B5%D1%80%D0%B2%D0%B5%D0%BD%D0%BE-%D0%B7%D0%B0-%D0%BA%D0%B0%D0%BB%D0%BE%D1%80%D0%B8%D0%B9%D0%BD%D0%B8-%D0%B1%D0%BE%D0%BC%D0%B1%D0%B8/", "text": "Почерпи със сурови бонбони на представянето на книгата си за здравословно хранене\n                    Бившата депутатка Юлияна Дончева се оказа майстор на сладкишите с грижа за тънката талия – на представянето на книгата си „Код червено: Моята истина за храната“ завчера в столичен клуб тя посрещна гостите си със сурови бонбони със сушени сливи, слънчогледов тахан, натурално какао и кокосови стърготини. „Храната е емоция и зависи само от нас дали ще е положителна и зареждаща. Започнах да се интересувам още повече от продуктите, които консумираме, след първата ми бременност.\n\n\n\nЗа една година успях да отслабна с 50 кг и да възстановя фигурата от младостта си.“, сподели Дончева. Тя побърза да уточни, че това не е книга за диети и рецепти. Насочила съм вниманието към това как да разберем коя храна става и коя не става за ядене. Има някои тестове, които можем да правим сами, защото невинаги може да се доверим на етикетите. Много често в тях информацията е подвеждаща”, категорична е жената, която е бившата тв водеща.\n\nТомчето със съвети за прекрояване на домашното ни меню е резултат от краха на идеята й за тв предаване със здравословни съвети. Продуцентите й се уплашили от опцията да извадят на светло съставки в продуктите, за които се премълчава умишлено, и Юлияна синтезирала всички събрани материали по проблема в книгата. Дончева не гледа с добро око на „модерни“ тенденции в храненето като изключването на глутен, месо и млечни продукти от трапезата ни и приобщаването на децата към суровоядството. Статистиката, според която народа ни е сред най-болните в Европа, тя оправда\n\n\n\nс консерванти, оцветители и съставки, които са забранени в много страни. „У нас няма забрани, има препоръки.“, обясни Дончева пред близки муцуни от хай-лайфа като Богдан Томов, Ернестина Шинова, Кристина Димитрова, Мариана Векилска и Ирина Флорин. В дебюта си като автор Юлияна бе подкрепена и от любимите си мъже – ММА боецът Станислав Недков-Стъки и сина им Станислав-младши. \n                    ", "date": "2017.10.26", "title": "  Юлияна Дончева обяви код червено за калорийни бомби "}
{"url": "http://www.monitor.bg/a/view/33051-%D0%98-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%BA%D0%B0-%D0%BE%D1%82-%D0%9A%D0%9F%D0%A0-%D0%BF%D1%80%D0%BE%D0%BF%D0%BB%D0%B0%D0%BA%D0%B0-%D0%BE%D1%82-%D1%81%D0%B5%D0%BA%D1%81%D1%82%D0%BE%D1%80%D0%BC%D0%BE%D0%B7/", "text": "Не подала жалба, защото нямала достатъчно улики\n                    Шведската футболистка на „Куинс Парк Рейнджърс” Александра Норд стана поредната спортистка, която се оплака от сексуален тормоз от страна на неин женен колега. 25-годишната спортистка обаче уточнява, че не била подала официална жалба в полицията заради липсата на достатъчно улики и заради отправени към нея заплахи от страна на мениджъра на играча. Норд допълва, че не иска да каже името на натрапника, а с примера си цели да помогне на други жени да разкажат за преживяното от тях насилие.„Искам да споделя това, с което всекидневно се сблъскват огромно количество момичета по цял свят, написа Норд в своя блог в социалните мрежи. – Това стана с мен преди шест години. Не искам да казвам името му. Целта ми е друга – историята ми да се разчуе и други милиони жени, които са изпадали в подобна ситуация, да не се срамуват да говорят.”Блондинката подчертава, че се опитва да заостри вниманието към проблема, който е много по-голям и значим от нейната собствена история. За разлика от Норд, в. „Мирър” разкрива доста повече подробности за преживяното от нея през 2012 г. Тогава тя се запознала с женен футболист от премиър лигата в нощния клуб Mayfair, който след това коварно я примамил в стаята си в хотел в Южен Лондон.Явно шведката е била доста почерпена, защото разказът й звучи така: „Когато дойдох на себе си, разбрах, че той ме е съблякъл. Не знам колко далеко е стигнал. Първото, което помислих е, да го отблъсна от себе си. След това изпаднах в ярост, после се засрамих. Помислих, че може би съм се съгласила на всичко. Не помня да съм му разрешавала да докосва тялото ми.”Футболистката обаче си спомня, че останала още известно време в стаята на въпросния играч, защото била само с пола и сако, а навън било студено едва 5 градуса.А другия ден мениджърът на въпросния футболист се свързал с нея и настоятелно й препоръчал да не разказва на никого за случката. Тя пък не подала оплакване в полицията, защото нямала достатъчно улики, а освен това не познавала законодателството във Великобритания.\n\n\n                    ", "date": "2017.10.26", "title": "И футболистка от КПР проплака от секстормоз"}
{"url": "http://www.monitor.bg/a/view/54938-%D0%9F%D0%BE%D0%BB%D0%BA%D0%B0-%D1%81%D1%8A%D0%B4%D0%B8%D0%B9%D0%BA%D0%B0-%D0%BF%D0%BB%D0%B5%D0%BD%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5/", "text": "\n                    Полската футболна съдийка Каролина Бохар заплени почитателите на мъжката игра, като преди време пусна снимка в социалните медии от мач в родината ѝ. Туитът, показващ красавицата по време на мач с флагче в ръка, гласеше: \"В Краков е хубаво\".Последва бурна реакция и огромен интерес коя е секси съдийката. Самата тя пък отговори подобаващо: \"Е, нека си признаем, теренът не бе хубав.\"До този момент и полските медии не бяха обърнали много внимание на красавицата, но това се промени мигновено и нейната история веднага бе разказана.Каролина е решила да се занимава с футболно съдийство, повлияна от своя дядо, който също е бил рефер. Генерално тя има огромен интерес към футбола, а от снимките ѝ в Instagram може да се види, че е фенка на „Барселона” и „Байерн” (Мюнхен), а наскоро е посетила и мач на „Борусия” (Дортмунд).По време на своя съдийски курс Каролина е била единствената жена. Тя се е справила отлично и в момента ръководи официално двубои в родината си. Футболът обаче не е единствената ѝ цел. В момента Бохар учи право в университета в Краков.\n\n\n                    ", "date": "2017.10.26", "title": "Полска съдийка плени феновете"}
{"url": "http://www.monitor.bg/a/view/9422-%D0%9D%D0%91%D0%90-%D0%BB%D0%B5%D0%B3%D0%B0%D0%BB%D0%B8%D0%B7%D0%B8%D1%80%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0%D1%82%D0%B0/", "text": "\n                    Бившият комисар на НБА Дейвид Стърн изрази твърдото си убеждение, че лигата трябва да разреши официално на играчите да ползват марихуана за медицински цели. Това мнение защитава и неговият приемник Адам Силвър.Марихуаната в момента се явява забранено вещество съгласно програмата на НБА за борба с наркотиците. За пушенето на тревата баскетболистите са заплашени с глоба или временно спиране на състезателните права.„Ако марихуаната в момента е в процес на легализация, аз мисля, че и на спортистите трябва да бъде позволено да правят това, което правят и останалите граждани в страната”, заяви Дейвид Стърн, цитиран от Си Ен Ен.Стърн беше комисар на НБА от 1984 до 2014 г., а неговият приемник Адам Силвър също допуска използването на марихуаната от страна на баскетболистите за лечебни цели. Позицията на останалите ръководители на НБА обаче остава консервативна.\n\n\n                    ", "date": "2017.10.26", "title": "НБА легализира марихуаната"}
{"url": "http://www.monitor.bg/a/view/2030-%D0%A8%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%BF%D1%80%D0%B8%D0%B2%D0%BB%D0%B5%D1%87%D0%B5-%D0%9C%D0%B0%D1%80%D0%BA-%D0%96%D0%B8%D1%80%D0%B0%D1%80%D0%B4%D0%B5%D0%BB%D0%B8/", "text": "\n                    Почетният гражданин на Банско Марк Жирардели ще коментира откриването на сезона в алпийските ски в Зьолден (Ав).Петкратният носител на Световната купа ще застане пред микрофона на швейцарската телевизия SRF 2 в подножието на глетчера Ретенбах този уикенд.До Жирардели на коментаторското място ще бъде Марк Берто, който миналата година прекрати активната си кариера. Двамата ще анализират всички стартове за Световната купа при мъжете през тази състезателна година. За оценка на дамите ще се грижи олимпийската шампионка в спускането от Сочи Доминик Гизин (Швейц).20-ия юбилеен старт в Зьолден ще пропусне Федерика Бриньоне (Ит). Италианката е поредното голямо име, което няма да стартира. Освен нея аут са Анна Фенингер–Вайт (Ав), Лара Гут (Швейц) и Илка Щухец (Слвн). Победителката от 2015-а Бриньоне изпитва болки в аддукторите и щабът на италианците е решил да не рискува с пускането й.Марсел Хиршер (Ав) също няма да кара. Носителят на Големия кристален глобус още се възстановява, след като контузи тежко глезена си. Той ще наблюдава внимателно своите конкуренти пред екрана.„Мога да науча много от това и да ми бъде от полза”, заяви без ирония австриецът. Шефът на Вундертима при мъжете Андреас Пюлахер не прибързва с прогнозите за завръщането на Марсел на пистата. „Не мога да кажа дали Хиршер ще е готов да кара в Леви. Трябва му време, защото всичко друго може да се приеме за огромен риск”, коментира специалистът.\n\n\n                    ", "date": "2017.10.26", "title": "Швейцарска телевизия привлече Марк Жирардели"}
{"url": "http://www.monitor.bg/a/view/87714-%D0%A5%D1%80%D0%B0%D0%BD%D0%B0%D1%82%D0%B0-%D1%82%D0%BE%D1%80%D0%BC%D0%BE%D0%B7%D0%B8-%D0%9B%D1%8E%D0%B8%D1%81-%D0%B2-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    Храната е основният проблем за претендента за световната титла във Формула 1 Люис Хамилтън преди Гран при на Мексико. В неделя британецът може да грабне трофея, стига да се класира между първо и пето място, независимо къде ще завърши основният му конкурент Себастиан Фетел с „Ферари”.„Обожавам Мексико, през зимата често тренирам тук, каза Хамилтън. – Тук има текила, сомбреро, хубава музика, неповторима култура, а 20-милионният Мексико Сити е страхотен град. Обожавам тукашните хора, те винаги са усмихнати, а като публика са изключително емоционални.”„Големият ми проблем обаче е храната, казва още британецът. – Тук обожават такос, а те не се вместват в моя вегански стил на ядене. Но все ще се справя някак.”Шефът на Хамилтън в „Мерцедес” Тото Волф обаче се опитва всякак да охлади купонджийския ентусиазъм на пилота си. Всички знаем много добре, че в нашия спорт може всичко да се случи във всеки един момент, каза той. – Трябва първо да си свършим работата, а след това аз лично ще подаря на Люис сомбреро и шише текила.”\n\n\n                    ", "date": "2017.10.26", "title": "Храната тормози Люис в Мексико"}
{"url": "http://www.monitor.bg/a/view/38044-%D0%93%D1%80%D0%B8%D1%88%D0%BE-%D0%9A%D0%BB%D0%B0%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%B7%D0%B0-%D0%9B%D0%BE%D0%BD%D0%B4%D0%BE%D0%BD-%D0%B5-%D0%BD%D0%B5%D1%89%D0%BE-%D0%B2%D0%B5%D0%BB%D0%B8%D0%BA%D0%BE/", "text": "Кузманов с победа над тенисист от топ 100\n                    Григор Димитров не скри радостта си от това, че ще направи своя дебют на Мастърс турнира на осемте най-добри в света през сезона. Класирането на първата ни ракета за тазгодишните финали на АТР в Лондон стана факт преди ден след ранното отпадане на Сам Куери на турнира във Виена.„Здравейте, хора. Много съм щастлив, че се класирах за Nitto ATP Finals. Винаги е било моя цел и когато вчера разбрах, че се е случило, това беше един от най-великите моменти в моята кариера досега. Благодаря на всички за подкрепата, гледам с очакване към момента, в който ще играя пред вас. Ще се видим в Лондон!“, обърна се към феновете си Григор Димитров.Междувременно, неговият треньор Даниел Валверду публикува в профила си в „Туитър” колажа, направен от АТР по повод класирането на Гришо за Мастърса в Лондон. Българинът заслужи участието си сред осемте най-добри с титлата на Мастърса в Синсинати и триумфите на турнирите в Бризбейн и София.Останалите сигурни участници в заключителния турнир на АТР са световният номер 1 Рафаел Надал, швейцарският ас Роджър Федерер, Александър Зверев от Германия и австриецът Доминик Тийм.Белгиецът Давид Гофен и испанецът Пабло Карено Буста са фаворити за последните две места за турнира, който ще се проведе между 12 и 19 ноември.В същото време Димитър Кузманов се класира за четвъртфиналите на Чаланджъра на червени кортове в Лима (Перу) с награден фонд $50 000. Мико победи със 7:6(8), 6:3 поставения под №4 Роберто Карбайес Баена (Исп), който е №99 в света.Това беше първи успех на българина над тенисист от топ 100 на ранглистата. Мико в момента е под №411 в класацеията на АТР, но спечелените до момента точки в Лима ще му осигурят скок с около 40 места през следващата седмица.Мачът беше повторение на финала на европейското първенство при 18-годишните през 2011 г., където Кузманов загуби.Това е пета поредна победа за пловдивчанина в Лима, след като записа 3 успеха в квалификациите, а в първия кръг на схемата елиминира Марсело Аревало от Салвадор. На четвъртфиналите негов съперник ще бъде поставеният под №5 Марко Чекинато (Ит), който е №108 в световната ранглиста.\n\n\n                    ", "date": "2017.10.26", "title": " Гришо: Класирането за Лондон е нещо велико"}
{"url": "http://www.monitor.bg/a/view/52404-%D0%9C%D0%B0%D1%80%D0%B8%D1%86%D0%B0-%D1%81%D0%B5-%D0%B8%D0%B7%D0%BC%D1%8A%D0%BA%D0%BD%D0%B0-%D1%81%D0%BB%D0%B5%D0%B4-%D0%B7%D0%BB%D0%B0%D1%82%D0%B5%D0%BD-%D0%B3%D0%B5%D0%B9%D0%BC/", "text": "\n                    Първенецът на България „Марица“ (Пд) се класира за третия квалификационен кръг в Шампионската лига по волейбол при жените. В крайно драматичен мач пловдивският тим се наложи след златен гейм с 15:12 точки срещу ЛП „Сало“, след като преди това домакините от Финландия спечелиха с 3:1 (14:25, 25:22, 26:24, 25:19). Така се стигна до златен гейм, тъй като маричанки бяха спечелили със същия резултат в Пловдив.Топреализатор за шампионките бе Кремена Каменова с 20 т. (1 ас, 2 блокади), Виктория Григорова заби 11 т. За „Сало“ Роня Хейкинеми завърши с 19 точки.В 3-и кръг „Марица“ ще се изправи срещу руския „Енисей“ (Красноярск), а финландките ще играе във втория евротурнир - за Купата на CEV.„Мога много да говоря в този момент, но ще кажа това – много съм щастлив, но съм и много ядосан. След средата на втория гейм си позволихме много емоция и не играхме онзи добър волейбол, който тренираме, заяви наставникът на „Марица“ Иван Петков след мача. - Едно голямо браво на Каменова, за това, което тя направи, но имаше още един човек, който на мен страшно много ми хареса – Силвия Андреева, която направи шест невероятни неща в златния гейм.”\n\n\n                    ", "date": "2017.10.26", "title": "„Марица“ се измъкна след златен гейм"}
{"url": "http://www.monitor.bg/a/view/29465-%D0%9B%D0%B5%D0%B2%D1%81%D0%BA%D0%B8-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%BF%D0%BE%D0%B1%D0%B5%D0%B4%D0%B0-%D1%81%D1%80%D0%B5%D1%89%D1%83-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "Делио Роси мъмри играчите, били бавни\n                    „Левски“ се класира изключително трудно за 1/4-финалите за Купата на България след измъчена победа с 1:0 над „Монтана“. Единственото попадение на „Герена“ падна в 55-ата минута, когато Даниел Георгиев си отбеляза автогол. „Левски“, който е рекордьор по отличия в надпреварата, продължава с неубедителното си представяне, след като в миналия кръг имаше нужда от продължения, за да елиминира „Ботев“ (Гълъбово).Постната игра на „сините“ очаквано им донесе критики от треньора Делио Роси. Той бе категоричен, че не е доволен, защото футболистите му са играели бавно. Освен това Роси призна, че иска тимът да бележи повече голове в атака. “Притеснява ме, че на моменти играта ни не върви, както трябва. Ако тя върви, ще дойдат и головете - коментира италианският специалист. - Тези мачове винаги са трудни, защото се играят пред малко публика. Освен това дадохме възможност на някои нови футболисти, които досега нямаха толкова шансове. Но този турнир е именно за това - едни състезатели да получат почивка, а други да се появят в игра. Бяхме бавни, а в много случаи отделните звена не бяха близо едно до друго. Колкото до мача с „Лудогорец“, за мен нещата са прости - ако играем по-добре от тях, ще имаме възможност да спечелим”, завърши Делио Роси.Именно към предстоящото дерби с „орлите“ пък беше насочено и вниманието на играчите. „Сините“ бяха категорични, че няма да отидат като обречени в Разград, като имат сили за победа. „Естествено, че можем да победим „Лудогорец“. Просто трябва малко късмет и да си вкараме положенията. Те имат по-силни играчи, но нашето предимство е колективът“, сподели Димитър Пиргов.В същото време от БФС обявиха, че Волен Чинков ще е главен съдия на дербито в Разград. Мачът на стадион „Лудогорец Арена“ е в неделя от 18:15 часа, а помощници на Чинков ще са Георги Тодоров и Иво Николаев. Преди срещата разликата между двата тима в класирането е 8 точки.\nЦарско село - БОТЕВ (Пд) 3:4\nЛИТЕКС - Локомотив (Сф) 1:0\nДУНАВ- Струмска слава 2:0\nЦСКА-СОФИЯ - Ботев (Вр) 3:1\nМонтана – ЛЕВСКИ 0:1\nСЛАВИЯ - Локомотив (Пд) 2:1\nЕтър – Септември тази вечер\nЛудогорец – Берое тази вечер\n\n\n                    ", "date": "2017.10.26", "title": "„Левски“ се готви за победа срещу „Лудогорец“"}
{"url": "http://www.monitor.bg/a/view/32727-%D0%A5%D0%BE%D1%84%D0%B5%D0%BD%D1%85%D0%B0%D0%B9%D0%BC-%D0%B0%D1%83%D1%82-%D0%B7%D0%B0-%D0%BA%D1%83%D0%BF%D0%B0%D1%82%D0%B0-%D0%91%D0%B0%D0%B9%D0%B5%D1%80%D0%BD-%D0%BE%D1%86%D0%B5%D0%BB%D1%8F-%D1%81-%D0%B4%D1%83%D0%B7%D0%BF%D0%B8/", "text": "\n                    Един от съперниците на „Лудогорец“ в груповата фаза на Лига Европа - „Хофенхайм“, отпадна от Купата на Германия, след като загуби с 0:1 при визитата си на „Вердер“. Тимът от Бремен спечели с гол на Ишак Белфодил (30) и се класира за 1/8-финалите на турнира.В драматичен мач пък шампионът „Байерн“ елиминира „Лайпциг“ с 5:4 след дузпи. В редовното време и продълженията резултатът на срещата бе 1:1. Буквално в последната дузпа Тимо Вернер единствен от всички изпълнители от бялата точка пропусна и ощастливи гостите от Мюнхен. От 53-ата минута „червените биковете” играха в намален състав, след като втори жълт и съответно червен картон получи Наби Кейта.„Ян Регенсбург“ загуби у дома от „Хайденхайм“ с 2:5 в сблъсъка между втородивизионни тимове на този етап. „Фрайбург“ пък обърна втородивизионния „Динамо“ (Дрезден) с 3:1 и също продължава към 1/8-финалите.\n\n\n                    ", "date": "2017.10.26", "title": "„Хофенхайм“ аут за купата, „Байерн“ оцеля с дузпи"}
{"url": "http://www.monitor.bg/a/view/88223-to%D1%82%D0%BD%D1%8A%D0%BC-%D0%BF%D0%B0%D0%BA-%D1%81%D0%B5-%D0%BE%D0%BF%D0%B0%D1%80%D0%B8-%D0%BE%D1%82-%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE-%D0%BD%D0%B0-%D0%A3%D0%B5%D0%BC%D0%B1%D0%BB%D0%B8/", "text": "\n                    „Тотнъм“ изтърва два гола аванс и загуби от „Уест Хем“ с 2:3 в лондонския сблъсък от 1/8-финалите на турнира за Купата на Лигата в Англия. Двубоят се състоя на \"Уембли\", където този сезон \"шпорите\" играят домакинските си мачове и изпитват сериозни затруднения. Слабата форма на „Тотнъм“ у дома пък накара медиите дори да назоват загубата част от „проклятието на Уембли“, което преследва тима на Маурисио Почетино. Домакините поведоха в самото начало с гол на Муса Сисоко (6) след пас на Хьон-Мин Сон, а след попадението на Деле Али (37) преди края на първата част си помислиха, че са си свършили работата. След почивката ганаецът Андре Аю (55, 60) вкара два гола за „чуковете” в рамките на пет минути и изравни резултата. Обратът стана пълен с гола на италианеца Анжело Огбона (70) с глава. Допълнителен удар за „Тотнъм“ е, че все още не е ясно дали голямата звезда Хари Кейн ще се възстанови от контузия за шампионатното дерби с „Манчестър Юнайтед“ през уикенда.В друг двубой от тази фаза на надпреварата „Челси“ победи у дома „Евертън“ с 2:1 и се класира за 1/4-финалите. Мениджърът на домакините Антонио Конте бе дал шанс на голяма част от резервите, които оправдаха доверието му. \n\n\n                    ", "date": "2017.10.26", "title": "„Toтнъм“ пак се опари от проклятието на „Уембли“"}
{"url": "http://www.monitor.bg/a/view/25894-%D0%91%D1%8F%D0%B3%D0%B0%D0%B9-%D0%90%D0%BB%D0%B8%D1%81%D0%B8%D1%8F-%D0%BE%D1%82-%D0%A2%D1%80%D0%B5%D1%81%D0%BA%D0%B0-%D0%B7%D0%B0-%D0%BB%D0%B0%D0%BB%D0%B5%D1%82%D0%B0/", "text": "Бързо скалъпена завръзка разваля иначе интригуващата история на Дебора Могак\n                    Като в неделна вечер, когато превключвате каналите и избирате най-малко досадния филм за гледане – така ще се почувствате в киносалона на прага на „Треска за лалета“. Достатъчно интересен, за да не ви приспи на седалката, лентата все пак няма потенциала да ви накара да пуснете по сълза за трагичната участ на главната героиня. В роклята й с грация се вмъква най-голямото бижу в премиерното заглавие за седмицата – Алисия Викандер. Опитите й да задълбочи персонажа си обаче не постигат желания резултат. Вместо това младата София, взета за съпруга от Боса на подправките (Кристоф Валц), разполага със\n\n \n\n\n\n \n\nРазликата в динамиката на отделните епизоди е може би най-големият недостатък на иначе интригуващата история, вдъхновена от едноименния роман на Дебора Могак. Зараждането на любовта между София и художника Ян ван Лоос (Дейн Дехаан), което всъщност е завръзката на лентата, се развива в стил „мигни и ще го пропуснеш“. Това, от своя страна, поставя въпроса защо двамата полагат неистови усилия да избягат от Амстердам и лишава от съспенс остатъка от филма.\n\nВстрани от това режисьорът Джъстин Чадуик всъщност успява по магнетичен начин да построи хронотопа, като представи манията по цветята, завладяла Холандия през 17 век.\n\n \n\n\n\n \n\n– така изглежда надцакването между местните бизнесмени на пазара за луковици. Именно това е и последната надежда на двамата влюбени да осъществят своето бягство.\n\nИ изведнъж злодеят се превръща в жертвата. Тук е мястото да подчертаем, че заможният търговец на подправки Корнелиус Сандвоорт всъщност е „лошият“ единствено в очите на младата си съпруга. Опитвайки се да избяга от него, тя несъзнателно сама се превръща в отрицателната героиня.\n\nНе е учудващо, че „Треска за лалета“ застоява на полицата със завършени, но непоказани филми повече от три години. Въпреки всички свои недостатъци обаче проектът е едно добро разнообразие от лавината на спецефекти, затрупала боксофиса ни, като току-виж провокирал и мисловна дейност у зрителите.\n                    ", "date": "2017.10.26", "title": "Бягай, Алисия, от „Треска за лалета“"}
{"url": "http://www.monitor.bg/a/view/67324-%D0%92%D0%B5%D0%BB%D0%B8%D0%BA%D0%B0%D0%BD%D1%8A%D1%82-%D0%9B%D0%B8%D0%BB%D0%B8-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%9D%D0%94%D0%9A/", "text": "5000 я аплодираха като артист, национално богатство и скъп изповедник \n                    „Последната ми дума ще е песен“ - този стих от „Присъда“ на Лили Иванова ме хваща за гърлото. Текстът на парчето звучи като биографичен отговор на всички противоречиви митове и легенди, създадени около личността на това момиче с изключителен дух и спартанската воля да развива таланта си, докато знайни и незнайни герои се опитват да напомпат дребния си ръст стъпвайки на раменете му. „Присъда“ бе запазена за бис на първия от двата концерта в НДК, с които поп дивата завърши националното си турне. Ако беше позиционирана по-напред в сетлиста песента със сигурност щеше да хвърли в тих ужас хората, които имат сетивата да усетят едновременно и детето, и боеца в Лили. Защото тази песен звучи като начало на едно дълго и епично сбогуване, но 90-те минути вокална магия преди нея дадоха на 5000 да разберат, че Лили е на епично дълго разстояние от творческия си отпуск.Като всеки друг гиг на звездата в зала 1 и този мина под знака на семплата елегантност – костюми в черно за певицата и бенда й и плътна завеса за бекграунд, по коятосе сменяха светлинни картини. Акордите на откриващата за вечерта „Икар“ прозвучаха малко след 20 ч и публиката на възраст от 7 до 70 влезе буквално във филма на Лили – онзи, в който всяко нейно придихание, скок в тона и драматичен жест на ръцете те заковава за седалката и те изстрелва без предпазен колан към висините на позабравената любов към себе си. „Добър вечер, за мен и моя екип е удоволствие. Благодаря ви!“, каза Лили и подхвана две от най-силните парчета в новия албум „Дантелената примка“ и „Този миг“. На такъв концерт половината от удоволствието е да гледаш ефекта Лили върху лицата на хората – част от тях наистина са заели позиция като за спускане със скоростно влакче, други дискретно бършат сълзи, трети са се привели на ръба на стола си и следят с концентрацията на хирург всеки завършек на фразата.След „Ако спра да обичам“ Лили представи с респект музикантите си – китариста Ангел Дюлгеров като автор на всички композиции за вечерта с изключение на две, Оги Енев като „3 в 1“ - пиано, тромпет, саксофон, Орлин Цветанов (цигулка), „басиста на България“ Веселин Веселинов-Еко,“гръбнакът на бандата“ Росен Ватев (барабани) и вокално трио „ЛаТиДа”. „Винаги съм казвала, че моето вдъхновение сте вие, публиката, и моите музиканти!“, каза Лили и поде изповедта си в „Невероятно“, която изтръгна ив тълпата. „Тук е момента да си хапна медец. Трябва да съм гладна, за да пея добре. Вие сигурно добре сте си хапнали.“, разсмя Лили присъстващите и подхвана „Дали“. След класики като „Този свят е жена“, „Ти дойде“, „Искай до край“ и „Искам те“ тя превърна НДК в дискотека със „Щурче“. От охраната я гушнаха и я свалиха в оркестрината, където тя попадна под обстрел от букети. „Огромни благодарности за моите музиканти, и за вас, които сте ми най-важните.“, поклони се на финала Лили. \n\n\n                    ", "date": "2017.10.26", "title": "Великанът Лили разтърси НДК  "}
{"url": "http://www.monitor.bg/a/view/15108-%D0%9A%D0%B5%D0%B9%D1%82-%D0%A3%D0%B8%D0%BD%D1%81%D0%BB%D0%B5%D1%82-%D1%81-%D0%BF%D1%80%D0%B8%D0%B7-%D0%B7%D0%B0-%D1%86%D1%8F%D0%BB%D0%BE%D1%81%D1%82%D0%BD%D0%BE-%D1%82%D0%B2%D0%BE%D1%80%D1%87%D0%B5%D1%81%D1%82%D0%B2%D0%BE/", "text": "\n                    Кейт Уинслет ще получи приз за цялостен принос в киното по време на ежегодните Холивудски филмови награди. Церемонията по раздаването на отличията ще се проведе на 5 ноември в Бевърли Хилтън, а в ролята на водещ отново ще влезе комикът Джеймс Кордън. Освен звездата от „Читателят“ със същата титла ще се окичи и актьорът Джейк Джиленхол.\n\nСред последните заглавия във филмографията на Уинслет попада драмата The Mountain Between Us. Като най-голямо предизвикателство по време на снимките актрисата определя суровите метеорологични условия. „Снимахме в езеро – героинята ми трябваше да падне в него. А водата беше ледена. Върнах се 20 години назад, когато снимахме „Титаник”. Казах им, че няма с какво да ме уплашат”, намигна наскоро 42-годишната звезда. В лентата тя си партнира с носителя на „Златен глобус“ Идрис Елба, а сюжетът ги позиционира във високите части на Британска Колумбия след самолетна катастрофа. За да се подготви за суровите условия, Уинслет призна, че е потърсила съвета на екранната си половинка от „Титаник” - Леонардо ди Каприо. „Каза ми, че съм луда да се подлагам на тези сурови условия. Той преживя същото, когато засне „Завръщането”. От сета му пращах снимки как съм се заровила в снега и замръзвам, а той ми отвръщаше с разтревожени емотикони”, спомня си с усмивка още актрисата, която не пропуснала да се погрижи за здравето на целия екип на сета на The Mountain Between Us с топли дрехи и супа.\n                    ", "date": "2017.10.26", "title": "Кейт Уинслет с приз за цялостно творчество"}
{"url": "http://www.monitor.bg/a/view/44361-%D0%90%D0%BA%D1%82%D1%8C%D0%BE%D1%80%D1%8A%D1%82-%D0%98%D0%B2%D0%B0%D0%B9%D0%BB%D0%BE-%D0%A5%D1%80%D0%B8%D1%81%D1%82%D0%BE%D0%B2-%D1%81%D0%B5-%D0%BE%D0%BA%D0%B8%D1%87%D0%B8-%D1%81-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%A7%D0%B8%D0%BD%D1%82%D1%83%D0%BB%D0%BE%D0%B2/", "text": "\n                    61-годишният актьор, режисьор  и преподавател в НАТФИЗ  проф. Ивайло Христов е новият почетен гражданин на Сливен и носител на националната награда на името на възрожденеца Добри Чинтулов. Преди да се включи в тържествата по повод на празника в чест на свети Димитър, солунски чудотворец, почитан като покровител на Града на стоте войводи той отиде до къщата – музей на поета , за да бъде вписано името му в паметната книга на лауреатите на приза. В нея игралият в над 60 филма и стотици театрални постановки артист написа“Всеки има своята Итака. Моята е Сливен“.\n\nТържественият ритуал за празника на Сливен се състоя на площад „Хаджи Димитър”, където с военни почести проф. Христов издигна националният флаг, след което сливенският митрополит Йоаникий отслужи молебен за здраве и добруване.\n\n \n                    ", "date": "2017.10.26", "title": "Актьорът Ивайло Христов се окичи с наградата „Чинтулов“   "}
{"url": "http://www.monitor.bg/a/view/78226-%D0%A2%D0%BE%D1%80-%D0%BC%D0%B5%D0%B6%D0%B4%D1%83-%D1%85%D1%83%D0%BC%D0%BE%D1%80%D0%B0-%D0%B8-%D0%B1%D0%B0%D0%BD%D0%B0%D0%BB%D0%BD%D0%BE%D1%81%D1%82%D1%82%D0%B0/", "text": "\n                    Да спаси родната земя Асгард от подлата си по-голяма сестра – с това ще се заеме Тор (Крис Хемсуърт) в новото попълнение на комиксовата вселена на Marvel - „Рагнарок“. Лентата, която ще направи дебюта си в българските кина от днес, събира за пореден път някои от любимите супергерои на екшън ентусиастите, а резултатът е банален филм с тук-таме промъкващи се сполучливи закачки. Началото на „Рагнарок“ представя бога на гръмотевиците в оковите на зъл демон, а в киносалона няма да срещнете и един човек, който да тръпне от напрежение дали ще оцелее любимият му персонаж. Уви, тази съдба следва и остатъка от лентата. Заплахите на смъртоносната богиня Хела, чийто рога си слага Кейт Бланшет, са самото определение за клише, а сценарият изглежда сякаш е по-скоро наместван според екшън каскадите. Визуалните ефекти, традиционно, са най-таченото кинематографично качество на филма, режисиран от новозеландеца Тайка Уайтити. Именно на него феновете дължат и хумористичните паузи от предизвикващия прозявки сюжет на „Рагнарок“ (терминът се използва като синоним на момента, в който Асгард ще бъде разрушен). И в третата лента, посветена на Тор, пък ние продължаваме да се чудим на присъствието на актьор от ранга на Антъни Хопкинс. Причината вероятно се дължи на стабилния хонорар от завидно успешната в боксофиса поредица. Докато продуцентите продължават да следват максимата „защо да променяме нещо, което е печелившо“ обаче, филмите им ще продължат да служат като монумент на посредствеността.\n                    ", "date": "2017.10.26", "title": "Тор между хумора и баналността"}
{"url": "http://www.monitor.bg/a/view/76707-%D0%96%D0%B0%D0%BD%D0%B0-%D0%9A%D0%B0%D1%80%D0%B0%D0%B8%D0%B2%D0%B0%D0%BD%D0%BE%D0%B2%D0%B0-%D0%BF%D0%BE%D0%B5%D0%BC%D0%B0-%D0%9D%D0%A4%D0%A6/", "text": "\n                    Актрисата Жана Караиванова е новият изпълнителен директор на Националния филмов център – организацията, която се занимава с финансирането и развитието на българското кино. Тя е класирана на първо място след събеседването в сряда, съобщиха от Министерство на културата. На второ място остава кинокритикът Александър Донев, който вече е управлявал НФЦ, но подаде оставка по време на първия мандат на Вежди Рашидов като министър на културата. Другите двама кандидати Владимир Тодоров и Любомир Гюров не са набрали минимума от 420 точки (2/3 от максималния брой точки по оценъчните карти – 630) и не са класирани. „Да, вярно е, печеля конкурса – щом го съобщиха и по телевизията“, кратко коментира победителката, която в момента на обявяването на новината бе под пара за откриването на 8-мото издание на създадения от нея фестивал за независимо кино So Independent.\n\nЖана Караиванова е завършила ВИТИЗ в клас на проф. Гриша Островски и е била актриса в Народния театър. Снимала се е в над 15 филма. От 1994 г. живее в България и САЩ. Учредител е на Фестивал на българското кино в Ню Йорк, както и на Фестивала за независимо американски кино So Independent, който всяка година има две издания – в Ню Йорк и София.\n                    ", "date": "2017.10.26", "title": "Жана Караиванова поема Националния филмов център"}
{"url": "http://www.monitor.bg/a/view/83394-%D0%92%D0%B7%D1%80%D0%B8%D0%B2%D0%B8%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D1%83%D0%BA%D1%80%D0%B0%D0%B9%D0%B8%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82/", "text": "\n                    Украинският депутат Игор Мосийчук бе ранен при нападение с мотоциклет бомба в Киев, при това загина бодигард на политика и случаен минувач. Мосийчук без много да му мисли обвини Русия за атаката, която представители на властите определиха като терористичен акт. \"Вярвам, че поръчителите са в Москва, а изпълнителите са в Киев\", написа раненият депутат във Фейсбук. Мосийчук, който е член на Радикална партия на Олег Ляшко, бе приет в болница без опасност за живота. При нападението бяха ранени двама души. Службата за сигурност на Украйна съобщи, че неизвестни извършители са поставили експлозиви в мотоциклет, който избухнал в момент, когато депутатът излизал от сградата на телевизия. Олег Ляшко, лидерът на Радикалната партия, заяви че инцидентът без съмнение е политически мотивиран. Иван Варченко, съветник на украинския вътрешен министър, заяви, че чеченският лидер Рамзан Кадиров има интерес от покушението срещу Мосийчук. Засега украинската полиция не е съобщила за възможни заподозрени или мотиви за нападението. След началото на конфликта с проруските сепаратисти в Източна Украйна в цялата страна се увеличи броят на нападенията с експлозиви. Бомбените атаки в столицата Киев обаче са относително редки, отбелязва Ройтерс.Обвиненията, че Русия е замесена в експлозията в Киев са неоснователни и истерични, заяви говорителят на Кремъл Дмитрий Песков. \"Без всякакви съмнения това са признаци на нова антируска кампания, за нещастие обхванала Украйна и Киев\", каза Песков. \"Както винаги, това са абсолютно неоснователни, голословни, истерични твърдения от Киев, насочени не само срещу Рамзан Кадиров, а и срещу всички, които заемат каквато и да било длъжност в Москва\", подчерта Песков.\n\n\n                    ", "date": "2017.10.26", "title": "Взривиха колата на украински депутат"}
{"url": "http://www.monitor.bg/a/view/85645-%D0%9D%D0%BE%D0%B2%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B7%D0%B0-%D0%BF%D0%BE%D0%BB%D0%B5%D1%82%D0%B8%D1%82%D0%B5-%D0%BA%D1%8A%D0%BC-%D0%A1%D0%90%D0%A9-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5-%D0%BF%D0%BE%D0%BF%D1%8A%D0%BB%D0%B2%D0%B0%D1%82-%D0%B2%D1%8A%D0%BF%D1%80%D0%BE%D1%81%D0%BD%D0%B8%D1%86%D0%B8/", "text": "\n                    Международните авиокомпании започнаха да прилагат нови мерки за сигурност за полетите си към САЩ. Предвижда се например да бъдат попълвани въпросници от пътниците относно пътуването им. Авиокомпаниите Lufthansa, Emirates, Air France и Norwegian потвърдиха, че американските власти са поискали по-стриктен контрол. Други авиокомпании посочиха, ме също ще се съобразят с това искане и ще въведат новите мерки. Неясни остават обаче детайлите по тези нови мерки, които са част от имиграционната политика на администрацията на Доналд Тръмп. Освен контрола на електронните устройства, който вече се осъществява, пътниците към САЩ може да бъдат подлагани на разпит при регистрацията си за полета, по време на проверка на документите или дори на влизане в самолета“, каза говорител на Lufthansa. Той уточни, че тези нови изисквания за засилен контрол влизат в сила от четвъртък. От следващата седмица тези мерки влизат в сила за всички полети до САЩ на всички авиокомпании. „Става въпрос за допълнителни въпроси към пътниците, по искане на американските власти, които ще определят дали те ще получат достъп до самолета. Всички пътници на Air France трябва да попълват въпросник, преди да се качат в самолета. Освен този въпросник, от нас се иска също да засилим контрола около самолета, пилотската кабина и багажното отделение, посочва източник от френския превозвач. Авиокомпаниите предупреждават, че пътниците трябва да си предвиждат повече време във връзка с тези нови мерки.\n                    ", "date": "2017.10.26", "title": "Нови мерки за сигурност за полетите към САЩ - пътниците попълват въпросници"}
{"url": "http://www.monitor.bg/a/view/46963-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B1%D1%80%D0%B0%D1%82%D0%B0-%D0%BD%D0%B0-%D0%BA%D0%B8%D0%BB%D1%8A%D1%80%D0%B0-%D0%BE%D1%82-%D0%9B%D0%B0%D1%81-%D0%92%D0%B5%D0%B3%D0%B0%D1%81-%D0%B7%D0%B0-%D0%B4%D0%B5%D1%82%D1%81%D0%BA%D0%B0-%D0%BF%D0%BE%D1%80%D0%BD%D0%BE%D0%B3%D1%80%D0%B0%D1%84%D0%B8%D1%8F/", "text": "\n                     \n\nБрат на стрелеца от Лас Вегас Стивън Падок е задържан в Лос Анджелис по подозрение в притежание на детска порнография, съобщиха американските власти, цитирани от АП.\nБрус Падок не е заподозрян за стрелбата в Лас Вегас. Властите поясниха, че случаят с детската порнография е от преди стрелбата.\nНе се разкриват повече подробности.\n\nСтивън Падок извърши най-кръвопролитната атака в историята на САЩ, след като уби 58 души на концерт в Лас Вегас.\nСамо Ерик Падок, другият брат, говори пред медиите след стрелбата.\n\n \n                    ", "date": "2017.10.26", "title": "Задържаха брата на килъра от Лас Вегас за детска порнография"}
{"url": "http://www.monitor.bg/a/view/37319-%D0%9A%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8-%D0%B3%D1%80%D0%B0%D0%B4-%D0%BE%D0%B1%D1%8F%D0%B2%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82/", "text": "\n                    Властите на каталунския град Белпуч вчера провъзгласиха \"независимост на Каталунската република\", съобщиха местни медии.\n\"Белпуч стана първият в страната град, където е провъзгласена независимост\", съобщи каталунската телевизия 324.\n\"Независимостта на Каталунската република\" в Белпуч беше оповестена след заседание на градския съвет, на което с мнозинство от гласовете беше утвърден отказ да се изпълни решението на Мадрид за ограничаване на местното самоуправление в Каталуния. Провъзгласяването на независимостта, което засега е символично, стана в рамките на акцията \"Да излезем на балконите\", организирана от привърженици на независимостта на Каталуния.\nАктивистите призовават жителите на каталунските градове и села да излязат вечерта на балконите си и на всеослушание да обявят подкрепата си за независимост от Испания. \"Да провъзгласим републиката от град на град\" - така звучи основният им лозунг. След Белпуч аналогични акции се състояха снощи и в други градове на Каталуния.\nДнес вечерта в Барселона каталунският парламент се събира на пленарно заседание, на което ще говори каталунският лидер Карлес Пучдемон. Възможно е на това заседание да бъде прието решение за едностранно провъзгласяване на независимост, на базата на резултатите от референдума от 1 октомври.\n                    ", "date": "2017.10.26", "title": "Каталунски град обяви независимост "}
{"url": "http://www.monitor.bg/a/view/13368-%D0%A0%D1%83%D1%81%D0%B8%D1%8F-%D0%BF%D1%83%D1%81%D0%BA%D0%B0-%D0%B2-%D0%BE%D1%80%D0%B1%D0%B8%D1%82%D0%B0-%D1%81%D0%BF%D1%8A%D1%82%D0%BD%D0%B8%D0%BA%D1%83%D0%B1%D0%B8%D0%B5%D1%86/", "text": "\n                    Космическите войски на Русия проведоха успешно изпитание на ново поколение маневриращ спътник, който е способен да се приближава до други орбитални апарати, да ги оглежда и при необходимост да ги прихваща. Това съобщиха пред в. „Известия“ от Министерството на отбраната /МО/.\n\n          Новият спътник ще и в състояние да определя функционала на чуждите летателни апарати, като на базата на тази разработка в бъдеще ще може да бъде конструиран спътник-изтребител. В хода на тестовете апаратът се е отделил от околоземната платформа „Космос-2519“, пусната на 23 юни т.г. По време на полета си спътникът е променил орбитата си, върнал се е към платформата и я е огледал. В резултат на изпитанията по управление на маневриращия военен апарат са били тестирани наземните и орбитални средства за връзка, проверени са методиките за балистични изчисления и програмно обезпечение, допълниха от ведомството. Освен това е потвърдена възможността за автоматично отделяна не апарата от платформата, дистанционното управление на полета му и използването на бордното оборудване, както и обработването и изпращането на земята на получените данни.\n\n          Подобри спътници-убийци в перспектива са предназначени не само за наблюдение на други обекти, но и за тяхното прихващане, посочиха от МО. Очаква се тези апарати да станат важен елемент от руската орбитална групировка, изпълнявайки сдържаща роля в космическата военна надпревара, пише „Известия“. От Главното управление за разузнаване на космическата обстановка на Русия съобщиха, че подобни орбитални апарати вече се разработват в САЩ и Китай. Първите изпитания бяха проведени преди четири години, затова за Русия е жизнено важно да разполага с аналогична система, категорични са военните. „Спътниците-инспектори са важен компонент от орбиталните сили на всяка една космическа държава. В случай на глобален конфликт те ще помогнат да бъде унищожена спътниковата групировка на противника“, обясни независимият военен експерт Валерий Мухин, цитиран от Утро.ру.\n                    ", "date": "2017.10.26", "title": "Русия пуска в орбита спътник-убиец "}
{"url": "http://www.monitor.bg/a/view/17382-%D0%9A%D0%BE%D0%B4%D1%8A%D1%82-%D0%B7%D0%B0-%D0%9C%D0%B0%D1%82%D1%80%D0%B8%D1%86%D0%B0%D1%82%D0%B0/", "text": "\n                    Каква е връзката между „Матрицата“ и японския начин на приготвяне на риба суши – отговорът е много прост – това е един от символите на филма на едновремешните братя, а днес сестри Уашовски – течащият зелен компютърен код.\n\nБлизо 20 години след появата на култовата лента на Уашовски, стана ясно какво точно означава този код. Любопитното е, че разкритието не е на някой експерт по криптография, а на самия художник Саймън Уайтли, който е създал кода.\n\n„Кодът в „Матрицата“ е смесица от рецепти за суши“, разкри Уайтли, като допълни, че в основата на кода е готварска книга на жена му, която идва от Япония.\n\nВ „Матрицата“ светът, който познаваме, всъщност е изкуствена реалност, създадена от машини с цел да подчинят и използват човека като източник на енергия. В този свят хората са свързани в мрежа чрез кибернетични имплантанти и живеят в създадената от машините виртуална реалност. Нео (Киану Рийвс) е млад служител в софтуерна компания, който се опитва да разгадае смисъла на кода и търси истината за Матрицата. Усещайки, че тя притежава контрол над живота му, той вярва, че може да освободи съзнанието си. Нео прекарва цели нощи пред компютъра си с една единствена цел - да намери Морфей (Лорънс Фишбърн) - митичен герой, който може да му даде отговора. В търсене на истината, той среща Тринити (Кари-Ан Мос), която го завежда до Морфей и научава какво е Матрицата. От него разбира, че никой не може да каже какво е Матрицата - всеки трябва сам да я види.\n\nНео вярва, че благодарение на разгадаването на кода, ще освободи съзнанието си от контрола на Матрицата и ще бъде независим и свободен.\n\nВъв филма кодът представлява визуализация на виртуалната реалност, която може да бъде „прочетена“ само от Нео, тъй като той е избраният.\n\n„Матрицата“ се появи на бял свят през 1999 година и промени света на киното завинаги. Лентата с Киану Рийвс и Лорънс Фишбърн спечели четири награди Оскар - за монтаж, звук, визуални ефекти и монтаж на звукови ефекти.\n\nБившите братя Уашовски, които преди няколко години смениха пола си, са режисирали продукции като \"Матрицата\", \"V като Вендета\", \"Облакът Атлас\", \"Пътят на Юпитер\".\n                    ", "date": "2017.10.26", "title": "Кодът за \"Матрицата\" - рецепта за суши"}
{"url": "http://www.monitor.bg/a/view/50346-%D0%A0%D1%83%D1%81%D0%B8%D1%8F-%D0%BE%D1%81%D0%BD%D0%BE%D0%B2%D0%B5%D0%BD-%D0%B4%D0%BE%D0%BD%D0%BE%D1%80-%D0%B7%D0%B0-%D0%BD%D0%B0%D0%B5%D0%BC%D0%BD%D0%B8%D1%86%D0%B8-%D0%B2-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0/", "text": "\n                    Най-много от наемните чужденстранни бойци на \"Ислямска държава\" (ИД) са родом от Руската Федерация, твърди в свое изследване американската консултанска фирма Soufan Group. Компанията е изготвила доклад, публикуван на сайта й. По изчисления на фирмата бройката на руснаците в ИД е около 3417 души.\n\nСлед Русия в класацията се нарежда Саудитска арабия с 3226 нейни поданици, следвана от Йордания - 3000 души, Тунис - 2926 и Франция - 1910. Наскоро ръководителят на руския Национален антитерористичен комитет Александър Бортников призова чуждестранните партньори по-широко да участват в създаването на международна банка от данни за противодействие срещу тероризма. Около 10-15% от 142-милионното население на Русия са мюсюлмани.\n\nПриблизително същите данни за руските граждани в „Ислямска държава“ неотдавна бе назовал и президентът на Русия Владимир Путин (около 3500).\n\nМеждувременно Путин заяви, че от терористите до момента са освободени повече от 90% от територията на Сирия. „Бих желал отново да благодаря на нашите военнослужещи, които участваха в провеждането на антитерористичната операция в Сирия. Благодарение на тяхното мъжество, твърди и професионални действия, ситуацията се измени коренно. От терористите вече са освободени повече от 90% от сирийската територия“, заяви Путин по време на среща с военни.\n                    ", "date": "2017.10.26", "title": "Русия основен донор за наемници в „Ислямска държава“"}
{"url": "http://www.monitor.bg/a/view/4272-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%BA%D1%80%D1%8A%D0%B2%D1%82%D0%B0-%D0%BF%D0%B0%D0%BF%D0%B0-%D0%99%D0%BE%D0%B0%D0%BD-%D0%9F%D0%B0%D0%B2%D0%B5%D0%BB-ii/", "text": "\n                    Няма мир и в отвъдното за Св. Йоан Павел II, който приживе не се спря да обикаля земното кълбо и да проповядва Христова вяра в качеството си на върховен духовен пастир на католиците – крадци задигнаха негови мощи от олтара на светилището Тиняло край намиращото се в Северна Италия красиво езеро Гарда.Става дума за ампула с кръв на папата – поляк, която била подарена на божията обител през 2014 г. от неговия личен секретар, а сега владика на Краков – монсиньор Станислав Дзивиц. Заедно с кръвта на Йоан Павел II злосторниците задигнали и кости на блажения негов сънародник и свещенослужител Йежи Попиелушко, който е убит от комунистическата полиция на Полша през 1984 г. За капак безбожниците откраднали и инвентар за отслужваните в святото място литургии – посребрени чаши, лъжици, панички, чинии и др.Според полицията крадците се били промъкнали в светилището дегизирани като туристи в края на деня завчера. Дочакали затварянето на храма, скрити зад амвона, а след това необезпокоявани от никого те напълнили раниците си с плячката и духнали яко дим през един от страничните прозорци. Кражбата била констатирана от местния енорийски свещеник дон Джузепе Матанца, който на следващата сутрин отворил храма за богомолци.Веднага след като се обадил в полицейското, божият служител призовал злосторниците да върнат ампулата с кръв на Йоан Павел II, тъй като тя била картотекирана с номер и не можело да бъде продадена никъде. Освен на черния пазар за святи неща, който обаче силите за сигурност за съжаление все още не успяват да контролират добре. Според специалисти по материята твърде вероятно било крадците да поискат откуп от жителите на енорията или от владиката в близкия голям град Бреша.\n\n\n                    ", "date": "2017.10.26", "title": "Откраднаха кръвта на папа Йоан Павел II"}
{"url": "http://www.monitor.bg/a/view/75771-%D0%A1%D0%B0%D1%85%D0%B0%D1%80%D0%BE%D0%B2-%D0%B8-50000-%D0%B5%D0%B2%D1%80%D0%BE-%D0%B7%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%92%D0%B5%D0%BD%D0%B5%D1%86%D1%83%D0%B5%D0%BB%D0%B0/", "text": "\n                    Опозицията и политически затворници във Венецуела са носителите на наградата \"Сахаров\" за свобода на мисълта за 2017 г., съобщи днес във \"Фейсбук\" евродепутатът Ги Верхофстат, цитиран от ДПА.\nВенецуела е изпаднала в дълбока политическа и икономическа криза след опита на президента Николас Мадуро да консолидира властта си и да отнеме правомощията на контролираното от опозицията Национално събрание, създавайки друг законодателен орган, чиято задача е да пренаапише конституцията на страната.\nПредседателят на Европейския парламент Антонио Таяни заяви, че наградата не е само признание на \"смелата борба\" на демократичната опозиция във Венецуела, а цели да \"отдаде чест на венецуелския народ: на всички, които бяха несправедливо вкарани в затвора за изразяване на своето мнение, на борещите се всеки ден за оцеляване заради жестокия режим, на опечалените семейства, изгубили любими хора в продължаващите с месеци непрестанни протести за свобода\".\nТаяни каза, че призът потвърждава \"непоколебимата подкрепа за демократично избраното Национално събрание на Венецуела\".\nЕжегодната награда \"Сахаров\" за свобода на мисълта е учредена през 1988 г. от Европейския парламент. Тя се присъжда на \"хора, дали изключителен принос в борбата за човешки права по света\", се казва на сайта на институцията.\nНаградата включва сертификат и 50 000 евро. Тя ще бъде връчена на церемония в Страсбург на 13 декември.\n                    ", "date": "2017.10.26", "title": " \"Сахаров\" и 50000 евро за опозицията на Венецуела"}
{"url": "http://www.monitor.bg/a/view/78717-%D0%92-%D0%95%D1%80%D0%BC%D0%B8%D1%82%D0%B0%D0%B6%D0%B0-%D0%B7%D0%B0%D1%80%D0%B0%D0%B1%D0%BE%D1%82%D0%B8-%D1%87%D0%B0%D1%81%D0%BE%D0%B2%D0%BD%D0%B8%D0%BA-%D1%81%D0%BF%D1%80%D1%8F%D0%BD-%D0%BE%D1%82-%D0%9E%D0%BA%D1%82%D0%BE%D0%BC%D0%B2%D1%80%D0%B8%D0%B9%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F/", "text": "\n                    Историческият часовник на Ермитажа в Санкт Петербург, който е спрян в момента на ареста на Временното правителство през 1917 г., отново започна да функционира по повод 100-годишнината от Октомврийската революция (7 ноември 1917 г. - 25 октомври стар стил).\n\nЗа намерението днес часовникът да бъде пуснат съобщи генералният директор на Ермитажа Михаил Пьотровски преди откриването на изложба в чест на годишнината.\n\nСтрелките на историческия часовник, който е в Малката (бяла) трапезария в Зимния дворец, сочеха 2 часа и 10 минути. Именно по това време на 26 октомври 1917 г. са арестувани министрите от Временното правителство. Часовникът изобщо не е функционирал през епохата на Съветския съюз, като традицията продължила и след това - близо 100 години стрелките му сочат един и същи час.\n\nВ залите на Ермитажа има около 50 старинни часовници. За няколко години почти всички те са ремонтирани от специалисти и работят.\n                    ", "date": "2017.10.26", "title": "В Ермитажа заработи часовник, спрян от Октомврийската революция"}
{"url": "http://www.monitor.bg/a/view/10218-%D0%95%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BF%D1%80%D0%B8%D0%B5-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D1%81%D1%80%D0%B5%D1%89%D1%83-%D0%BD%D0%B0%D1%81%D0%B8%D0%BB%D0%B8%D0%B5%D1%82%D0%BE/", "text": "\n                    Евродепутатите категорично осъждат всякаква форма на сексуално насилие и изразяват съжаление, че тези действия са толерирани. Такава резолюция приеха евродепутатите в четвъртък.\n\nВ началото на седмицата се появи информация в различни европейски медии, че в институциите на Европейския съюз има редица случаи на сексуално насилие. Според „Политико“, има 102 оплаквания, 95 от тях са от жени и 7 – от мъже. 21 от инцидентите са се случили в европарламента, 15 – в Европейската комисия, останалите са в неправителствени организации, частния сектор и други европейски институции. Повече от половината жертви казват, че не са се оплакали на работодателя си или на полицията.\n\nТекстът на резолюцията сега включва призив за стратегия на ЕС и правила срещу тормоза на полова основа; мерки за справяне с недокладването на случаи, особено от страна на най-уязвимите; настояване за създаване на работна група от независими експерти с цел проучване на ситуацията в ЕП.\nПарламентът повтаря призива си към Европейската комисия от 2014 г. за стратегия за целия ЕС. Тя трябва да включва проект на законодателство със задължителни инструменти за защита на жените от насилие, включително сексуален тормоз и сексуално насилие над жени и момичета.\nБорбата срещу сексуалния тормоз включва и кампании за повишаване на осведомеността и за справяне с проблемите с недостатъчното докладване и социалната стигма, казва текстът.\nРезолюцията бе приета с 580 гласа \"за\" срещу 10 \"против\" и 27 \"въздържал се\".\nРезолюцията призовава още ЕП да започне да води поверителен регистър на случаите, да създаде работна група от независими експерти и да подобри официалните процедури и подкрепата на жертвите в рамките на парламента и/или с местната полиция.\nДържавите членки на ЕС трябва също така да разследват ситуацията в своите национални парламенти и да предприемат съответните мерки. В заключение евродепутатите казват, че политиците трябва да бъдат модел за подражание в предотвратяването на и битката със сексуалния тормоз в парламента и извън него.\nСпоред данни на Агенцията на Европейския съюз за основните права от 2014 г. относно насилието срещу жени: една от три жени е била жертва на физически или сексуален тормоз по време на живота си в зряла възраст; около 55 процента от жените в ЕС са били жертва на сексуален тормоз; 32 процента от всички жертви в ЕС заявяват, че извършителят е началник, колега или клиент; 75 процента от жените в квалифицирани професии или на висши ръководни позиции са били подложени на сексуален тормоз, както и 61 процента от жените, работещи в сектора на услугите; 20 процента от младите жени (18-29) в ЕС са били жертва на тормоз в киберпространството; една от десет жени е обект на сексуален тормоз или следене в интернет.\n\n\n \n\n\n \n                    ", "date": "2017.10.26", "title": "Европарламентът прие резолюция срещу секс насилието"}
{"url": "http://www.monitor.bg/a/view/72346-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BE%D1%82%D0%BC%D0%B5%D0%BD%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE%D1%82%D0%BE-%D1%81%D0%B8-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%BD%D0%B5-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE/", "text": "\n                    След първоначално отлагане от един час, регионалният лидер на Каталуния Карлес Пучдемон отмени официалното изявление, което трябваше да направи в 15.30 часа българско време, предава АФП.В кратко изявление говорител на правителството в Барселона съобщи, че речта е „отменена“, но все още няма яснота дали Пучдемон ще я изнесе по-късно. Не са уточнени и причините за взетото решение.  \n\n\n                    ", "date": "2017.10.26", "title": "Пучдемон отмени официалното си обръщение, не обясни защо "}
{"url": "http://www.monitor.bg/a/view/20511-%D0%9C%D0%B0%D0%B4%D1%80%D0%B8%D0%B4-%D0%BD%D1%8F%D0%BC%D0%B0-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Испанското правителство обяви, че не възнамерява да използва армията при решаването на кризата с Каталуния. Според министъра на външните работи Алфонсо Дастис Кеседо, такава възможност не съществува, а усилията на правителството са насочени в посока да възстанови законността в областта със законови средства.\n\nМеждувременно речта, която каталунският премиер Карлес Пучдемон трябваше да произнесе по-рано в четвъртък и бе отложена с час, в крайна сметка беше отменена, съобщи говорител на правителството на испанската автономна област. За решението не бяха дадени каквито и да било обяснения. Това стана в момент, когато цяла Испания очакваше да узнае дали в Каталуния ще бъдат свикани регионални избори, за да се избегне суспендирането на автономията на областта с непредвидими последици. Пучдемон изпрати писмо в Сената на Испания, в което предупреди, че ограничението на автономнвия статут на Каталуния само ще задълбочи кризата.\n\nНа този фон хиляди студенти се събраха по обяд в Барселона, за да призоват за провъзгласяване на независима република Каталуния и да изразят протест срещу предвиденото от испанските централни власти поставяне на автономната област под свой контрол, съобщи АФП.\nТе преминаха на шествие през централните улици на каталунската столица с червени карамфили в ръка и знамената на каталунската независимост около врата.\n\"Не можете да вкарате в затвора цял един народ. Не на франкистката репресия\", пишеше на голям транспарант, а студентите скандираха по прелитащ над тълпата хеликоптер: \"Окупационните сили вън!\".\nДвижението \"Университети за републиката\" и студентският синдикат призоваха за стачен ден в университетите в четирите най-големи каталунски града - Барселона, Жирона, Леида и Тарагона - в знак на протест срещу прилагането на член 155 от испанската конституция, даващ право на правителството да суспендира автономията на областта.\nИспания не оставя на Каталуния друг вариант, освен да се самопровъзгласи за република, заяви пред Асошиейтед прес заместник-ръководителят на каталунското правителство Ориол Жункерас.\n\"Ще работим за изграждането на република, защото разбираме, че имаме демократичен мандат за създаване на такава република\", заяви Жункерас. Той уточни, че говори от името на партията си, която е една от двете формации в управляващата каталунска коалиция, а не от името на регионалното правителство.\nНа 21 октомври испанският премиер Мариано Рахой заяви, че ще въведе в действие член 155 от конституцията, който никога досега не е прилаган. С негова помощ Мадрид иска да освободи от длъжност председателя на регионалното правителство Карлес Пучдемон и членовете на неговия кабинет, и да насрочи нови регионални избори след половин година. Сенатът трябва да одобри мярката на 27 октомври.\n \n\n \n\nКаре\n\nОтцепници\n\n \n\nВластите на каталунските общини Белпуч и на няколко подобни градчета в областта\n\nЛеида взимат мерки срещу Мадрид. Белпуч провъзгласиха \"независимост на Каталунската република\", съобщиха местни медии. Провъзгласяването на независимостта, което засега е символично, стана в рамките на акцията \"Да излезем на балконите\", организирана от привърженици на независимостта на Каталуния.\n\n \n                    ", "date": "2017.10.26", "title": "Мадрид няма да използва армията в Каталуния "}
{"url": "http://www.monitor.bg/a/view/24834-%D0%91%D0%98%D0%A2%D0%9A%D0%90%D0%A2%D0%90-%D0%A1-%D0%9D%D0%9E%D0%A0%D0%9C%D0%90%D0%9B%D0%9D%D0%9E%D0%A2%D0%9E/", "text": "\n                    Човечеството се сблъсква с тежки проблеми, които могат да сложат край на нашата твърде бързо развиваща се цивилизация. Политическа нестабилност и разпад на държави и съюзи, климатични промени (неизвестно от какво предизвикани), възход на радикални религиозни движения, неконтролирано разпространение на оръжия за масово поразяване (включително в ръцете на очевидни психопати), превръщане на земята в пустиня и на океаните в смърдящи бунища. Отделно със страшна сила виси въпросът какво правим, ако нещо от космически или земен произход порази тежко, или даже напълно унищожи, компютърните ни системи, включително комуникационните мрежи? Изчезваме, е краткият отговор. Откъдето и да се погледне, нещата не отиват на добре. Лъч надежда проблясва около факта, че все пак сме ги осъзнали тези проблеми, а някои даже се опитваме да ги решаваме. Безуспешно засега.На този фон епични размери и форми приема битката с нормалността, която западната цивилизация с ентусиазъм води през последните години. Справедливостта изисква да се каже, че, макар и с известно закъснение, битката с нормалността започна да се води и на Изток, а не само на Запад. И с кого я водят тази битка целокупното човечество и западната цивилизация в частност? Ми ясно е с кого я водят, със себе си я водят, щото друго не остана. Битката с нормалността е цивилизационно автоимунно заболяване. Такива заболявания са почти винаги фатални, защото няма спасение за една крепост, когато нейните защитници решат да изтребят населението и после да се изколят взаимно.   Западът се държеше що-годе нормално, бранеше си твърдо цивилизационните ценности, използваше подходяща стратегия и тактика и накрая избра правилното място и момента за финалната битка. Подведени да участват в нея, Съветският съюз и верните му сателити загубиха Студената война и после безславно се разпаднаха. Точно както препоръчва Сун-Дзъ, великият китайски военен стратег, чиито мисли и препоръки вече 25 века удивляват всеки, който се потруди да вникне в тях. В една от тях той ясно казва, че победител ще бъде този, който знае кога може да се сражава и кога не. Но това се отнася за битката с врага. Когато сам на себе си станеш враг, и Сун-Дзъ не може да ти помогне с мъдростта си, прескочила хилядолетията.Един от победителите в Студената война, американският президент Джордж Буш-старши (1924-), днес е на почетната 93-годишна възраст. Син на сенатор и баща на друг президент, изкарал два мандата, Буш-старши е политически феномен. Освен сенатор, вицепрезидент и директор на ЦРУ в по-късните си години, на 19-годишна възраст той е най-младият летец във флота на САЩ и участва активно във Втората световна война. На два пъти самолетът му е свалян, а спасяването му и двата случая е по-драматично от холивудски филм. Днес президентът Буш-старши е в инвалидна количка и вероятно не е в най-добрата си ментална форма, което на тази възраст е даже нормално. Също днес някакви второкласни актриси го обвиняват в сексуално насилие. Което според тях се е случило не когато той е бил на върха на силите си, а някъде наскоро, преди няколко години, докато жена му го е бутала на количката. Човек почва да се чуди кой е всъщност сексуалното чудовище на великите Съединени Американски Щати: дали братята продуценти Уайнщайн, или пък Буш, престарелият герой на Америка?Класически и вече водевилен е примерът с режисьора от полско-еврейски произход Роман Полански (1933-), обвинен в сексуално престъпление спрямо малолетна през 1977 година, доведена впрочем на среща с него от собствената си майка, за да става фотомодел и актриса. Което пък, както знаем, ставало по един определен начин и с благоволението на режисьора. Полански обяснява, че девойката му изглеждала голяма, а и те били яко надрусали и толкова пияни, че той не помнел какво са правили. Виновен, или не, той обаче бяга от процеса и вече 40 години е търсен от американското правосъдие. По-интересното е, че наскоро голям брой жени също обвиниха Полански в сексуално насилие, докато той бил в Америка. Някои от обвинителките тогава били на 10-годишна възраст. Дали Полански наистина ги е насилвал, или не, вече е невъзможно да се установи. Така че явно става въпрос за едни пари, които въпросните дами днес биха искали да получат. Макар че надали, щото човекът вече е на 84 години.Жените, обвиняващи братята сексуални насилници Вайнщайн в различни непристойни деяния, вече са няколко десетки. Доколкото следя пресата, с обвинения в Холивуд вече всеки ден се сдобиват най-различни режисьори, продуценти, сценаристи и даже обикновени портиери. Телевизионни водещи, всякакви по-първи хора и даже президентът Доналд Тръмп също са залени с обвинения, които по никакъв начин не могат да бъдат доказани, но пък е много възможно да бъдат осребрени. Аналогични циркове стартираха и в някои европейски структури, например в администрацията и даже сред депутатите в самия велик Европейски съюз. Там обаче се видя, че половете (или джендърите) са наистина равнопоставени, защото част от обвиненията са от страна на мъже, които били сексуално насилени от жени. Въпросът е интересен технически и затова с интерес ще следим развитието му Разбира се, тази ситуация ще се развие още в много посоки, защото отдавна е известно, че джендърите са много и най-разнообразни. Дано не ми е стара информацията, но доскоро имаше 52 (петдесет и два!) джендъра. В този поучителен списък все още има джендър „мъж” и джендър „жена”, поставени съответно на 18-то и 19-то място. Няма да се изненадам, ако в новия актуализиран списък те паднат още по-надолу, или даже, ако съвсем изчезнат. В тази връзка не е изненада предложението на Великобритания до ООН да се премахне понятието „бременна жена” и да се замени с „бременен човек”. Щото вече било имало два трансджендъра, които забременели. Всъщност, те си били жени по рождение (иначе няма как да стане тази работа), но не се имали за такива. Иначе, според радио Ереван, засега бременен мъж няма, но опитите продължавали в една съседна на Армения държава. Що се отнася до бременния човек, явно Великата Британия и премиерката Мей в частност всичко са втасали, на масрафа и на Брекзита са си надвили, и като така са тръгнали да оправят терминологията в областта на човешката репродукция. Интересно е също, че лидерите на големите европейски държави и на ЕС като цяло, нямат лично каквото и да е общо с тази репродукция. Което може да е чисто съвпадение, но може и да не е.В човешките езици има думи като „норма” (от латинското norma) и „нормалност”. Нормално е например човек да има пулс от 60 до 80 удара в минута, и кръвно налягане от 80 до 120 милиметра живачен стълб, наречено съответно систолно и диастолно. Норми има и във всички други сфери на човешкото познание и на човешкото поведение. Затова няма как битката с нормалността да бъде спечелена. Тя може само да бъде загубена от всички, които решат да участват в нея.За който не знае, съобщавам, че аз съм бял, хетеросексуален мъж, българин по произход и гражданство, от православната деноминация. Имам трима синове и внучка и всички си живеем тук, в България. Щото така е правилно и щото това е най-добрата страна за живеене. И вярвам, че битката с нормалността ще бъде загубена от тези, които с такава ярост, липса на инстинкт за самосъхранение и трогателна глупост са я повели. Да бяха поне прочели мъдрите слова на великия китаец! \n\n\n                    ", "date": "2017.10.26", "title": "БИТКАТА С НОРМАЛНОТО"}
{"url": "http://www.monitor.bg/a/view/81311-%D0%9F%D1%80%D1%8A%D1%82-%D0%B7%D0%B0-%D0%9E%D0%A4%D1%82%D0%BE-%D0%BD%D0%B0-%D0%BF%D0%BE%D0%B4%D1%81%D1%8A%D0%B4%D0%BD%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8/", "text": "\n                    На зло куче, здрав прът, е казал народът. В тв изява лидерът на СДС Божидар Лукарски ясно и съвсем навреме каза, че няма да има обединение с провалилите се политици като Христо Иванов и Атанас Атанасов, полегналите на разследвани и подсъдни олигарси. През последните дни двамата усърдно перат имиджа си с коминтерновски фантасмагории за “диктатура на закона”. Гаврят се и с паметта на Апостола, обявявайки, че ще създадат “национално освободително движение”. Няма да коментираме, че намесата на политици в независимата съдебна власт е противоконституционно, но не може да не обърнем внимание, че премяната им цели единствено да обслужи интересите на техните патрони.\n\nНапъните на един файтон хора, разбира се, са смешни. Но номерът с обединяващото ОФ, прилаган нееднократно, трябваше да бъде разкрит своевременно, а лъжите им да бъдат разобличени. Всъщност едва ли някой би се излъгал и повярвал на протежетата на тези, които създадоха, фалираха и разграбиха КТБ. Неслучайно Иванов е известен като Пинокио, заради патологичната му способност да заблуждава, а Атанасов като интригантът, който трябва спусне любимата на Иван Костов синьо-червена мъгла. Откъдето и да го погледнеш, това си е оправдание на доверието на менторите, за да се заслужат сребърниците.\n\nИначе е разбираемо излъганите от тях избиратели да търсят начин за обединение. Но то не може да стане с обременени от криминалния преход лидери. Нито пък облажилите се от него клиенти на правосъдието, могат да се измъкнат от заслуженото възмездие.\n\n \n                    ", "date": "2017.10.26", "title": "Прът за ОФ-то на подсъдни олигарси"}
{"url": "http://www.monitor.bg/a/view/15548-%D0%92%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%B6%D0%B5%D0%BD%D0%B0-%D0%BE%D1%82-%D0%B2%D0%B8%D0%B4%D0%B8%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%9F%D0%BE%D0%BA%D1%80%D0%B0%D0%B9%D0%BD%D0%B0-%D0%B4%D0%B0%D0%B4%D0%B5-%D0%BD%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-15%C2%A0000-%D0%BB%D0%B5%D0%B2%D0%B0/", "text": "\n                    Възрастна жена от видинското село Покрайна даде на „ало” измамници 15 000 лева, съобщиха от полицията.\n\nЖертвата е 72-годишна жителка на село Покрайна и по случая е образувано досъдебно производство по чл.209, ал.1 от Наказателния кодекс.\n\nВъв вторник сутринта жената дошла в районното управление във Видин и съобщила за случилото се. Във вторник към 19.00 часа на домашния й телефон позвънил мъж, представил се като следовател Георгиев. В разговора успял да я убеди, че ще участва в полицейска операция за залавяне на телефонни измамници и за целта трябва да предаде наличните си пари. На 25 октомври в 03.00 часа тя оставила 15 000 лева пред вратата на дома си. През цялото време подържала връзка по телефона с мнимия следовател. Той я уверил, че измамниците са заловени, а парите ще си получи на следващия ден от районното управление във Видин.\n\n-  Никога не давайте пари и ценности, поискани по телефона от хора, представящи се за полицейски служители или други длъжностни лица. Полицията не търси финансово съдействие от гражданите при провеждане на операции и задържане на извършители на престъпления. Получите ли телефонно обаждане с подобно искане незабавно прекъснете връзката, сигнализирайте на тел.112 или в най-близкото поделение на МВР.\n\n \n                    ", "date": "2017.10.26", "title": "Възрастна жена от видинското село Покрайна даде на „ало” измамници 15 000 лева"}
{"url": "http://www.monitor.bg/a/view/68582-%D0%9E%D1%82%D0%BA%D1%80%D0%B8%D1%85%D0%B0-9-%D0%B1%D0%B5%D0%B6%D0%B0%D0%BD%D1%86%D0%B8-%D0%B8-%D0%B4%D1%80%D0%BE%D0%B3%D0%B0-%D0%B2-%D1%81%D0%B5%D0%BB%D0%BE-%D0%BA%D1%80%D0%B0%D0%B9-%D0%A5%D0%B0%D1%80%D0%BC%D0%B0%D0%BD%D0%BB%D0%B8/", "text": "\n                    В къща в харманлийското село Рогозиново са открити 9 чужди граждани. Полицаите са Харманли са проверили дома, обитаван от 30-годишен мъж. Там открили 2 момчета на 8 и 10 години, 36-годишната им майка и шестима мъже. С помощна на преводач е станало ясно, че четирима от тях са с афганистански произход, а останалите са от Ливан. Задържаните нямат документи за самоличност. Работата по образуваното досъдебно производство по чл.281 от НК продължава.\n\nВ рамките на същата полицейска акция в дома на друг местен жител в Рогозиново са открити наркотични вещества.\n\n27-годишен мъж е съхранявал канабис в къща в село Рогозиново. В стая на дома са открити 3 буркана с 560 грама суха листна маса, която при полеви наркотест е реагирала на канабис.\n                    ", "date": "2017.10.26", "title": "Откриха 9 бежанци и дрога в село край Харманли"}
{"url": "http://www.monitor.bg/a/view/89618-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B0%D0%B2%D1%82%D0%BE%D0%B4%D0%B6%D0%B0%D0%BC%D0%B1%D0%B0%D0%B7%D0%B8%D0%BD-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81-%D0%BA%D1%80%D0%B0%D0%B4%D0%B5%D0%BD%D0%B8-%D0%BA%D0%BE%D0%BB%D0%B8/", "text": "\n                    43-годишен жител на Несебър е задържан за 72 часа в рамките на досъдебно производство за търговия с крадени автомобили. Белезниците щракнали около китките на непознатия до сега за криминалистите Димо Димов, след като на 24 октомври на територията на Казанлък, Стара Загора и Русе била реализирана спецполицейска акция за протоводействие на престъпления, свързани с кражба на леки коли. В хода на акцията били намерени и иззети пет автомобила, за които има данни, че са с интервенция на идентификационните номера и са били регистрирани с фалшифицирани документи. МПС. При претърсвания на няколко адреса в Града на липите  са намерени и иззети контактни ключове за МПС и документи.Димо Димов е привлечен като обвиняем за това че във времето януари 2016 г. до 25 октомври т.г., в условията на продължавано престъпление, с цел да набави за себе си имотна облага, укрил и спомогнал да бъдат отчуждени общо 5 автомобила с марките „Нисан-Х“,„Ауди-А4“, „Мерцедес CLK“,  „Мазда – CХ5“ и  „Ауди-Q5“. Мъжът е знаел, че автомобилите са крадени когато е приел да ги укрие и в последствие продаде на трети лица.Работата по разследването продължава под надзора на Районна прокуратура – Стара Загора, очаква се да бъде поискано оставането му за постоянно в ареста.\n\n\n                    ", "date": "2017.10.26", "title": "Арестуваха автоджамбазин за търговия с крадени коли"}
{"url": "http://www.monitor.bg/a/view/4310-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%90%D0%BD%D0%B3%D0%B5%D0%BB-%D0%91%D0%BE%D0%BD%D1%87%D0%B5%D0%B2-%D0%B7%D0%B0-%D0%B7%D0%B0%D0%BA%D0%B0%D0%BD%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE/", "text": "Освободиха го от ареста срещу 500 лв. гаранция \n                    \n\n\n                    ", "date": "2017.10.26", "title": "Ангел Бончев заплаши  сина си с убийство (Обновена)"}
{"url": "http://www.monitor.bg/a/view/64592-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B2%D1%83%D0%B9%D0%BD%D0%B0-%D0%B8-%D0%BF%D0%BB%D0%B5%D0%BC%D0%B5%D0%BD%D0%B8%D0%BA-%D0%BE%D0%B1%D0%B2%D0%B8%D0%BD%D1%8F%D0%B5%D0%BC%D0%B8-%D0%B7%D0%B0-%D0%B4%D0%B2%D0%BE%D0%B9%D0%BD%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE/", "text": "\n                    Постоянна мярка за неотклонение „задържане под стража“ постанови състав на старозагорския окръжен съд спрямо 26-годишната новозагорка Виолета Ангелова и с 3  години по-младия й племенник Ангел Сашев.\n\nДвамата са обвиняеми за убийството на баща й син от град Николаево и тежко нараняване на още един от синовете на 39- годишният Иван Н.\n\nКървавият инцидент е от нощта на 20 октомври, когато в дискотеката на гурковското село Паничерево се вихрел мощен купон.\n\nПоловината от заведението заела компания от Николаево, която празнувала раждането на момченце, а другата половина вдигала наздравици за наскоро завърналата се от Хамбург рожденичка Виолета.\n\nПод звуците на мазна чалга и песните на певицата Мира купонът се проточил в късните следполунощни часове, когато внезапно между двете компании прехвърчали първо словесни искри, а в последствие и яки юмруци и ритници.\n\nЗа броени минути цялата мебелировка била попиляна, строшени били прозорците и боят се пренесъл на селския площад. В мелето участвали над 30 души, според свидетели проехтели и пистолетни изстрели.\n\nПри пристигането на полицаи от участъка в Гурково върху плочите се търкаляли труповете на 39-годишния Иван Н. и 23-годишният му си Антон. В болницата междувременно с прободни  рани в гърдите бил откаран и 21-годишният брат  Михаил, а повечето от участниците успели да се покрият при близки и роднини в Николаево и Нова Загора.\n\nВ съдебната зала Виолета и Ангел заявиха, че нямат спомен за случилото се в дискотеката. Самите те били жертва на побой: лявото око и лявата ръка на жената пострадали от удар с метален прът, а счупена бутилка почти  отнеслаедното  ухо на младия мъж.\n\nВъпреки противоречивите показания на разпитаните до момента свидетели и все още ненамерените  ножове, с които били наръгани жертвите съдът  реши обвиняемите да останат зад решетките за постоянно.\n\nОт прокуратурата напомнят, че за подобно престъпление законът предвижда затвор до 20 години или доживотна присъда без право на замяна.\n\n Виолета е с условна присъда за кражба и през последните няколко години  често пребивавала извън страната, което е наложило на два пъти да бъде обявявана за общодържавно издирване.\n\nАнгел също е с криминално минало: само преди  година излязал от затвора, където изтърпявал присъда за кражба на скрап и търговия с дрога.И двамата били разпознати от някои свидетели , които видели в ръцете им ножове.\n\n„През живота си не съм виждал тези хора от Николаево, както танцувах с жена си някой ме удари с бутилката и паднах в несвяст…“, заяви  Ангел Сашев.\n\nВуйна му Виолета Ангелова пък се ожали, че е боледувала от хепатит В, а от удара в главата с крак от маса почти ослепяла.\n\n„Досъдебното производство е в съвсем начална фаза и в момента вървят разпити пред съдия и събиране на доказателства от местопрестъплението. Голяма е опасността двамата извършители на двойното убийство да се укрият или да извършат ново престъпление.“, настоя наблюдаващият прокурор Маргарита Стоянова.\n                    ", "date": "2017.10.26", "title": "Оставиха в ареста вуйна и  племеник   – обвиняеми за двойно убийство"}
{"url": "http://www.monitor.bg/a/view/71770-%D0%A0%D0%B0%D0%B7%D0%B1%D0%B8%D1%82%D0%B0-%D0%B5-%D0%BC%D0%BE%D1%89%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B0-%D0%B3%D1%80%D1%83%D0%BF%D0%B0-%D0%B2%D1%8A%D1%80%D0%BB%D1%83%D0%B2%D0%B0%D0%BB%D0%B0-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BE%D1%89%D0%B5-4-%D1%81%D1%82%D1%80%D0%B0%D0%BD%D0%B8/", "text": "\n                    Разкрита е мащабна организирана престъпна група за нелегално превеждане на мигранти. Това съобщиха от пресцентъра на Прокуратурата на Р България. Днес на територията на България, Белгия, Франция, Холандия и Великобритания се провежда мащабна операция за неутрализиране на организирана престъпна група, действаща на територията на петте държави и незаконно превеждаща чужди граждани от страните Афганистан и Пакистан в страни от Европейския съюз. Между България, Белгия, Франция, Холандия и Великобритания през март 2017 г., с участие на Евроджаст и Европол, бе сключен съвместен екип за разследване /СЕР/. Съдебните власти в петте държави извършват координирано и съгласувано действия на територията на собствените си страни, с подкрепата на Евроджаст и Европол. Тази група транспортира незаконните мигранти чрез автомобили, в които имало изградени специални тайници за превозваните лица, с цел да не бъдат установени при извършване на проверки от граничните власти. В държавите от СЕР се събират доказателства и за извършване на престъплението „пране на пари“ от организираната престъпна група. Разследването срещу тази група е започнало през 2016 г. във Великобритания и Холандия, които са установили, че дейността на групата се осъществява и на територията на други три държави в ЕС. В България разследването срещу групата е започнало в началото на месец март 2017 г. от Специализираната прокуратура. Операцията е логистично подпомогната от Европол, която е предоставила информация за особеностите при разследването в различните правни системи. Европол участва в днешната операция чрез предоставяне на анализ за провеждане на операцията. Беше анализирана и обменена в реално време информацията, което доведе до координирани действия на територията на петте държави. На територията на България, под ръководството на Специализираната прокуратура, се провеждат процесуално-следствени действия на територията на гр. София, гр. Ловеч и гр. Враца. До момента са извършени 24 претърсвания, 17 от които с предварително разрешение на Специализирания наказателен съд, а 7 при условията на неотложност. До момента са задържани общо 42 лица. В България са задържани 7 лица, в изпълнение на издадени европейски заповеди за арест по искане на Белгия и Франция. В Белгия са задържани 13 лица, а във Великобритания задържаните лица са 22. Създаден е координационен център в рамките на Евроджаст с участие на всички национални бюра на заинтересованите държави и аналитичния отдел на Евроджаст, който продължава да работи в момента и координира действията на територията на България, Белгия, Франция, Холандия и Великобритания. Действията продължават.\n \n\n\n \n                    ", "date": "2017.10.26", "title": "Разбита е мощна престъпна група, върлувала в България и още 4 страни "}
{"url": "http://www.monitor.bg/a/view/87906-%D0%9B%D1%83%D1%84%D1%82%D1%85%D0%B0%D0%BD%D0%B7%D0%B0-%D1%82%D0%B5%D1%85%D0%BD%D0%B8%D0%BA-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D1%82-%D0%B1%D0%B0%D0%B7%D0%B0%D1%82%D0%B0-%D1%81%D0%B8-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Lufthansa Technik завърши разширяването на базата си за ремонт на самолети в близост до летище София. До края на седмицата ще бъде открит нов хангар с 3 производствени линии и нова шестетажна офисна и мултифункционална сграда, която ще е готова до края на ноември, обяви изпълнителният директор \"Луфтханза Техник София\" Даниел Хофман.В новите офиси ще работят 550 служители, обслужващи всички подразделения на компанията за ремонт на самолети по света.С това разширение базата в София вече е най-голямата в Европа, а общата инвестиция за десетте години от присъствието на немската компания в България достига 100 млн. евро.Разширението ще доведе до увеличаване броя на производствените линии и развиване на централизираните дейности, които извършваме в цялата мрежа за капитални ремонти на самолети на Lufthansa Technik. Това означава нарастване на производствения капацитет с 60% или общо 1 млн. човекочаса извършвана работа на година, както и ще генерира 30% увеличение на персонала в София до 1300 човека.B Coфия ce инcпeĸтиpaт и peмoнтиpaт ocнoвнo caмoлeти oт ceмeйcтвaтa нa Аіrbuѕ 320 и Воеіng 737. Новият хангар позволява да влезе и ширококорпусен самолет, но това вероятно ще се случи след няколко години, тъй като графикът за новите мощности вече е запълнен.Базата в София и единствена оборудвана със специалното съоръжение за вграждане на антени за интернет в самолетите. За инсталиране на техниката са необходими около три дни. Хофман обяви още, че до лятото на 2018 г. всички самолети от авиокомпаниите на Lufthansa ще разполагат с безжичен интернет на борда. A oт втopoтo пoлyгoдиe нa 2018 г. ĸoмпaниятa щe зaпoчнe дa пpeдлaгa ycлyгaтa и нa дpyги превозвачи. Oбщият бpoй нa ĸлиeнтитe, ĸoитo имaт дoгoвop ca 60. Ocнoвнитe oт тяx ca Lufthаnѕа, Rуаnаіr, Qаtаr Аіrwауѕ, Аuѕtrіа Аіrwауѕ, Ѕwіѕѕ Аіrwауѕ, Вrіtіѕh Аіrwауѕ и ЕаѕуЈеt. Компанията заема приблизително 64 хил. кв. метра площ в района на летище София.\n\n\n                    ", "date": "2017.10.26", "title": "Lufthansa Technik разшири базата си в България"}
{"url": "http://www.monitor.bg/a/view/50002-%D0%90%D0%B3%D0%B5%D0%BD%D1%86%D0%B8%D1%8F%D1%82%D0%B0-%D0%B7%D0%B0-%D1%8F%D0%B4%D1%80%D0%B5%D0%BD%D0%BE-%D1%80%D0%B5%D0%B3%D1%83%D0%BB%D0%B8%D1%80%D0%B0%D0%BD%D0%B5-%D1%81%D0%BB%D0%B5%D0%B4%D0%B8-%D1%81%D1%8A%D1%85%D1%80%D0%B0%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5%D1%82%D0%BE-%D0%B2-%D0%91%D0%B5%D0%BB%D0%B5%D0%BD%D0%B5/", "text": "Чарковете ще се пазят поне 5 години, планира НЕК\n                    Агенцията за ядрено регулиране започна проверка как се съхранява доставеното досега оборудване за спрения проект за втора атомна централа в Белене. Това съобщи днес по време на блицконтрола в парламентарната комисия по енергетика ресорният министър Теменужка Петкова.Според нея оборудването се съхранява според предписаните инструкции от производителите Тя поясни, че по договор вече е доставена половината от него, а до края на годината се очаква да пристигне и останалата част. Теменужка Петкова припомни за извършената проверка съвместно от Националната електрическа компания (НЕК), заводите производители и доставчика \"Атомстройекспорт\". \"Производителите на оборудването заявиха, че условията за съхраняване сега отговарят на изискванията\", заяви енергийният министър.Министърът добави, че цялото оборудване ще бъде съхранявано поне 5 години и затова се налага да бъдат построени специални конструкции Поради тази причина е обявена обществена поръчка за изграждането им, чиято прогнозна стойност е 241 хил. лева. Докато станат готови те, ще бъде направена временна конструкция, която да гарантира доброто съхранение на оборудването. Енергийният министър съобщи още, че НЕК води разговори със заводите производители преконсервацията да бъде извършена под техен надзор.На въпрос на депутата от БСП Таско Ерменков защо се е забавила поръчката шефът на НЕК Петър Илиев обясни, че преди да е дошло цялото оборудване, не може да се строят складовете. По думите му в противен случай разтоварването и преместването в помещенията за съхранение ще излезе с около 1 млн. лв. по-скъпо Друг депутат от левицата - Иван Генов, попита Теменужка Петкова дали са верни слуховете, че се готвим да продаваме оборудването за централата в Белене на Турция и то да бъде плащано с доставки на електроенергия. Министърът на енергетиката опроверга да има такива оферти от наша страна.Искрен Веселинов от ВМРО зададе въпрос за съдбата на ТЕЦ „Варна“. На него Петкова отговори, че не може да се меси в бизнес плановете на собственика ЧЕЗ.Междувременно стана известно, че плановият годишен ремонт на шести блок на АЕЦ \"Козлодуй\" вчера е завършил и 1000-мегаватовата мощност е била включена в електроенергийната система на страната след проверка и издадено одобрение от Агенцията за ядрено регулиране, съобщиха от пресцентъра на атомната централа.\n\n\n                    ", "date": "2017.10.26", "title": "АЯР проверява съхранението на оборудването в Белене"}
{"url": "http://www.monitor.bg/a/view/80982-%D0%9F%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0%D1%82%D0%B0-%D1%81%D0%BB%D0%B5%D0%B4-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B6%D0%B5%D0%BD%D0%B0/", "text": "\n                    Продължава търсенето на изчезналата жена при наводнението в Бургаско. Междувременно обявиха ден на траур в Община Камено в памет на трите жертви от потопа. През нощта жандармерията е охранявала пострадалите села. В наводнените райони дежурят и аварийно-спасителни екипи. \n\nПроливните дъждове продължиха близо денонощие, последва приливна вълна, а водата отнесе пътища и мостове. Десетки домове са наводнени.\n\nСедем каскадни язовира са със скъсани стени. Обявено беше бедствено положение.\n\nЕдно от най-пострадалите места е село Равнец. Все още е в сила бедственото положение в Община Бургас и Община Камено, а разчистването на щетите продължава. \n\nИ днес няма да работи детската градина, защото нивото на водата все още е високо. Училището в Равнец ще работи, но това в Горно Езерово ще остане затворено. Бедственото положение в Община Бургас остава, докато не се опишат всички щети и докато училищата и детските градини не започнат да функционират нормално.\n \n\n\n\n\n                    ", "date": "2017.10.26", "title": "Продължава издирването на изчезналата след наводненията жена"}
{"url": "http://www.monitor.bg/a/view/76177-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%92-%D0%91%D1%83%D1%80%D0%B3%D0%B0%D1%81-%D1%82%D1%80%D1%8F%D0%B1%D0%B2%D0%B0%D1%88%D0%B5-%D0%B4%D0%B0-%D0%B5-%D0%BE%D0%B1%D1%8F%D0%B2%D0%B5%D0%BD-%D1%87%D0%B5%D1%80%D0%B2%D0%B5%D0%BD-%D0%BA%D0%BE%D0%B4-%D0%B0-%D0%BD%D0%B5-%D0%B6%D1%8A%D0%BB%D1%82/", "text": "\n                    Може би в Бургаско трябваше да бъде обявен не жълт, а червен код. Това каза зам.-председателят на ГЕРБ и лидер на парламентарната група на партията Цветан Цветанов по Нова тв.\n\nТой напомни, че в САЩ, например, хората са били предупредени и евакуирани седмица преди бедствието, за да се избегнат жертви. \"В цяла Европа имаше жертви. Метеорологичните действия са предпоставка за това. Валежите достигнаха до над 170 литра на кв. м\", изреди Цветанов.\n\nЦветанов разговарял с МВР и станало ясно, че скъсаните микростени на язовири не са предизвикали бедствието и жертвите. Направена е паспортизация за всички микроязовири в страната, има написани 7 акта за неизпълнени предписания. Според него държавата е на мястото си.\n\n\"С инцидентите, които зачестиха - таксиметровите удари, съм притеснен за Нинова, но тя изглежда добре\", каза той. И пожела на конкурентката си в политиката да се чувства добре и в партията си.\n\n„Шофьорите, ударили Нинова са различни, но шофьорът, управлявал колата й, е един и същ. Тя трябва да си смени шофьора”, препоръча Цветанов.\n\n \n                    ", "date": "2017.10.26", "title": "Цветанов: В Бургас трябваше да е обявен червен код, а не жълт"}
{"url": "http://www.monitor.bg/a/view/26542-%D0%A6%D1%8A%D1%80%D0%BA%D0%B2%D0%B0%D1%82%D0%B0-%D0%BF%D0%BE%D1%87%D0%B8%D1%82%D0%B0-%D0%A1%D0%B2-%D0%94%D0%B8%D0%BC%D0%B8%D1%82%D1%8A%D1%80/", "text": "\n                    Православната църква почита днес паметта на Свети Димитър Солунски. Светецът е бил проконсул на Солун и е загинал мъченически за Христовата вяра на 26 октомври през 306 година.\nСвети Димитър е роден през 3 век в Солун. Баща му е бил градоначалник. След смъртта на родителите си Димитър наследил голямо богатство. Той тайно вярвал в Христа, но не смеел открито да изповядва вярата си, тъй като по онова време имало голямо гонение срещу християните. Една от стаите в дома си бил превърнал в молитвена, поставяйки иконите на Спасителя и на Св. Богородица.\nСчита се, че Свети Димитър много пъти спасявал Солун от вражески нападения. Той бил почитан още от онези времена в Тракия и в Македония. По-късно българи и гърци започнали разпалено да си оспорват „покровителството на небесния стратег от Солун\". Заради славянския му произход от древни времена всички славянски народи честват светеца.\nНародният култ към него го представя като по-голям брат близнак на Св. Георги. Широко разпространена е поговорката „Свети Георги лято носи, а Свети Димитър - зима\".\nВ народните представи дойде ли Св. Димитър на коня си от брадата му започва да пада сняг. На Димитровден се прибират ралата на сухо, редят се дървата за зимата.\n                    ", "date": "2017.10.26", "title": "Църквата почита Св. Димитър"}
{"url": "http://www.monitor.bg/a/view/1319-%D0%A2%D0%BE%D0%BC%D0%B8%D1%81%D0%BB%D0%B0%D0%B2-%D0%94%D0%BE%D0%BD%D1%87%D0%B5%D0%B2-%D0%92%D0%B5%D1%80%D0%BE%D1%8F%D1%82%D0%BD%D0%BE-%D0%B5%D0%B4%D0%BD%D0%B0-%D1%87%D0%B5%D1%82%D0%B2%D1%8A%D1%80%D1%82-%D0%BE%D1%82-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%82%D0%B5-%D1%81%D0%B0-%D1%84%D0%B0%D0%BB%D1%88%D0%B8%D0%B2%D0%B8/", "text": "\n                    Вероятно една четвърт от болничните листове са фалшиви. Подозрителни са тези, които се издават от едни и същи места. Трябва да се създаде лимит един лекар колко болнични да има право да издава. Най-драстичните случаи са тези, които ползват болнични, за да ходят на почивка, коментира пред BTV вицепремиерът Томислав Дончев.\n\nТой коментира и наводненията в Бургаско: „Нямаше данни язовирите там да са били в аварийно или предаварийно състояние преди пороя. Не е ясно дали тези 7 микроязовири, наричани още каскадни язовири, са причина на наводненията“.\n\nПриоритетът е да се възстановят домовете на пострадалите, да се отводняват къщите им и да се изхвърля калта от тях, подчерта заместникът на Бойко Борисов. „Трябва да се почистят коритата на реките и деретата“, каза още той.\n                    ", "date": "2017.10.26", "title": "Томислав Дончев: Вероятно една четвърт от болничните са фалшиви"}
{"url": "http://www.monitor.bg/a/view/28220-%D0%9F%D0%B5%D0%B5%D0%B2%D1%81%D0%BA%D0%B8-%D0%B8-%D0%A6%D0%BE%D0%BD%D0%B5%D0%B2-%D0%B2%D0%BD%D0%B5%D1%81%D0%BE%D1%85%D0%B0-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B3%D1%80%D0%B0%D0%B1%D0%B5%D0%B6%D0%B0-%D0%BD%D0%B0-%D0%9A%D0%A2%D0%91/", "text": "\n                    \n\n\n                    ", "date": "2017.10.26", "title": "Пеевски и Цонев: Законопроектът срещу  вторичния грабеж на КТБ вече е в деловодството на НС (Обновена +ЦЕЛИЯ ДОКУМЕНТ)"}
{"url": "http://www.monitor.bg/a/view/21416-%D0%93%D0%B8%D0%BC%D0%BD%D0%B0%D0%B7%D0%B8%D1%81%D1%82%D0%B8-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%B8-%D0%B2%D1%8A%D1%80%D0%BD%D0%B0%D1%85%D0%B0-%D0%BD%D0%B0-%D0%B2%D1%80%D1%8A%D1%81%D1%82%D0%BD%D0%B8%D0%BA-%D0%B8%D0%B7%D0%B3%D1%83%D0%B1%D0%B5%D0%BD-%D0%BF%D0%BE%D1%80%D1%82%D1%84%D0%B5%D0%B9%D0%BB/", "text": "\n                    Двама средношколци от Професионалната гимназия по механо и електротехника в Пазарджик са намерили и върнали на техен връстник от съседно училище изгубен портфейл с пари и документи. Това разказа директорът на Професионалната гимназия по химични и хранителни технологии Тодор Джамбов, където учи момчето, загубило парите си. Школският директор сподели добрата новина на профила си в социалната мрежа и за отрицателно време тя събра над 200 харесвания и коментари от хората.„Колко е приятно, когато пристигне хубава информация, свързана с ученици! Двама ученици Цветомир Узунов и Николай Тасев от 12 клас от ПГМЕТ /механото/ са намерили загубен портфейл с документи и пари на наш ученик от ПГХХТ /химията/. Бъдещите зрелостници веднага потърсили контакт с представител от ПГХХТ и предали намерения портфейл! Доброто е заразно и трябва да пребъде!“, написа във Фейсбук Джамбов. Когато намерили портфейла момчетата изобщо не си и помислили да пипат чуждите банкноти. Единият от тинейджърите дори споделил, че е изпадал в подобна ситуация, тъй като преди време му е бил откраднат портфейла и се е почувствал много неприятно. По документите младежите узнали на кого е портфейлът и че е техен връстник от съседната гимназия. Така момчето било зарадвано от добрата постъпка на непознатите гимназисти. „ Браво на младежите и на техните родители, че са ги възпитали в честност!“, Сегашното поколение не е изгубено!“, „Благодарности за тези деца! „ Дай Боже повече хора да научат за тяхната постъпка“ и други коментари са се събрали на профила на директора на гимназията, в която учи момчето с изгубения-намерен портфейл. \n\n\n                    ", "date": "2017.10.26", "title": "Гимназисти намериха и върнаха на връстник изгубен портфейл"}
{"url": "http://www.monitor.bg/a/view/16933-%D0%A2%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2%D0%B8-%D1%88%D0%BE%D1%84%D1%8C%D0%BE%D1%80%D0%B8-%D0%B2-%D0%A1%D0%BE%D1%84%D0%B8%D1%8F-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BF%D0%BE%D0%BD%D0%B8%D1%81%D1%8A%D0%BA-%D0%B4%D0%B0%D0%BD%D1%8A%D0%BA/", "text": " Столичната община изненадана от протеста на водачите на жълтите коли\n                    Таксиметрови шофьори се събраха на протест пред Столичната община с искането за по-нисък данък. Водачите са недоволни и от това, че данакът се събира предварително.Миналата година от “Московска” 33 решиха таксиметровите шофьори да плащат патентен данък на стойност 850 лв. От синдикален съюз “Сила” обясниха, че това са парите, които шофьорите трябва да платят за следващата година, без значение дали ще им се наложи да боледуват или излезнат отпуск. Недоволните са депозирали исканията си и в Народното събрание, и в Министерството на транспорта.Председателката на транспортната комися към СОС Екатерина Йорданова заяви, че е изненадана от протеста на шофьорите. По думите й днес е последният срок, в който е било възможно да се обсъди промяната на данъка. “Не е обяснимо защо се протестира, без да е потърсен диалог. В общината не са постъвали искания за промени и възражения”, каза Йорданова. Тя попита дали е редно група граждани да бъдат освободени от данък. От Общината са готови за разговори.Опозицията в общинския съвет обаче е на мнение, че не е късно да се промени данъка, защото реалното обсъждане на бюджета на София започва другата седмица.\n\n\n                    ", "date": "2017.10.26", "title": "Таксиметрови шофьори в София поискаха по-нисък данък"}
{"url": "http://www.monitor.bg/a/view/55069-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%80%D0%B5%D1%88%D0%B8%D1%85%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D1%87%D0%B5%D1%82%D0%B5%D0%BD%D0%B5/", "text": "\n                    Свидетелството за съдимост отпада, като занапред тази информация ще се изисква от държавните администрации  по служебен път. Това предвиждат поправките в Закона за ограничаване на административното регулиране в стопанската дейност, който депутатите гласуваха на първо четене. В него всъщност се променят общо 68 други закона, а за поправките единодушно гласуваха 168 депутата, присъстващи в залата.В мотивите е записано, че това е в изпълнение на правителствената програма за намаляване на административната тежест за бизнеса и гражданите. Посочва се, че в момента се множество удостоверителни документи, а така гражданите се превръщат в ‚куриери“ между отделните институции. „Решението на този проблем е в създаването на нормативни предпоставки за служебен обмен на информация между администрациите“, е посочено в мотивите на властта. В страната има 114 бюра за съдимост, като 113 са към районните съдилища и едно централно бюро към правосъдното ведомство. Най-често свидетелство за съдимост се изисква при постъпване на работа. През 2016-та в бюджета са постъпили над 3,8 млн. лева от издаване на свидетелство за съдимост.По време на дебатите Йордан Цонев от ДПС изтъкна, че това е първа стъпка за намаляване на тежестта към бизнеса и гражданите, но крайно недостатъчна. По думите му трябва да се разчисти пътя на инвестициите, което пък е гаранция и за ръст на икономиката. Според него е нужен нов закон, държавата да издава разрешителните за инвестиране и ако е нужно, да се въведе „мълчаливото съгласие“. Шефът на правната комисия Даниел Кирилов отвърна, че в случая със свидетелството за съдимост това е обоснован подход и скоро Съветът по административна реформа, начело на който е Томислав Дончев, ще внесе и следващи такива законопроекти. Лидерът на ‚Воля“ Веселин Марешки също заяви, че партията ще застане зад проекта, тъй като подкрепят всяка стъпка за намаляване на бюрокрацията.\n\n\n                    ", "date": "2017.10.26", "title": "Без свидетелство за съдимост, събират данните по служебен път"}
{"url": "http://www.monitor.bg/a/view/31512-%D0%A8%D0%B5%D1%81%D1%82%D0%BE%D0%BA%D0%BB%D0%B0%D1%81%D0%BD%D0%B8%D0%BA-%D1%81-%D0%BF%D1%8A%D1%80%D0%B2%D0%BE-%D0%BC%D1%8F%D1%81%D1%82%D0%BE-%D0%BD%D0%B0-%D0%9C%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0/", "text": "\n                    Стефан Минчев-ученик в VI „а“ клас на Частното средно училище „Юрий Гагарин“ в Санаторно-оздравителния комплекс „Камчия“ край Варна се класира на първо място във възрастовата група „Спътник“ на ХХV юбилейна Международна космическа олимпиада. Едно от най-престижните интелектуални състезания в света за деца от 11 до 18-годишна възраст се провежда в наукоград Корольов – космическата столица на Русия, където се намира Центърът за управление на космическите полети. Тази година в олимпиадата участват 200 ученици от различни страни, а младите гагаринци от „Камчия“ Стефан Минчев и Гергана Павлова са единствените представители от България. Те представят страната ни достойно, след като Стефан стана безапелационен победител в своята възрастова група за деца от 11 до 13-годишна възраст, изпреварвайки връстниците си от най-реномираните руски училища. Пред авторитетното жури, ръководено от Дмитрий Калинин от Ракетно-космическа корпорация „Енергия“, Наталия Земкович - завеждащ отдел за работа с надарени деца, и пред пълната зала на „Център Хармония“, Стефан е аплодиран за проекта си на тема „Мястото на България в световната космонавтика и полетът на Георги Иванов”. Той представя страната ни като една от космическите сили, с 40-годишна история и достижения в космическите разработки. На отличен руски език шестокласникът разказва за първия български прибор за изследване на космическа плазма, изведен в орбита през 1972 г. и допълва, че родината ни е третата страна в света, наред с Русия и САЩ, която произвежда космическа храна. „Малка България е шестата космическа страна – при това изпратила не един, а двама космонавти, страна с два свои спътника, с над 150 прибора и апарати, които са част от съвременните космически технологии“, обяснил пред препълнената зала Стефан. На отличен руски език десетокласничката Гергана Павлова пък разказва за уникалния комплекс \"Камчия\" - международен образователен, културен, спортен, обществен център, който има ве1е 10-години опит и традиции в работата с деца и млади хора. Възпитаниците на ЧСУ „Юрий Гагарин“ са посетили Центъра за управление на полетите и са участвали в телемост с Международната космическа станция, като Стефан е разговарял с космонавтите Сергей Рязанский и Александър Мисуркин, които изпълняват космическата си мисия на орбиталната станция в момента.Стефан и Гергана са пълни отличници в Училището на бъдещето в „Камчия“ и имат интерес към природните науки. Стефан се интересува от астрономия и от сценично изкуство. Гергана е с широки интереси в науките. И двамата изучават руски език от четири години. Ръководител на българския гагарински отбор в Корольов е преподавателят по история и цивилизация Симено Кулиш. В петък е официалното награждаване, след което участниците в олимпиадата ще посетят Звездното градче и Центъра за подготовка на космонавти. Тогава е и церемнията по закриване на юбилейна Международна космическа олимпиада. \n\n\n                    ", "date": "2017.10.26", "title": "Шестокласник с първо място на Международна космическа олимпиада"}
{"url": "http://www.monitor.bg/a/view/78194-%D0%91%D0%A1%D0%9F-%D0%B8%D1%81%D0%BA%D0%B0-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B5-%D0%BD%D0%B0-4%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE/", "text": "\n                    БСП поиска изслушването утре в парламента на четирима министри заради жертвите и наводненията в Бургаско. Червените искат да извикат на препитване министъра на околната среда Нено Димов, на икономиката Емил Караниколов, на вътрешните работи Валентин Радев и на регионалното развитие Николай Нанков. Те искат да са наясно има ли бездействие от страна на институциите, за да се стигне до този трагичен край. Според социалистите причината за бедствието е липсата на добра координация между отделните ведомства. Те припомниха, че именно Държавната агенция за метрологичен и технически надзор, контролира опасни ли са язовирите у нас. В Бургаско например, има седем язовира, които сами по себе не са опасни, но заедно образуват каскада. Именно затова те настояват икономическото министерство да направи промени в закона за водите, така че да се класифицира по прецизно техническите характеристики на язовирите и обема на вода, във водоемите.\n\n\n                    ", "date": "2017.10.26", "title": "БСП иска изслушване на 4-ма министри заради наводненията в Бургаско "}
{"url": "http://www.monitor.bg/a/view/35754-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%81-%D0%BC%D0%B8%D0%BD%D1%83%D1%82%D0%B0-%D0%BC%D1%8A%D0%BB%D1%87%D0%B0%D0%BD%D0%B8%D0%B5-%D0%B7%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE/", "text": "\n                    Парламентът почете с минута мълчание жертвите от наводненията в Бургаско. „Днес страната ни скърби за жертвите на наводненията в Бургаско. В община Камено е Ден на траур в памет на загиналите. Нека изразим нашите най-дълбоки съболезнования и съчувствие към техните семейства и близки по повод тежката загуба“, заяви в началото на пленарното заседание шефът на НС Димитър Главчев. „Солидарни сме със скръбта и болката им и ги уверяваме, че не са сами в тези мигове на изпитание. Искрено сме съпричастни към всички жители на засегнатите от бедствието райони. Най-важното в момента е държавните органи, местната власт и гражданите да обединим усилията си за преодоляване на последиците от водната стихия.”, каза още той. Дъждът взе общо три жертви, като най-тежко бе положението в община Камено. Става дума за един мъж и две жени. Изключително тежка бе и обстановката в с. Тръстиково, където имаше скъсана дига на р. Русокастренска.\n                    ", "date": "2017.10.26", "title": "Парламентът с минута мълчание за жертвите в Бургаско"}
{"url": "http://www.monitor.bg/a/view/81625-%D0%98-%D1%81%D1%82%D0%B0%D1%80%D0%B8%D1%8F-%D0%90%D1%81%D0%BF%D0%B0%D1%80%D1%83%D1%85%D0%BE%D0%B2-%D0%BC%D0%BE%D1%81%D1%82-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D0%BF%D1%80%D0%B5%D0%B4-%D1%81%D0%BF%D0%B5%D1%88%D0%B5%D0%BD-%D1%80%D0%B5%D0%BC%D0%BE%D0%BD%D1%82/", "text": "\n                    Състоянието на стария Аспарухов мост във Варна, който е единствената връзка между града и островната зона, е в отчайващо състояние, алармираха варненеци. Според Пламен Костов, който има рибарска лодкостоянка в непосредстена близост до съоръжението, по което му се налага да преминава всекидневно, дупките по него най-добре се виждат отдолу, защото прозират. „Няма да се учудя, ако някой ден се случи преминаващите по него да пропаднат“, шегува се той. Заедно със стотици други шофьори се е жалвал не от вчера от дупките по настилката и пукнатините между мостовите елементи, които с времето стават все по-големи и опасни за преминаващите, но резултат няма. На места шофьорите дори се налагало да спират и да преминат с особено внимание на първа скорост, разказват още препатилите с повреди по автомобилите си при предишни свои преминавания по моста. Те припомнят, че оттук минава целият трафик за КРЗ „Одесос“, за базата на „Петрол“, Поддържане чистотата на морските води” АД, Транзитна търговска зона и други големи варненски предприятия и фирми. Всекидневно през съоръжението преминават и десетки тирове, натоварени със зърно, а по релсовия път - и товарни влакови композиции.Старият Аспарухов мост е построен през 1939 година. Настоящата му конструкция е от 1978 година, когато е заменен повдигашия се немски мост, разрушен през 1975 година от преминаващ съветски товарен кораб. „В момента се прави технически паспорт на моста. Средства за ремонта му ще бъдат заложени в бюджета на Варна за следващата година“, коментираха ситуацият от общинска дирекция „Инженерна инфраструктура и благоустрояване”. \n\n\n                    ", "date": "2017.10.26", "title": "И стария Аспарухов мост във Варна - пред спешен ремонт"}
{"url": "http://www.monitor.bg/a/view/63409-%D0%94%D0%B5%D0%BB%D1%8F%D0%BD-%D0%9F%D0%B5%D0%B5%D0%B2%D1%81%D0%BA%D0%B8-%D1%81-%D0%BA%D0%BB%D1%8E%D1%87%D0%BE%D0%B2%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D1%81%D1%80%D0%B5%D1%89%D1%83-%D0%B2%D1%82%D0%BE%D1%80%D0%B8%D1%87%D0%BD%D0%BE%D1%82%D0%BE-%D1%80%D0%B0%D0%B7%D0%B3%D1%80%D0%B0%D0%B1%D0%B2%D0%B0%D0%BD%D0%B5-%D0%B8-%D0%B8%D0%B7%D1%82%D0%BE%D1%87%D0%B2%D0%B0%D0%BD%D0%B5-%D0%BD%D0%B0-%D0%9A%D0%A2%D0%91/", "text": "Искаме да бъде създадена законова рамка, която да се противопостави на порочния пирамидален модел на функциониране на банката, реализиран от Цветан Василев, категоричен е депутатът \n                    Искаме да бъде създадена законова рамка, която да се противопостави както на порочния пирамидален модел на функциониране на банката, реализиран от Цветан Василев и неговото обкръжение, така и на създадената след затварянето на банката престъпна организация за отклоняване на активите. Това се посочва в позиция на народния представител от ДПС Делян Пеевски във връзка с внесения за обсъждане в Народното събрание законопроект за изменение и допълнение на Закона за банковата несъстоятелност, провокирани от случая с КТБ. \"Дебатът при разглеждането на този законопроект в Народното събрание неминуемо ще разкрие кои български политици и народни представители искат да защитят националния интерес и кои са зависими от лицата, ограбили и продължаващи да ограбват КТБ и активите й. Както и кои от тях ще покажат реално своята принадлежност към порочния политико-олигархичен кръг, забогатял незаконно по време на прехода и бандитската приватизация, който кръг и към момента продължава да ощетява българската нация\", заявява още Пеевски. Ето го пълния текст на позицията на депутата:Днес, народните представители от Парламентарната група на ДПС Делян Пеевски, Йордан Цонев и Хамид Хамид, внесохме за обсъждане в Народното събрание изготвен от нас законопроект за изменение и допълнение на Закона за банковата несъстоятелност. Законопроектът, мотивите към който ще бъдат оповестени публично, цели да бъде предотвратено продължаващото повече от три години разграбване на активите, придобити със средства на „Корпоративна търговска банка“ АД – в несъстоятелност (КТБ), да бъдат възстановени в полза на банката неправомерно заличените обезпечения, както и да се даде възможност на синдиците на банката да попълнят в максимална степен масата на несъстоятелността. За времето от поставянето на КТБ под специален надзор, въпреки непрекъснатите коментари на различни политици, на представители на неправителствения сектор и на псевдо-финансови анализатори, никой не назова истинския проблем, а именно, че имуществото, закупено с пари с произход КТБ, не може да достигне до масата на несъстоятелността. Нещо повече, с изключение на ДПС, никой не предприе и нужните законодателни инициативи, нито предложи конкретни действия или мерки, за да се предотврати ограбването на активите, закупени с пари на банката. Вместо това, същите тези лица целенасочено заливаха обществото с фалшиви новини, с неверни факти и инсинуации, единствено с цел да прикрият по този начин ограбване на активите и извършителите на грабежа. Тъй като действията най-точно показват действителните намерения и са по-силни от всякакво празно говорене, с този законопроект за пореден път доказваме, че стоим твърдо зад пълното разкриване на истина за КТБ - както относно източването на банката, така и спрямо последвалото разграбване на активите, закупени пряко или опосредено с пари на банката. За разлика от моите политически и медийни опоненти, именно с гласовете и на ДПС през м. март 2015г. беше приет законопроекта за изменение на Закона за банковата несъстоятелност, който дава възможност на синдиците на банката да изпълняват върху имущество с произход КТБ (независимо от това колко пъти е било прехвърляно между подставени фирми), като с Йордан Цонев бяхме също и вносители на законопроекта, позволил разсекретяване доклада на международната разследваща компания „Аликс Партнърс“, осветяващ порочния модел за отклоняване на средствата на вложителите, довел в крайна сметка до рухването на пирамидата КТБ. Тъй като действащата нормативна уредба не позволява да се пресекат опитите за неправомерно присвояване на имуществото с произход КТБ – за което публичните доклади на синдиците на КТБ алармираха многократно, очевидно е налице моментът за нова законодателна инициатива. В случая, изготвеният от нас законопроект ясно и конкретно заявява намерението ни, случаят КТБ да не бъде „заметен“. Напротив, ние искаме да бъде създадена законова рамка, която да се противопостави както на порочния пирамидален модел на функциониране на банката, реализиран от Цветан Василев и неговото обкръжение, така и на създадената след затварянето на банката престъпна организация за отклоняване на активите. Предвид, че методите за вторичния грабеж на активите, закупени с пари на КТБ, представляват фактически и правен прецедент – основно чрез фиктивни и многократни цесии, позволяващи формиране на „вземане“ в полза на новорегистрирани дружества с минимален капитал, които на свой ред предявяват това вземане към дружество с активи, с произход от КТБ, то адекватния законодателен отговор е крайно необходим. По същия начин стои въпросът и с неправомерно заличените обезпечения от страна на бившите квестори на КТБ, което позволи активи за стотици милиони лева да преминат в собственост на физически лица, кухи дружества и офшорни фирми, без срещу това да са постъпили пари в масата на несъстоятелността. Наясно съм, че настоящата законодателна инициатива ще срещне съпротива от страна на лицата, стоящи зад ограбването на банката, както и от страна на медиите, даващи трибуна на тези лица, но тяхното говорене само би показало ясно на обществото, кой именно не желае да се позволи законодателно на синдиците на КТБ да свършат своята работа и Фондът за гарантиране на влоговете да бъде удовлетворен в максимална степен. Дебатът при разглеждането на този законопроект в Народното събрание неминуемо ще разкрие кои български политици и народни представители искат да защитят националния интерес и кои са зависими от лицата, ограбили и продължаващи да ограбват КТБ и активите й. Както и кои от тях ще покажат реално своята принадлежност към порочния политико-олигархичен кръг, забогатял незаконно по време на прехода и бандитската приватизация, който кръг и към момента продължава да ощетява българската нация.\n \n\n\n                    ", "date": "2017.10.26", "title": "Делян Пеевски с ключова позиция срещу вторичното разграбване и източване на КТБ"}
{"url": "http://www.monitor.bg/a/view/34986-%D0%92%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%92%D0%B0%D0%BB%D0%B5%D1%80%D0%B8-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D0%9E%D1%82%D0%BA%D0%B0%D0%B7%D1%8A%D1%82-%D0%BD%D0%B0-%D0%BF%D0%B8%D0%BB%D0%BE%D1%82%D0%B8%D1%82%D0%B5-%D0%BE%D1%82-%D0%93%D1%80%D0%B0%D1%84-%D0%98%D0%B3%D0%BD%D0%B0%D1%82%D0%B8%D0%B5%D0%B2%D0%BE-%D0%B4%D0%B0-%D0%BB%D0%B5%D1%82%D1%8F%D1%82-%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B8%D0%B7%D0%BC%D1%8F%D0%BD%D0%B0/", "text": "Стената на язовир „Трояново” край Бургас е здрава, бедствието е заради огромното количество дъжд\n                    Отказът на пилотите от Авиобаза „Граф Игнатиево” да летят граничи с национална измяна. Там трябваше да има уволнени хора. Това заяви в Пловдив вицепремиерът Валери Симеонов, който уточни, че мнението му се различава коренно от официалното и че не споделя констатациите на прокуратурата за липса на бунт и виновни за случващото се в изтребителното формирование.„За мен поведението на хора, които получават заплати, за да си вършат работата и да защитават небето на България, това си е престъпление. Не мисля, че трябва да се остави без последствия това. За мен граничи с национална измяна. Няма никакво значение, че е в мирно време”, заяви Симеонов. Той припомни, че е от семейство на военен и е израснал по военни градчета. „И не мога даже да си помисля, че военен, независимо дали е летец, танкист или пехотинец, ще откаже да изпълни военния си дълг, независимо дали е в мирно или военно време, защото бил неразположен. Хайде, оставете ги тези работи”, каза вицепремиерът. Той отказа да гадае дали в отказа на пилотите да летят има някаква политическа намеса, като подчерта, че военните се подчиняват на своите устави и закони, в които има понятие „измяна на родината”. „Това е национална измяна”, бе категоричен той.За бедствието в Бургас, взело 3 жертви и изчезнала жена, вицепремиерът коментира, че лично е бил на място и е видял най-големия язовир там – „Трояново”. Стената му е била здрава, но язовирът е бил препълнен. Причина да бъде препълнен е огромното количество дъжд, паднало за кратко време върху не особено голям район. „За съжаление няма по-голяма сила от природата. Смятате ли сериозно, че може да има такъв наемател на язовир, който да го изпусне, за да издави хората? Няма такова нещо. „Трояново” е прелял. Когато природата се разгневи, когато удари, всички ние сме като мравки пред нея. И това е станало в Бургас”, коментира вицепремиерът.Той подчерта, че е приел за лична кауза случилото се в Асеновград в края на юни. По думите му хората там имат право да подновят протестите заради съдебното решение, с което се спира делото срещу побойниците роми и папките се връщат в прокуратурата за отстраняване на нередности в обвинителния акт. „Донякъде имат основание да подновят протестите. Само че те протестират не срещу действията на изпълнителната власт, а срещу решението на съда. Не е прието да се коментират съдебните решения, но при това обществено напрежение, при доказани престъпници, ти да върнеш на първоначалното разследване..Запознат съм с мотивите, но не е редно да ги коментираме”, заяви Симеонов. По думите му и прокуратурата, и полицията в Асеновград са си свършили перфектно работата, защото ситуацията е била изключително взривоопасна и са предотвратили втора Катуница.Вицепремиерът Валери Симеонов бе в Пловдив, за да даде старт на ремонта на помещение в Шекер махалата, в което ще се ситуира нова полицейска приемна. Тя ще бъде открита след около месец. Парите за ремонта са осигурени от община Пловдив и са на стойност 35 000 лева.Съдебното решение за езика на омразата на вицепремиера Валери Симеонов на съда в Бургас е от 31 юли т.г. То е било обжалвано в законоустановения срок. В момента се чака насрочване на делото на втора инстанция. „Сега някой го вади това нещо, претоплена манджа. Може би защото тук е европейският комисар по правосъдие и права на човека”, коментира в отговор на журналистически въпрос Симеонов. По думите му това са схеми и активни мероприятия срещу него. Той заяви, че не се отказва от нито една своя дума в декларацията и че думите му са извадени от контекста. „Но е добре този, който има съмнения, да я прочете цялата декларация”, каза той, като подчерта, че не е говорил за цялата ромска общност, а за част от нея. „И вчера го публикуваха. И кой го публикува? Хелзинският комитет. Сега въпросът е защо Хелзинският комитет не ме съди, а ме съдиха две частни лица, които по моя информация няма как да бъдат засегнати, защото те не са тези, за които аз говоря. Да оставим съдът да си свърши работата. Няма драма. Няма и новина. Стара работа”, каза вицепремиерът.\n\n\n                    ", "date": "2017.10.26", "title": "Вицепремиерът Валери Симеонов: \"Отказът на пилотите от „Граф Игнатиево” да летят е национална измяна” (СНИМКИ, ВИДЕО)"}
{"url": "http://www.monitor.bg/a/view/47294-%D0%91%D0%BE%D1%80%D0%B8%D1%81%D0%BE%D0%B2-%D0%A6%D0%B0%D1%86%D0%B0%D1%80%D0%BE%D0%B2-%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%85%D0%B0-%D1%81-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B0%D1%80%D0%B8/", "text": "Борисов, Цацаров и министри се срещнаха с еврокомисари\n                     \n\nВ Съвета предстои политически дебат по Западните Балкани и затова специфичните познания, които България притежава по въпроса, са изключително важни за нас. Имате уверенията ми, че ще предам вашето послание в Брюксел. Това е заявила еврокомисарят по правосъдие, права на потребителите и равенство на половете Вера Юрова по време на среща с външния ни министър Екатерина Захариева.\n\n\"Трябва да им подадем ръка, така че усилията ни да стигнат до обикновените хора - и в областта на инвестициите, но и на политическия напредък. Иначе ще загубим Западните Балкани за европейското семейство\", е предупредила пък министър Захариева. Тя е допълнила, че шестте кандидатки от региона за членство в ЕС трябва да бъдат разглеждани според индивидуалните си заслуги, а не в пакет.\n\n\"Обратното демотивира напредналите и няма полза за изоставащите\", е подчертала тя.\n\nГлавният прокурор Сотир Цацаров, премиерът Бойко Борисов, министърът на правосъдието Цецка Цачева и министърът на вътрешните работи Валентин Радев се срещнаха с комисар Вера Юрова, както и с Димитрис Аврамуполус, еврокомисар по миграция, вътрешни работи и гражданство и с Мария Габриел, еврокомисар по цифровизацията. На срещата присъстваше и представителят на Европейската комисия за България Огнян Златев. В хода на разговорите беше обсъдена подготовката на България за предстоящото председателство на ЕС, създаването на Европейската прокуратура и препоръките в Доклада за Механизма за сътрудничество и оценка.\nВ четвъртък и петък в София се провежда годишната министерска среща ЕС – Западни Балкани в областта на правосъдието и вътрешните работи в рамките на Естонското председателства на Съвета ЕС.\n\n\n\n\n                    ", "date": "2017.10.26", "title": "Брюксел ще разчита на българската експертиза за Западните Балкани(Обновена)"}
{"url": "http://www.monitor.bg/a/view/43214-%D0%97%D0%B0%D1%81%D0%B8%D0%BB%D0%B2%D0%B0-%D1%81%D0%B5-%D0%BA%D0%BE%D0%BD%D1%82%D1%80%D0%BE%D0%BB%D1%8A%D1%82-%D0%BD%D0%B0-%D0%BB%D0%B8%D1%87%D0%BD%D0%B8%D1%8F-%D0%B1%D0%B0%D0%B3%D0%B0%D0%B6-%D0%B7%D0%B0%D1%80%D0%B0%D0%B4%D0%B8-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%87%D1%83%D0%BC%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5/", "text": "Кухненските отпадъци от корабите ще се унищожават в екарисаж\n                    Да се засили контролът на ГКПП „Дунав мост” на личния багаж с храна на пътниците, идващи от страни с регистрирани огнища на болестта африканска чума по свинете. Ще се следи да не се носи необработено свинско месо и остатъци от храна. Това реши днес на извънредното заседание междуведомствената областна епизоотична комисия в Русе.Мярката се налага заради регистрирано през юли т.г. огнище в съседна Румъния, в която до тогава не са установени заболели животни. Един от основните начини на разпространения на африканската чума са хранителните отпадъци, уточни д-р Георги Дяков, директор на Областната дирекция по безопасност на храните в Русе.От Гранична полиция са обяснили, че всяко едно претърсване на личния багаж, особено на граждани на страни – членки на Европейския съюз, се приема с голямо притеснение от тях, но ще окажат нужното съдействие. За по-голяма информираност ще се изготвят нагледни материали за опасността от разпространението на африканската чума и рисковете при пренасянето на храни.Кухненските отпадъци от акостиращите плавателни съдове, включително от круизните кораби, да се унищожават в екарисаж, а не както досега да се предават на фирми за сметосъбиране и да се изхвърлят на сметище, бе решено още на заседанието. Ангажиментът е на пристанищните оператори на територията на областта.Регионалната дирекция по горите има задължението незабавно да уведоми ветеринарните власти, ако бъдат намерени умрели диви свине, а фуражът в стопанствата трябва да е преминал термична обработка, при която се унищожава вирусът – причинител на африканската чума.Набелязани бяха мерки и за предотвратяване на възикването и разпространението на болестта инфлуенца по птиците.\n\n\n                    ", "date": "2017.10.26", "title": "Засилва се контролът на личния багаж   заради африканската чума по свинете"}
{"url": "http://www.monitor.bg/a/view/29822-%D0%A1%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F-%D0%BD%D0%B0-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0%D0%B6%D0%B0/", "text": "\n                    Въвеждане на глоби за манипулация на километража на колата, установена при годишния технически преглед, предвиждат промените в Закона за движението по пътищата, които депутатите гласуваха на първо четете. Така всеки, който смени показанията, го грози глоба до 7000 лева. Зад текстовете застанаха 89 от депутатите, 49 бяха против, а 10 се въздържаха. От 1 януари пък ще е задължително в договора за прехвърляне при покупка на автомобила да се вписват и актуалните километри, а целта е затягане на контрола. Предвижда се още и служебно прекратяване на регистрацията на колата, когато при прегледа се установи неизправност. Въвежда се и допълнителен преглед, когато е настъпила временна неизправност на колата следствие на катастрофа или пък при изменения на конструкцията. Разширява се и кръга от МПС-та, които ще подлежат на технически преглед, като се включат и най-рисковата група от участници в движението – двуколесни и триколесни превозни средства, високоскорости трактори, мотопеди и атракционни МПС-та. Предвижда се създаването на специален орган по надзор, както и се предоставя възможност на контролните органи да извършват повторни проверки на техническата изправност.„Прегледите ще бъдат така, че автомобилите, които се движат по пътищата на България, да бъдат технически изправни. Съществуват два вида стикери - един, който поставя КАТ, и един от ДАИ. В началото на другата година ще бъде единен стикер, съгласно европейските регламенти. Една организация ще поставя тези стикери\", обясни още зам.-транспортният министър Ангел Попов в кулоарите на парламента. Станислав Иванов от ГЕРБ  от своя страна заяви, че благодарение на това, че разделят закона на три отделни части, вече няма да се налага толкова често промяната му. „По този начин опозицията няма да ни обвинява, че променяме много често този закон\", обясни Иванов.Наред с това депутатите приеха поправки в още два закона – този за автомобилните превози и този за пътищата. С първия се дава възможност таксидижиите да искат удължаване на лиценза си за още пет години без да минават през изпит, стига да внесат заявление 14-дни  преди изтичането на стария документ. С втория пък се увеличава винетките за ТИР-те от 11 на 12 евро, като според властта така АПИ ще събира още 2, 8 млн. лева.\n\n\n                    ", "date": "2017.10.26", "title": "Санкции за манипулация на километража "}
{"url": "http://www.monitor.bg/a/view/83413-%D0%9F%D0%BE%D1%87%D0%B8%D0%BD%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%9F%D0%98%D0%91-%D0%9C%D0%B0%D1%8F-%D0%9E%D0%B9%D1%84%D0%B0%D0%BB%D0%BE%D1%88/", "text": "\n                    След кратко боледуване на 56-годишна възраст почина г-жа Мая Ойфалош, Изпълнителен директор и член на Управителния съвет на Първа инвестиционна банка, съобщават от финансовата институция.\n\nГ-жа Ойфалош беше част от семейството на Първа инвестиционна банка от самото й създаване. Тя посвети повече от 24 години от живота си на развитието и налагането на банката като доказан лидер на финансовия пазар.\n\nРъководството на Първа инвестиционна банка и всички служители поднасят своите най-искрени съболезнования на семейството и близките на г-жа Ойфалош, като изразяват болка от непрежалимата загуба на достоен човек и доказан професионалист.\n\nПоклонението ще се състои в петък, 27.10.2017 г., от 11 часа в столичния храм „Св. Седмочисленици“ на ул. „Граф Игнатиев № 25.\n                    ", "date": "2017.10.26", "title": "Почина директорът на ПИБ Мая Ойфалош"}
{"url": "http://www.monitor.bg/a/view/22476-%D0%9F%D0%BE%D0%B2%D0%B5%D1%87%D0%B5-%D0%BE%D1%82-%D0%BC%D0%B5%D1%81%D0%B5%D1%86-%D0%94%D0%BE%D0%B1%D1%80%D0%B8%D1%87-%D0%B5-%D0%BD%D0%B0-%D1%81%D0%B2%D0%B8%D1%80%D0%B5%D0%BF-%D0%B2%D0%BE%D0%B4%D0%B5%D0%BD-%D1%80%D0%B5%D0%B6%D0%B8%D0%BC/", "text": "\n                    Повече от месец и половина жителите на Добрич са подложени на жесток сух режим от местното ВиК. Най-потърпевши са живущите в централната част и около болницата. Ежедневните аварии са причина за постоянното спиране на водата. Нямаме вода от 24-и, а днес е 26-и октомври. На горните етажи с дни не теква и капка. Върнаха ни в 18-и век, жалват се потърпевшите.\n\nНай-честите аварии са по улиците „Витоша” и „Панайот Хитов”. Единият ден е на едната улица, на следващия ден – на другата. „Тази „Витоша” вече я изораха. Дупките са една до друга, трошим си колите, виновни и наказани няма. Таксиметрови шофьори отказват да идват до тук заради ямите”, обясняват хората. При аварии в този участък водата се спира в голям район, обхващащ, освен многото жилищни блокове, няколко училища, детски градини и ясли. Директорите на учебните заведения се страхуват да не пламне епидемия сред децата.\n\nНа ул. „П. Хитов” се намира и болницата на Добрич, която също остава с дни без вода. В началото на октомври здравното заведение бе 10 поредни дни без вода. Освен за стационарно болните, водата е необходима и за клиничната лаборатория и хемодиализното отделение, които не могат да функционират без нея. Болницата е институция, чието водозахранване трябва да се гарантира, не само като количество, но и като качество на подаване на водата, категоричен е директорът д-р Трифон Йорданов. Според него, дори когато има вода, тя стига едва до 4-5 етаж, което е крайно недостатъчно. Налягането трябва да бъде такова, че да доставя вода и до 6, 7 и 8 етажи на сградата.\n\nБолничното заведение разполага със собствен водоем, но когато има дни, в които няма вода в продължение на 20 часа, количеството вода в него е недостатъчно.\n                    ", "date": "2017.10.26", "title": "Добрич на воден режим повече от месец"}
{"url": "http://www.monitor.bg/a/view/61119-%D0%A9%D0%B5%D1%82%D0%B8%D1%82%D0%B5-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5%D1%82%D0%BE-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE-%D1%81%D0%B0-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D0%BE%D1%82-4-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0/", "text": "\n                    Щетите от наводнението в Бургаско по първоначални изчисления се оценяват на повече от 4 милиона лева. Това съобщи кметът на Община Бургас Димитър Николов=Повече от половината са нужни за неотложни възстановителни дейности, тъй като са увредени или напълно разрушени междуселищни и вътрешни улици, мостове и други пътни съоръжения.“Общината включи всички свои ресурси, но разчита много и на солидарната държавна помощ от Междуведомствената комисия за възстановяване и подпомагане към Министерски съвет, за да има по-бърз и качествен резултат“, заяви Николов.При наводнението пострадаха много частни имоти, основно в село Равнец, кварталите \"Горно Езерово\" и \"Долно Езерово\", село Братово, село Черни връх. Със съдействието на Общината навсякъде са раздадени необходимите бланки, с които може да се кандидатства за еднократна държавна парична помощ от 326 лева, за възстановяване след наводнението.Частичното бедствено положение в Община Бургас остава в сила и днес. Училището в село Равнец е отворено, занятията продължават да са отменени в детската градина на селото и в училището в квартала \"Горно Езерово\".Кметът информира, че с разрешението и съдействието на Министерството на околната среда и водите е обособена временна площадка за депониране на отпадъци на територията на старото депо в село Братово. Временно боклукът не само на Бургас, но и на още осем близко разположени общини ще се разтоварва там.„Това се налага, тъй като е нужно време за почистване клетката на новото регионално депо и възстановяване на нормалния транспортен достъп до нея. Пострадахме зле, но няма екологична опасност за населението“, добави кметът.Днес на терен пристига проектант, който да предложи оптимално решение за спешните възстановителните дейности, чието предварително изпълнение вече стартира. Когато задачата бъде изпълнена, отпадъците от временната площадка ще бъдат преместени в новото депо, информира градоначалникът.В същото време Министерският съвет стартира процедурата по отпускането на 1 млн. лева на общините Бургас и Камено Средствата ще бъдат разпределени съответно 400 хил. лв. за община Бургас и 600 хил. лв. за община Камено. С парите ще бъдат покрити разходите за аварийно-възстановителна дейност и подпомагане на пострадалите. Това стана ясно след среща на премиера Бойко Борисов, вицепремиера Томислав Дончев и министъра на финансите Владислав Горанов.\n\n\n                    ", "date": "2017.10.26", "title": "Щетите от наводнението в Бургаско са за повече от 4 милиона лева "}
{"url": "http://www.monitor.bg/a/view/64290-%D0%9A%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D0%95%D0%B4%D0%B8%D0%BD%D0%B5%D0%BD-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%BE%D1%80%D0%B3%D0%B0%D0%BD-%D0%B4%D0%B0-%D0%BF%D0%BE%D0%B5%D0%BC%D0%B5-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5/", "text": "Сезират прокуратурата за наводненията в Бургаско \n                    Трима министри докладваха пред парламента какво е състоянието в Бургаско след наводненията – икономическият, вътрешният и на екологията. Според икономическия министър Емил Караниколов може би е най-добре да се създаде единен държавен орган, който да отговаря за язовирите и тяхното състояние. В момента с това са натоварени различни ведомства.\n\nПо думите му 7 каскадни язовира в Бургаско са със скъсани стени, но те не са близо до населени места и не те са причината за човешките жертви.  Четири от тях са в община Бургас, а 3 в община Камено. Всички са под 50 000 куб.метра,, а с  изключение на Чотората“, който е над 100 000. Нито един от тях не е в списъка с опасни язовири. Заради дъждовете през нощта на 24 –ти има преливане на язовир ‚Чотората“, който в този момент е с отворен изпускател и така поема вълна от вода с кал от другите два язовира – „Чанаджик“ 1 и 2, които пък са  собственост на община Камено.\n\nПросто е имало голяма приливна вълна, тъй като става въпрос за каскади от язовири, каза Караниколов в кулоарите на парламента. По думите му в момента екипите на Държавна агенция по метрология и технически надзор (ДАМТН) са на място и извършват проверка. Министърът е разпоредил 24-часово дежурство на екипите на метрологичния надзор. Той обяви, че има и видеонаблюдение на единия от язовирите, който е частен и записите са свалени, така че тепърва ще се правят изводите.\n\nОбластният управител на Бургас Вълчо Чолаков ще внесе сигнал в прокуратурата заради наводненията в региона. Това заяви от парламентарната трибуна вътрешният министър Валентин Радев. По думите му трябва да се изяснят причините за бедствието, като според него и хората от региона причината са големите дъждове, тъй като там няма язовири. Допълнителни полицаи и жандармерия от Варна са пренасочени към Бургаско, за да съдействат на гражданите. Радев изтъкна, че са паднали 200 литра на кв.метра , което е 4-5 пъти повече. Министърът обясни, че предупредителната система се е задействала, но повечето хора са възрастни и не са могли да реагират навреме. Той е съгласен с колегата си Караниколов, че явно е нужен единен държавен орган, който не само да контролира, но и да отговаря за всички язовири у нас. До края на дена пък ще бъде отворен пътя Бургас – Средец. Продължава работата по ремонта на моста до село Черни връх.\n\nЕкоминистърът Нено Димов пък припомни, че според прогнозите е трябвало да падне  около 30-40 литра на кв.метър, но за сметка на това са се излели около 200 литра.\n                    ", "date": "2017.10.26", "title": " Караниколов: Единен държавен орган да поеме язовирите "}
{"url": "http://www.monitor.bg/a/view/82830-%D0%A7%D0%B8%D1%81%D1%82%D0%B8%D1%8F%D1%82-%D0%B2%D1%8A%D0%B7%D0%B4%D1%83%D1%85-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82-%D0%BD%D0%BE%D0%BC%D0%B5%D1%80-1-%D0%B7%D0%B0-%D0%A1%D0%BE%D1%84%D0%B8%D1%8F/", "text": "\n                    Основната задача, която ще залегне в бюджета на София за 2018 г., ще бъде борбата с мръсния въздух. Това обяви кметът на града Йорданка Фандъкова след заседание на Столичния общински съвет. „Най-важната тема за нас е екологията, чистота на въздуха и околната среда и всички останали приоритети се включват в изпълнение на тази задача – транспорт, транспортна инфраструктура и образование“, каза Фандъкова. Тя припомни и мерките, които вече взима общината за подобряване на качеството на въздуха – закупуването н анови 120 автобуса на природен газ, на 20 електробуса и новите 13 нови трамвая, които ще се движат по линия 5.\nФандъкова обясни, че в момента се провеждат разговори за приоритетното разпределяне на парите на столицата, както и инвестиционната програма и конкретни мерки. Градоначалникът заяви, че районните кметове имат своите планове за изграждане на улици, площади, детски площадки, градини и училища. Кметовете са готови с проекти за детски градини в кварталите „Манастирски ливади“ и „Кръстова вада“. „Започнахме и строителство на нова училищна база – предстои да довършим разширението от първия етап на Първа езикова гимназия например, ще строим и физкултурни салони и спортни бази“, уточни тя. Фандъкова е категорична, че при разпределение на парите темите за социалните дейности и културата няма да останат по-назад.\n\n\n                    ", "date": "2017.10.26", "title": "Чистият въздух приоритет № 1 за София"}
{"url": "http://www.monitor.bg/a/view/79287-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%91%D0%BE%D1%81%D0%BD%D0%B0-%D0%B8-%D0%A5%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0/", "text": "\n                    Премиерът Бойко Борисов заминава на официално посещение в Босна и Херцеговина. Това е първата визита от страна на българското правителство в тази балканска държава. В българската делегация участват вицепремиерите Томислав Дончев и Красимир Каракачанов, както и министрите Ивайло Московски и Емил Караниколов. Тази вечер премиерът ще посети военната база \"Бутмир\", където се срещне с ръководителите на въоръжените сили на Европейския съюз и на Щаба на НАТО, и с българския контингент, участващ в мисията EUFOR Althea.\nБългария е първата държава, която през 1992 г. признава независимостта на Босна и Херцеговина. 25 години по-късно, това е първото официално посещение на български министър-председател в тази държава. В рамките на визитата делегацията ни ще посети военната база \"Бутмир\", а премиерът Борисов ще разговаря с командващия въоръжените сили на ЕС в Босна и Херцеговина генерал-майор Антон Валднер и с командира на Щаба на бригаден генерал Робърт Хюстън.\n                    ", "date": "2017.10.26", "title": "Борисов заминава на първо официално посещение в Босна и Херцеговина "}
{"url": "http://www.monitor.bg/a/view/24668-151-%D1%88%D0%BA%D0%BE%D0%BB%D0%B0-%D0%B8-96-%D0%B4%D0%B5%D1%82%D1%81%D0%BA%D0%B8-%D0%B3%D1%80%D0%B0%D0%B4%D0%B8%D0%BD%D0%B8-%D1%81%D1%82%D0%B0%D0%B2%D0%B0%D1%82-%D0%B7%D0%B0%D1%89%D0%B8%D1%82%D0%B5%D0%BD%D0%B8/", "text": "\n                    Министерството на образованието и науката предлага 96 детски градини и части от детски градини и 151 училища да бъдат включени в Списъка със защитените детски градини и защитените училища за учебната 2017/2018 година. След обществено обсъждане Списъкът ще бъде внесен за одобрение в Министерски съвет.За първи път има възможност детски градини да бъдат защитени и средищни, досега такъв статут получаваха само училища.МОН предлага също 252 нови детски градини и 22 нови училища да бъдат включени в Списъка на средищните детски градини и училища в Република България за учебната 2017/2018 година. Предвижда се от него да отпаднат 25 училища поради оптимизация на училищната мрежа и липса на минималния брой от 10 ученика, които пътуват от други населени места.В средищните детски градини се обучават общо 18 674 деца, като 2 230 деца в задължителна предучилищна възраст пътуват ежедневно от съседни населени места. В новите средищни училища, които сега се включват в Списъка, учат 4 143 ученици, като 470 от тях пътуват ежедневно от съседни населени места. Към началото на учебната 2017/2018 година общо в средищните училища в страната се обучават 186 176 ученици, като пътуващите ученици до 16-годишна възраст са 40 352.Промените в Списъка се предлагат след мотивирани искания на кметовете на общините и след проверка от регионалните управления на образованието.Детската градина се обявява за защитена, когато нейното закриване би довело до това, най-малко осем деца в задължителна предучилищна възраст да пътуват на 14 и повече километра извън населеното място, в което живеят. Другият случай, в който тя става защитена, е, ако поне на пет деца се налага да пътуват не по-малко от 20 километра до най-близката друга градина или училище, което организира предучилищно обучение. Защитените детски градини ще получават допълнително финансиране от 21 000 лева за градина в планински район и 19 000 лева за останалите.Критериите за защитено училище са различни за различните степени на образование. Училище, което обучава от първи до седми клас, става защитено в случай, че ако бъде закрито или преобразувано, поне 10 деца ще трябва да пътуват на 20 и повече километра до най-близкото училище. От осми до десети клас училището влиза в списъка, ако най-малко 15 ученици ще пътуват на повече от 30 километра. Допълнителната субсидия за тези училища е 32 000 лева за планински район и 29 000 лева за останалите.Най-малко четири деца в задължителна предучилищна възраст от друго населено място трябва да се обучават в детска градина, за да бъде тя обявена за средищна. Условието е в селищата, откъдето са децата, да няма градина или училище, което да организира задължително предучилищно образование. Също така градината трябва да е на най-малко разстояние от мястото, откъдето идват децата, измерено по асфалтов път. Условието се въвежда, защото в планинските райони често пъти по-краткият път е без асфалт, а в интерес на децата е да пътуват при безопасни условия до градината или училището.Най-малко 10 пътуващи ученици в задължителна училищна възраст от други населени места трябва да има в училище, което кандидатства за статут на средищно.За пътуващите деца и ученици се осигурява безплатен транспорт, като задължително се определят придружители на децата и на учениците от 1-4 клас по време на пътуването до средищното училище или до средищната детска градина. \n\n\n                    ", "date": "2017.10.26", "title": "151 школа и 96 детски градини стават защитени "}
{"url": "http://www.monitor.bg/a/view/23083-%D0%9A%D0%BC%D0%B5%D1%82-%D0%BF%D0%BE%D0%B3%D0%BD%D0%B0-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%B1%D0%B0%D0%B2%D0%BD%D0%B8-%D1%83%D1%81%D0%BB%D1%83%D0%B3%D0%B8/", "text": "\n                    Спешна проверка на всички звена в общинската администрация за начина и сроковете , в които се извършват услуги за гражданите разпореди кметът на Стара Загора Живко Тодоров.До края на ноември ръководителите на всички структурни звена трябва да извършат преглед и анализ на всички предоставяни административни услуги. Целта е тяхното усъвършенстване, облекчаване на документооборота, съкращаване на сроковете за предоставяне на административни услуги и повишаване удовлетвореността на гражданите и организациите, съобщиха от общината.\n\nЗаповедта изисква да бъде направен цялостен анализ на нормативната база, ако се открие че някои от изискваните документи се издават от общината , то те ще бъдат изисквани по служебен път от издаващото ги звено. По служебен път към заявлението за извършване на услуга от съответното структурно звено, ще се прилагат и документи, част от публичните регистри. Разпореждането  се появи след няколкодневна дискусия в социалните мрежи, в която старозагорци споделиха патилата си по „коридорите“ на местната администрация.\n\nКметът на Стара Загора е сред най-активно следящите случващото се във Фейсбук, нерядко сам откликва на появилите се там постове и участва в самите дискусии. Точно от профила си той пръв съобщи трагичната вест за кончината на двукратния градоначалник д-р Евгений Желев, който почина на 20 октомври докато ореше с малък трактор двора на вилата си край село Яздач.Едва 48 часа по-късно от МВР излязоха със съобщение за инцидента.\n                    ", "date": "2017.10.26", "title": "Кмет погна администрацията за бавни услуги"}
{"url": "http://www.monitor.bg/a/view/47095-%D0%A1%D1%85%D0%B5%D0%BC%D0%B0-%D0%BD%D0%B0-%D0%B5%D0%B4%D0%B8%D0%BD-%D1%87%D1%83%D0%B4%D0%BE%D0%B2%D0%B8%D1%89%D0%B5%D0%BD-%D0%B3%D1%80%D0%B0%D0%B1%D0%B5%D0%B6/", "text": "\n                    \"Тяхната обща черта очевидно е безсрамната им алчност“. Думите, с които Аристотел обрисува лихварите в Древна Елада, пасват като по калъп на двама от най-злокобните финансови измамници в световната история. „Безсрамната алчност“ на Бърнард Мадоф и Цветан Василев буквално изсмуква заделените пари за старини или за бъдещето на децата на хиляди свои сънародници.Две десетилетия след като двамата фараони полагат основите на своите пирамиди за загробване на чуждите пари, финансовите схеми и на двамата започват да набъбват дотолкова, че всеки един момент могат да се сгромолясат върху създателите си. И докато Мадоф решава да изповяда греха си пред синовете си, които го предават на разследващите, щом узнава, че далаверата му е разкрита, Василев бяга. Хваща самолета, за да открие кътче, от което необезпокоявано да дърпа конците на пионките, с които се мъчи да продължи да движи схемите си за грабене. А междувременно в България разследващите броят щетите от Грабежа на века.За да си представи по-добре човек как изглеждат в реалността 5,6 млрд. лв., колкото е цялата дупка в трезора, е достатъчно да си спомни анимационните филмчета с патока мултимилиардер – Чичо Скрудж. Подобно на неговия басейн от монетки, ако решим да съберем на куп всички отмъкнати от банката пари в банкноти от по 100 лв., ще напълним почти 10 нормални стаи. Това е приблизително един етаж от стандартен панелен блок, който от пода до тавана трябва да е пълен с пари.Ако решим пък да видим как изглеждат на живо обезпеченията, срещу които са раздадени тези милиарди, сигурно ще останем доста разочаровани – повечето от тях, които са съществували в действителност, вече отдавна ги няма.„Математическите изчисления показват, че ако прокуратурата не беше започнала да разследва аферата по сигнал за нередности през 2014 г., пирамидата КТБ щеше да рухне под собствената си тежест в края на 2016 г. или най-късно в началото на 2017 г. Тогава обаче пряката щета за държавата щеше да е над 10 млрд. лв., а косвените щети никой не може да оцени“, ще заяви пред журналисти наблюдаващият прокурор по делото срещу българския Мадоф Иван Гешев малко след като държавното обвинение внася процеса в съда.От обвинителния акт става ясно, че Василев и неговото ОПГ са източили милиардите от КТБ чрез добре структурирана пералня, съставена от 47 компании - пощенски кутии, кръстена „Фирмата“, през която са превъртени кредити за над 80, свързани с Василев дружества. Всъщност в дъното на бизнес империята на банкера беглец е първото създадено от него дружество „Фина-С“, а моделът „КТБ“ стартира още преди Василев да сложи ръка върху банката през 2000 г. – в средата на 90-те, когато е работел в друга кредитна институция, от която придърпва кадри за своето лично финансово дружество. Впоследствие именно тези хора са основните играчи в схемите му за източване на КТБ, като всички те са разположени на ключови позиции или в самата банка, или в паралелния му бизнес модел - „Фирмата“. В момента немалка част от тях са свидетели на прокуратурата, като всички казват едно и също – макар по документи Василев да не се е водел част от тези дружества или от оперативното ръководство на КТБ, банкерът беглец лично е ръководел и решавал всяка една финансова операция както във фалирания от него трезор, така и в кухата си бизнес империя. Още от началото на 90-те, когато е създаден моделът „КТБ”, Василев получавал всяка вечер справка, показваща в детайли как са превъртани парите и къде се намират те в момента. Такава справка е била изготвена и в деня на поставянето на КТБ под спецнадзора на БНБ на 20.6.2014 г. В нея ясно е записано, че „Фирмата“ е имала към онзи момент чрез различните си кухи дружества кредити към банката в размер на 3,5 млрд. лв., което е представлявало 70% от целия кредитен портфейл на КТБ. Прокуратурата е категорична, че парите са били източвани по три направления. Едното от тях е било за „лични нужди на Василев“ и за пазаруването на лични имоти и луксозни активи като самолети и коли. Друга част от парите са отивали за финансиране на бизнеса му. Третото направление е отивало за „финансиране“ на журналисти, спортисти, актьори и дори политически проекти. Сметките на прокуратурата и доказателства, приложени по делото, доказват, че 300 млн. лв. са отишли към собственика на TV7 „Краун медия“. С разрастването на схемата се наложили все повече операции, които да изкарват банката здрава, затова стотици милиони били отпуснати за покриването на лихви и главници по кредитите, теглени от компаниите от „Фирмата“. Малко преди КТБ да признае, че няма пари да се разплаща с вложителите си, са отивали по 30 млн. лв. на месец само за разчистването на стари кредити.„КТБ не била нито здрава, нито системна, а в последните години – нито банка. Разследващият ни екип я нарича финансова къща или личния портфейл на Цветан Василев“, описва пред медиите прокурор Гешев.   Ако трябва да погледнем на обира на века в цифри, то той би изглеждал така. 74% от кредити за 3,6 млрд. лева са раздадени на новоучредени дружества. При 68% от тези кредити липсват документи за одобрението им. В 75% от случаите са отпуснати без ключови проучвания, а в 89% - без финансов анализ на кредитополучателя. При общо сключени 185 анекса за предоговаряне на заемите няма нито един, по който да има документи. За 8 от кредитите на обща стойност 116 млн. лева няма никакви документи. Средно кредитите са одобрявани за 1,7 дни, а 70 от тях са отпуснати за 0 дни. В 43% от случаите няма валидно учредено обезпечение в полза на банката. При 21% от случаите на учредено обезпечение то е под формата само на залог на настоящи и бъдещи вземания по сметки в КТБ. В 86% от случаите кредитите не са използвани за целта, за която са отпуснати. В 82% от случаите заемите са превеждани веднага на друго дружество.Обезпеченията, които свързаните с Цветан Василев фирми са вписвали в Централния регистър на особените залози в полза на КТБ, реално са били само на хартия. Според специалисти по банково дело целта на тези обезпечения не е била реално да гарантира вземанията на банката, а по-скоро да \"върже гащите\" на шефовете на трезора, поне първоначално. И макар по закон това да е позволено, в половината от случаите с фирми, свързани с Василев, говорим за дружества, които се издържат от кредитиране срещу лихви (при това без да имат нужния лиценз) и бъдещото вземане е просто следващ заем от КТБ. Проверка в ЦРОЗ показа, че голяма част от фирмите са теглили кредити с натрупване – започват от по-малка сума, която с годините, а понякога и само за месеци набъбва многократно. Докладът на чуждестранните одитори в банката наскоро показа, че по този начин тегленето на нов кредит има за цел да се платят лихвите по стария дълг. Така в продължение на няколко години дупката, която е зейвала в трезора вследствие на \"инвестиционното банкиране\" (както сами го описаха преди време изпълнителните директори на КТБ), е станала космическа, а вземанията й от трудно събираеми – безвъзвратно загубени...Завесата над фрапиращата картина беше открехната от одиторския доклад в КТБ, дело на три независими една от друга компании. Според цифрите, разпространени тогава от БНБ, в трезора зее дупка от 4,2 млрд. лева заради необезпечени вземания, а 3,7 млрд. от всички 5,3 млрд. раздадени кредити са били отпуснати на фирми, свързани с мажоритарния собственик и обвиняем за длъжностно присвояване на близо 206 млн. лева от КТБ Цветан Василев. Справките в трите официални регистъра в страната, където се записват обезпеченията по кредити – този на особените залози, имотния и търговския, показват още по-шокиращи данни. Според информацията в тях с актуални вписвания – т.е. с неизплатени и към момента заеми, са 117 дружества, свързани с Цветан Василев. 71 от тях се водят на 8 адреса гнезда в столицата и се въртят от едни и същи подставени лица на скандалния бизнесмен, като 18 имат едва по един служител, а по-голямата част от останалите – до 10. Това е ясен признак, че са пощенски кутии, през които просто са минавали парични трансфери. Всички тези 117 фирми са взели общо 3,8 млрд. лева заеми в периода 2006-2014 г., като са им отпуснати допълнителни 278 млн. лева банкови гаранции. Отделно са сключени ипотечни кредити за общо 426,5 млн. лева, но част от тях се покриват с обезпеченията, вписани в регистъра по особените залози.Разликата между сумата, цитирана от одиторите, и тази, фигурираща в регистъра на особените залози, най-вероятно идва от факта, че е имало практика да се теглят нови заеми, за да се покриват лихви по старите, а също и частично да се заличават задължения. Две трети от обезпеченията, отпуснати по въпросните кредити, са напълно виртуални ­ под формата на “настоящи и бъдещи вземания”. Това реално са обещания на хартия, че ако някога фирмата има средства по сметките си в КТБ, трезорът може да си прихване оттам вземането. Доколко са събираеми е показателен фактът, че към момента над 30 от тези дружества вече са в процедури по несъстоятелност, а само 12 от фирмите кредитополучатели са били заложени изцяло в полза на КТБ. Тук обаче също има уловка – 4 от тези фирми са заложени срещу едно и също обезпечение, какъвто е случаят с корабостроителницата в Русе. Над 200 млн. лева пък са били дадени на 9 фирми от обкръжението на Василев без каквито и да било обезпечения – само на една “честна дума”. Това лъсва заради факта, че след поставянето на КТБ под спецнадзор, управителите на въпросните дружества са вписвали на пожар залози в регистъра, повечето от които в един и същи ден и изразяващи се във вече добре познатите “бъдещи вземания”. И ако си мислите, че останалите една трета от раздадените заеми все пак имат реални залози срещу отпуснатите суми, сериозно се лъжете.В немалка част от тях е заложена стока на склад, чиято оценка - дори завишена, изобщо не покрива отпуснатия кредит. За сметка на това бъдещият синдик на КТБ, ако съдът уважи искането на БНБ за обявяване на трезора в несъстоятелност, ще трябва да има способности на пенкилер. Причината е, че чрез парите на вложителите в банката за последното почти десетилетие Василев е пуснал пипала в почти всички сектори на икономиката на страната и така активите, които ще трябва да се разпродават, варират от цървули, фекални инсталации, поточни линии за всякаква продукция, през десетки хиляди бутилки алкохол, строителни съоръжения, щайги с всевъзможен зарзават, та чак до кораби, боеприпаси и ракетни установки. Сред любопитните примери е дружеството “В И ВГД Оранжерии Петрич ООД”. То е получило общо кредити за над 21 млн. лв., в замяна на които щедро е предоставило на КТБ “настоящи и бъдещи вземания” и много полезни активи ­ асфалтови пътища и въпросните щайги с домати и краставици, цървули и фекална инсталация. Компоти, мармалади, сладка и консерви с яхния и пиле с ориз са заложени от няколко предприятия, а компании за производство на алкохол са се записали с бутилки вина и спиртни напитки. Ако към това се добави, че друга фирма е обезпечила кредита си с ракетни установки, част за танкове и оръжия, можем спокойно да кажем, че КТБ има всички нужни военновременни запаси. Разбира се, не трябва да се подценява и рискът, че стигне ли се до разпродажба на тези активи, те може и изобщо да не се окажат налични, тъй като те остават при кредитополучателя. Мислите, че това е невъзможно? Помислете отново, след като два кораба, дадени като обезпечение по кредит от 13,7 млн. лева, всъщност са били нарязани на скрап далеч преди отпускането на сумата и вписването на въпросния залог в регистъра.Абсурдното обезпечение е дадено от “Партнер лизинг” - компания с едва 10 служители, теглила над 50 кредита за общо 190 млн. лева. Въпросното дружество всъщност е “звездата” в схемите на Василев, като към него са текли пари от КТБ по две направления. Веднъж по линия на фирми, теглили заеми от трезора за активи, които са доставяни от “Партнер лизинг”. Втори път чрез преки кредити от банката, теглени от дружеството, за да купи въпросните активи. Като обезпечение “Партнер лизинг” е залагало отново “настоящи и бъдещи вземания”, гарнирани обаче и с недвижимо имущество – коли, машини и дори самолета на Василев “Лиърджет 60“. Тези активи обаче са купени на лизинг, отпуснат от дружеството и след като кредитът за покупката им бъде платен, те автоматично се отписват като негова собственост. Така кредитите, давани на “Партнер лизинг” и другата лизингова компания от обкръжението на Василев – “Б.Л. Лизинг”, в един момент най-вероятно също ще се окажат необезпечени.Колко време е можела КТБ да издържи на това темпо на отпускане на кредити, стана ясно на 20 юни 2014 г., когато банката поиска да бъде поставена от БНБ под спецнадзор заради липса на ликвидност. След това се установи, че е била оглозгана от досегашните си управители и кръга около Цветан Василев. Логично, след излизането наяве на схемата започва и замитането на следите. За годините оттогава досега са направени десетки подобни действия, които са в три направления – смяна на управители и собственици, въпросните вписвания на пожар на обезпечения, а също и цесии и разпродажба на имоти.В обвинителния си акт срещу българския Мадоф прокуратурата ще запише, че 3 години след като лъсва истината за пирамидата на Василев, е станало ясно, че освен „Фирмата“ КТБ е кредитирала още 3 вида дружества. Най-важните от тях са дружества с реален бизнес и нормален оборот и кредитиране, където фараонът има реален контрол над оперативната и финансова дейност. Прокуратурата посочва, че такива са например “Дунарит” АД, гр. Русе, “Гипс” АД, с. Кошава, Видинско, “Телиш” АД, гр. София. Тези търговски дружества се използват за т.нар. надкредитиране – зад фасадата на техния реален бизнес се осъществява предоставяне на непотребни в целево отношение кредити, средствата от които се насочват през „кухите дружества“ по направление за нуждите на Василев.„Например проектът “Рубин” АД, гр. Плевен, в началото е финансиран от КТБ АД в едни относително нормални размери. Впоследствие, за да се осъществи фактическото придобиване чрез контролирани от обв. Василев дружества, се разходват над 200 млн. лева. Тези 200 млн. лева са разположени като кредити на формално несвързани дружества, които се водят и представляват от лица, които нямат нищо общо с получените и реално изразходвани пари. В момента заводът функционира в относително нормална ситуация и генерира печалба за разпределение около 4 млн. лева. Това води до логичния извод, че първоначално инвестираните (похарчени) средства са почти невъзвръщаеми. Проектът в Република Сърбия, свързан със завода за производство на стъкло в гр. Парачин, е усвоил до момента над 100 млн. евро, без никаква визия как тези пари и за какъв период могат да бъдат върнати.  Ремонтите и управлението на хотелите, собственост на фирма, фактически и реално контролирана от обв. Василев, също представлява едно непрестанно привидно инвестиране, фактически изразяващо се в разпиляване на пари за една неефективна дейност. В контекста на икономическата политика на Банката това довежда до нейното излагане на системен и финансов риск. Другият мегапроект е т.нар. Хелт и Уелнес АДСИЦ. Тази компания първоначално тръгва разумно, като изкупува земи на разумна стойност. След това обаче започва да ремонтира хотелския комплекс в курорта Св. св. Константин и Елена и да строи голям хотел. Като драстичен пример за наливане на пари в откровено губещ проект може да се даде и закупуването и текущото финансиране на ТВ 7 и БИ БИ ТИ, което е очевидно еднопосочно (само даване на пари, около 300 млн. лв.), а срещу тези пари най-отзад са разположени в кредити от Банката“, пише в обвинителния акт на прокуратурата.Вторият вид са дружества с реален бизнес на лица, нямащи връзка с Цветан Василев и където той няма реален контрол. Там на чисто приятелска основа и като скрито условие за положително отношение при преценката за отпускането на кредити за тяхната реална стопанска дейност, пак използвайки фасадата на реалния им бизнес, се предоставят средства от Банката над реално необходимия ресурс на дружеството. Горницата отново минава през \"кухите дружества\" и отива по направление, определено от Василев. Лихвите и погасителните вноски им се дават пак през „кухите дружества“. Кредитирането на този вид дружества е в значително по-ограничен обем, като реалното влияние на Василев върху тях е посредством кредитната задлъжнялост на дружеството към банката или чрез други способи. Пример за такова дружество е “Фанти Г” ООД.Третият вид дружества, облажили се от КТБ, са фирми, които нямат реална дейност. Те нямат бизнес идея (проект) и нямат действителен собственик – бенефициент на кредитния ресурс. Тези дружества прокуратурата нарича условно \"кухи дружества\". Тези фирми се регистрират от юристи и служители на Василев и в повечето случаи фиктивните собственици и управители дори не са наясно с размерите на кредитните задължения на управляваните от тях фирми. Получените от „кухите дружества“ кредити се използват за финансиране на проектите и идеите на българския Мадоф.„По този начин чрез ползването на тези три групи фирми, обв. Василев се явява освен фактическия разпоредител от страна на Банката и реалният краен получател на кредитирането. Общото при всички тези модели на кредитиране е, че при всеки случай полученият кредит от своя страна се превежда на „кухи” фирми. По този начин зад кредитиране се прикрива ненормалната банкова дейност, изразяваща се в опосредено кредитиране на свързани фирми, изцяло подчинени на бизнес начинанията на самия обв. Василев и в крайна сметка представляваща от наказателноправна гледна точка длъжностни присвоявания в особено големи размери, представляващи особено тежък случай. Финансирането от КТБ АД на тези т.нар. инвестиции и разходи на свързаните с Василев фирми със средства на банката предполага заплащането от кредитополучателите на лихвите и главниците по отпуснатите кредити. Предвид липсата на каквито и да са собствени средства от страна на фирмите кредитополучатели, необходими за обслужване на отпуснатите кредити (дружествата в основната си част не осъществяват стопанска дейност и не реализират приходи), паричните средства за заплащането на лихвите и на погасителните вноски се осигуряват отново от КТБ АД чрез отпускане на нови кредити. В резултат на това с пари на Банката се погасяват лихвите и вноските по главницата на задълженията на свързаните с обв. Василев фирми кредитополучатели. Това се осъществява чрез кредитиране на т.нар. кухи дружества – фирми без съдържание и активи, които предоставят средствата по получените кредити на други „кухи дружества”–фирми, получили кредити по-рано. По този начин се създава невярна представа, че кредитите на тези по същество „кухи” фирми са редовни (плащанията по задължения за лихви и главници са в срок), както и че произходът на средствата за погасяването на задълженията е с произход от стопанска дейност, а за Банката - че реализира доход от обичайната си дейност по кредитиране. В резултат обв. Василев чрез указанията си и чрез контрола си върху подставените лица и свързани дружества участва активно и от двете страни на кредитните правоотношения – от една страна, е фактическият разпоредител на кредитирането в КТБ АД, а от друга – фактическият бенефициент (получател) на паричните средства (чрез свързаните с него фирми). В резултат се симулира една кредитна дейност, при която фирмата кредитополучател връща получения заем, но – това е една привидност, тъй като сумите са с произход от самата банка“, категоричен е екипът от прокурори, разследващ аферата.Държавното обвинение откроява и една друга група фирми, която обаче е по-специална. Това са дружества, които притежават активи, незаложени в банката, срещу които в пасива стои собствен капитал. Тези фирми са атрактивни и без възможност банката да претендира за техните активи. Собственикът на капитала обикновено е фирма от първи ред или съдружие от такива фирми, които имат обаче задължения към фирми кредитополучатели. Такива са например “Бромак телеком инвест” АД (притежаваща част от акциите от БТК АД ), “Инвест мениджмънт” АД (където са повечето лични имоти на семейството на обв. Василев). Това са т.нар. имотни дружества на българския Мадоф, които съсредоточават реалното имущество, придобито чрез присвоените с привидната банкова дейност средства от КТБ.Цялата тази схема експертите по света наричат с простото „издояване“ или „преточване“ на авоарите на трезора. По тези схеми са действали както самият Мадоф, така и българският му еквивалент. Непатентована технология на американския злокобен финансист за измами е следната: ползва посредници, които му водят инвеститори – отначало дребни и средни – а впоследствие само едри: наивници, които са склонни да предоставят за управление суми над 500 000 долара. Днес затворникът с десетилетно криминално минало определя своите клиенти като „алчни” и заявява: „Крупните печалби се изпаряваха, но инвеститорите отказваха да спрат”. Каква поразителна прилика с „инвестиционното” поведение на крупните български депозанти в КТБ, доверили се на трезора с личен капитал, надхвърлящ американската „долна граница”. Общата сума на привлечените средства чрез този канал е колосална: 4,5 милиарда лева. Когато настъпва ликвидната криза, Мадоф играе „ва-банк” и с парите на новите клиенти погасява стари вземания. Докато в един трагичен момент спекулативният балон се спуква. Такъв момент изживява и КТБ в интервала 16-20 юни 2014 г., когато иска подкрепа от БНБ, но тя е отказана, защото се оказва,че трезорът е кух. Когато настъпва ликвидната криза, Бърни Мадоф играе „ва-банк” и с парите на новите клиенти погасява стари вземания, но в крайна сметка спекулативният балон се пука. В този ключов сегмент от банкирането се натъкваме на още едно съвпадение между американската и българската кримиситуация. Бърнард Мадоф свидетелства, че регулаторите през цялото време са получавали предупреждения: нещо не е наред с хедж фонда. Въпреки това не са разследвали неговата дейност, което изглежда странно за строгите блюстители на финансовата дисциплина в САЩ. Обяснителната версия, която споделя събеседникът от затвора с английските финансови журналисти, звучи доста правдоподобно:„Те (регулаторите-б.м., КП) ме разследваха, защото аз имах репутация по това време да съм златен стандарт. Притежавах цялото доверие. Никой не би повярвал в онзи момент, че аз съм способен на такива неща. Защо ги правех? От глупост – ето защо. Но, помнете, че когато хората ме питаха за стратегиите, това значеше нещо. Това нещо беше голямо, значимо”.Това закъсняло признание показва само, че реален контрол не е имало през цялото време, докато са се вършели непозволените парични операции.По сходен модел е работила и надзорната подсистема в банковия сектор у нас. Група чиновници са си затворили очите за злокобните далавери на Василев, за което днес са пратени на съд. Дали тези високопоставени представители на контролните органи са ослепели от безхаберие, или са били финансово стимулирани, до днес не е ясно. Заради тяхното намигване към Василев обаче българският Мадоф успява необезпокоявано да извърши Грабежа на века.  \n\n\n                    ", "date": "2017.10.26", "title": "Цветан Василев: Схема на един чудовищен грабеж "}
{"url": "http://www.monitor.bg/a/view/46986-3000-%D0%B1%D1%8A%D0%BB%D0%B3%D0%B0%D1%80%D0%B8-%D0%B3%D0%BE%D1%80%D1%8F%D1%82-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B8-%D0%B7%D0%B0-%D1%81%D0%BA%D0%BE%D1%80%D0%BE%D1%81%D1%82/", "text": "Ако не платят, ги грози конфискация на колата \n                    3000 българи, пътували зад граница, се разделят всяка година с книжките си най-често заради превишена скорост в чужбина. Това съобщи за „Монитор” началникът на отдел „Пътна полиция” Бойко Рановски.„Всеки български шофьор, който е бил заснет в нарушение в някоя страна - членка на Европейския съюз, отива в специална система, до която имат достъп колегите от Пътна полиция от другите държави. Ние също имаме такъв достъп. Тогава до собственика на автомобила се изпраща писмо от съответната страна. То пристига на домашния му адрес. Ако не го плати доброволно или ако наказанието за нарушението му предвижда отнемане на свидетелството за управление, то ние му го взимаме”, обясни още Рановски. Най-често глобите идвали от Гърция и Германия. При неплащане законът дори предвиждал конфискация на движимо и недвижимо имущество. Това е заложено в Закона за признаване, изпълнение и изпращане на решения за конфискация или отнемане и решения за налагане на финансови санкции Той се прилага вече и у нас. Член 3 от него гласи, че всяка глоба или всякакъв вид парична санкция, наложена с акт, ще се събира от НАП в съответната държава. За да се стигне до конфискация на каквото и да е имущество, страната, в която е извършено нарушението, трябва да изпрати акта на български език до съответния окръжен съд по местоживеене на шофьора. След това документите се придвижват до НАП и КАТ за установяване на самоличността на шофьора и той подлежи на най-тежката санкция – конфискация, ако не заплати глобата си. Вече има няколко подобни случая в страната, съобщават от Пътна полиция, след като в законовия срок не са успели да си приберат глобите. Само във Франция заснетите български шофьори, които са нарушавали правилата, са над 14 хиляди за последните години. За останалите европейски страни няма точна статистика, тъй като от Пътна полиция отчитат цифрите едва след като има влязло в сила съдебно решение от съответния окръжен съд. Не всички водачи обаче ще се разделят с автомобилите си, тъй като в много от случаите глобите не надхвърлят 150 евро Тогава например данъчните могат да опишат телевизора или някоя друга движима вещ на собственика. По силата на закона събраните тук глоби остават в българския бюджет. Когато става дума за конфискация, ако тя е под 10 хил. евро, остава в България. Ако надвишава този праг - 50% от сумата се изпращат на държавата, издала решението за отнемане. Съдилищата могат да откажат да признаят решенията за изпълнение. Това много често се случва у нас, тъй като магистратите изискват определени документи, за да издадат постановлението. Основното е те да са преведени на български, а много от страните - членки на ЕС, изпращат документите на майчиния си език. Друг проблем бил, че те не са в пълен комплект. Така често глобите, наложени на нашенци, оставали несъбираеми.Подробности четете в хартиеното издание на \"Монитор\" \n\n\n                    ", "date": "2017.10.26", "title": "3000 българи горят без книжки за скорост"}
{"url": "http://www.monitor.bg/a/view/1686-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BA%D0%BE%D0%BC%D0%B0%D0%BD%D0%B4%D0%B8%D1%80%D0%B0-%D0%BD%D0%B0-%D0%A9%D0%B0%D0%B1%D0%B0-%D0%BD%D0%B0-%D0%9D%D0%90%D0%A2%D0%9E/", "text": "\n                    Българските военни, които участват в мисията EUFOR Althea в Босна и Херцеговина, са уникални. Такава оценка за родния контингент командирът на Щаба на НАТО в Сараево бригаден командир Робърт Хюстън пред премиера Бойко Борисов. Министър-председателят се срещна с генерала във военната база „Бутмир“ като първа спирка на премиера в рамките на визитата му в Босна и Херцеговина. Борисов първо бе посрещнат от Хюстън и дъщеря му. Момиченцето говори отлично български благодарение на майка си, която е българка. Двамата си размениха като подаръци плакети. Такъв дар получи Борисов и от българските военни. „Изключително са доволни колегите. Командващият каза „уникални военни“. Нали така, генерале?“, обърна се Борисов към Хюстън. „Да, точно така!“, отговори генералът на чист български. „Вършите много работа. Така че ни беше приятно да слушаме натовските генерали как ви хвалят. Пожелавам ви успех!“, допълни Борисов. При посещението си той бе придружаван от вицепремиерите Красимир Каракачанов и Томислав Дончев и министрите на транспорта и на икономиката Ивайло Московски и Емил Караниколов.\n\n\n                    ", "date": "2017.10.26", "title": "Командирът на НАТО в Сараево: БГ военните са прекрасни (ОБНОВЕНА)"}
