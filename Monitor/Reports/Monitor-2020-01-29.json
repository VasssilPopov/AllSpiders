{"url": "https://www.monitor.bg/bg/a/view/trite-bdj-ta-stavat-dve-do-oktomvri-187249", "text": "До края на октомври сегашните две дружества за пътнически и товарни дружества от ЕООД-та ще се превърнат в ЕАД. Вероятно шапката им „Холдинг БДЖ“ ще се влее в пътническото дружество или ще остане самостоятелно, обяви транспортният министър Росен Желязков на изслушване в ресорната комисия. „Завършихме 2019-та с добра тенденция и противоречиви резултати“, смята Желязков и допълни, реорганизацията в железниците е започната и предстои анализ на активите от одиторите на дружествата. които ще бъдат прехвърлени на двете бъдещи ЕАД-та. „Железниците ползват сръбски модел за преструктурирането си“, обяви шефът на холдинг Никола Василев. Ненужните на дружествата активи ще бъдат под шапката на холдинга, които ще ги разпродаде. Само за миналата година от тази дейност холдингът има 8 млн. лева приходи. Мотивите за промените е Законът за публичните предприятия, както и желанието на управляващите двете дружества да бъдат под прякото ръководство на транспортния министър. Пред „Монитор“ експерти коментираха, че след продажбата на неоперативните активи структурата ще бъде закрита. за всички има място в железниците“, коментира още Василев. Шефът на железниците обещава до юни 2020-та да има нов модел за изчисление на заплащането на заетите. „В момента 25 на сто от заплащането на машинистите е от извънреден труд, което ще се промени скоро“, обеща още Василев. По думите му сега заплатите им се смятат по 18 ставки за труд. Машинистите ще участват в съставянето на графика им за работа. Има натрупано недоверие към железниците, но през изминалата година са превозени 500 000 повече пътници. Сметките са на превозвача, въпреки че няма система, с който да ги изчисли обективно. Затова поне на някои от гарите, като това ще става чрез видеонаблюдение. „За удобство на пътниците ще бъдат купени вендинг машини за продажба на билети. Към днешна дата графикът за движение се изпълнява почти на 94 на сто, недостигат средно на ден 14 локомотива и 5 вагона“, отчете още Василев.", "date": "2020.01.29", "title": "Трите БДЖ-та стават две до октомври "}
{"url": "https://www.monitor.bg/bg/a/view/evroparlamentyt-glasuva-napuskaneto-na-velikobritanija-187253", "text": "\"Ние винаги ще ви обичаме и никога няма да бъдем далеч. Да живее Европа\". Това бе посланието на председателя на Европейската комисия Урсула фон дер Лайен към британските евродепутати преди днес да бъде гласувано споразумението за Брекзит в законодателния орган, информират АФП и други медии. Фон дер Лайен подчерта, че ратифицирането на споразумението е \"само първата крачка\" към ново партньорство между Великобритания и ЕС. Според нея двете трябва да \"обединят сили\" в сфери като климатичните промени и да потърсят тясно партньорство след Брекзит. Тя предупреди, че няма да позволят европейските компании да се изправят пред нелоялна конкуренция. 621 човека гласуваха за и 49 против сделката с Лондон в европарламента. 13 се въздържаха.", "date": "2020.01.29", "title": "Eвропарламентът гласува напускането на Великобритания "}
{"url": "https://www.monitor.bg/bg/a/view/levski-startira-s-pobeda-sreshtu-armenci-187247", "text": "„Левски“ стартира с победа контролите си за 2020-а. „Сините“ досега не бяха изиграли нито една проверка, а в първия си двубой от лагера в Турция успяха да стигнат до успех с 3:2 срещу арменския „Пюник“, въпреки че изоставаха в резултата малко преди края на двубоя. Две от новите попълнения на „Левски“ - Симеон Славчев и Стайн Спиерингс, започнаха като титуляри. Холандецът дори успя да дебютира с гол за „сините“, като се разписа за 1:0 още в 10-ата минута. Само 3 по-късно „Пюник“ успя да изравни, а в 73-ата и да поведе в резултата след попадение на Шевчук. Играчите на Хубчев обаче се хвърлиха да изравняват и успяха чрез гол на Здравко Димитров в 78-ата, а 3 минути преди края Нашименто донесе победата за „Левски“ след хубав удар от фаул. Следващата контрола за „сините“ е на 1 февруари срещу австрийския „Рапид“ (Виена). И докато „Левски“ се подготвя в Турция, неприятна новина от ФИФА заплашва тима с отнемане на 3 точки и дори изхвърляне от първенството. В срок до 31 януари (петък) от клуба трябва да платят 100 000 евро на мениджърска агенция, която чрез световната футболна централа търси парите си. БФС глоби “Левски” още миналата седмица с 2000 лв. и прати предупредително писмо, че до края на месеца е срокът за плащане. И влиза в сила срок до 14 февруари, в който сумата трябва да се плати, като в противен случай следващата стъпка е изхвърляне от Първа лига. От „Герена“ отказаха коментар по конкретния казус, но преди ден изпълнителният директор Павел Колев обяви, че финансовото положение в „Левски“ не е цветущо. По думите на Колев, до края на месеца „сините“ трябва да намерят 2 милиона лева, с които да погасят най-належащите си задължения, както и да платят заплати на играчите. Покрай проблемите на финансовия благодетел Васил Божков обаче ситуацията в клуба не изглежда никак оптимистична. Още повече, че до края на март месец трябва да се подадат и документите за лиценз за новия сезон, а евентуално спиране на вноските по договора с НАП може да се окаже пагубно за „Левски“.", "date": "2020.01.29", "title": "„Левски“ стартира с победа срещу арменци"}
{"url": "https://www.monitor.bg/bg/a/view/borisov-sred-sauditski-princ-s-balkanski-potok-shte-vyrnem-na-gazovata-karta-187250", "text": "С \"Балкански поток\" България отново ще се върне на газовата карта и ще се утвърди като регионален газоразпределителен център. Това е заявил премиера Бойко Борисов пред външния министър на Саудитска Арабия принц Фейсал бин Фархан Ал Сауд. България, който е на посещение у нас. Премиерът изтъкнал, че България и Саудитска Арабия са приятелски държави, а сътрудничеството ни става все по-силно. Той припомнил, че именно саудитска фирма извършва строителството по разширяването на газопреносната мрежа на „Булгартрансгаз“ от границата ни с Турция до тази със Сърбия. Така по думите на премиера имаме голяма възможност и за диверсификация. Борисов и принц Фейсал бин Фархан Ал Сауд отделили специално внимание на доброто енергийно сътрудничество между двете страни, както и сферите на икономиката и инвестициите, сигурността, борбата с тероризма, високотехнологичните отрасли, енергетиката, земеделието и туризма. „Саудитска Арабия е много важен партньор за България“, акцентирал премиерът. Доказателство за напредъка в отношенията бил и ръстът на двустранната търговия с 49% през периода януари-октомври 2019 г. Спрямо същия период на 2018-а като достига 93,3 млн. щатски долари. Борисов отправи и за да бъдат обсъдени още по-задълбочено пътищата за допълнително активизиране на двустранното сътрудничество. Ценим взаимоотношенията си с България, за нас страната е много важен партньор в рамките на Европейския съюз“, заявил на свой ред министърът на външните работи на Саудитска Арабия. По-рано през деня саудитският външен министър се срещна с вицепремиера Екатерина Захариева, президента Румен Радев, както и с шефката на НС Цвета Караянчева. След разговорите между делегациите във външно министерство стана ясно, че чакаме саудитски инвестиции в ИТ технологиите, селското стопанство и туризма. БГ фирми пък имат интерес да аучастват в изпълнението на нови инженерни и строителни проекти в Саудитска Арабия. Захариева изтъкнала, че именно „Аркад“ строи „Балкански поток“ у нас, с България, като транзитен център на енергийните потоци от Централна Азия и Близкия изток към Европа, се стреми към  засилване на диалога между страните производители, транзитните страни и страните потреботели. Съществувала възможност и за обмен на експерти и обучение на енергийни специалисти между двете страни. Относно туризма двамата министри се съгласили, липсата на директна самолетна линия между двете страни е основна пречка за неговото развитие. Трябвало да се стремим да увеличим и стокообмена. Иначе Захариева изтъкнала, че се сме ценни партньори в областта на икономиката, инвестициите, сигурността, борбата с тероризма и радикализацията. Същите теми били обсъдени и с Цвета Караянчева, която отбелязала, че  България притежава уникални природни условия и запазена околна среда и се развива като четирисезонна туристическа дестинация. Принц Фейсал бин Фархан Ал Сауд пък заявил от своя страна, че вече е имал възможност да се увери в красотата на България. На срещата присъствал и шефът на културната комисия в НС Вежди Рашидов. „България и Саудитска Арабия трябва да опознаят културното си наследство“, коментирал Рашидов. България работи за изграждането на многостранно споразумение с Кралство Саудитска Арабия, заявил пък Румен Радев по време на срещата си с външния министър на кралството.", "date": "2020.01.29", "title": "Борисов пред саудитски принц:  С \"Балкански поток\" ще се върнем на газовата карта"}
{"url": "https://www.monitor.bg/bg/a/view/pusnaha-ot-aresta-myjete-udarili-policai-pred-mrrb-187251", "text": "Пуснаха от ареста мъжете, които нападнаха полицаи в понеделник на протест на перничани срещу водната криза в града. Мелето настъпи, след като протестиращите се опитаха да влязат в сградата на Министерството на регионалното развитие и благоустройството. Софийският районен съд отхвърли искането на столичната прокуратура за „задържане под стража“ на лицата, ударили органите на реда. Вместо това магистратите им наложиха мярка за неотклонение \"парична гаранция\" в размер на 600 лв. на човек. Те трябва да внесат гаранцията в 7-дневен срок. На заседанието присъстваха привърженици от протеста, които пречеха на работата на съдебния състав, и което е довело до намеса на съдебната охрана, съобщи „Канал 3“. От СРП заявиха, че не са доволни от постановената мярка и ще я обжалват. Преразглеждането ѝ ще се гледа на 6 февруари от Софийския апелативен съд.  ", "date": "2020.01.29", "title": "Пуснаха от ареста мъжете, ударили полицаи пред МРРБ"}
{"url": "https://www.monitor.bg/bg/a/view/marija-ignatova-se-gmurka-v-stendyp-komedijata-187230", "text": "Певица, водеща, а сега и стендъп комедиант. Така може да се подпише Мария Игнатова, която масовият зрител заобича от екрана на „Господари на ефира“. Талантливата блондинка е направила собствено шоу, което ще изнесе за пръв път на връх Св. Валентин. Кръстила е комедийния си спектакъл „Без грам #ИнстаСрам“. Хумористично, иронично и саркастично, така екипът й описва новото й амплоа, зад което стоят сценаристите на \"Господари на ефира\". \"Вярвам, че един от най-добрите начини да се справим с това са хумора и иронията. Приготвили сме много от тях, обещаваме шеметни моменти на смях, хубава музика, хумор без цензура и без политическа коректност\", споделя подробности от кухнята Мария. На сцената към нея ще се присъединят и половинката й от X Factor – Алекс Раева, както и още две любими лица – Ненчо Балабанов и Рафи. Още преди публично да обяви начинанието си интересът към него е толкова голям, че от клуба организатор обявиха и втора дата. Мария Игнатова ще излезе с „Без грам #ИнстаСрам“ и на 15 февруари.", "date": "2020.01.29", "title": "Мария Игнатова се гмурка в стендъп комедията"}
{"url": "https://www.monitor.bg/bg/a/view/ek-za-edinnata-nadnica-pregovorite-zapochnaha-no-sa-oshte-na-ranen-etap-187254", "text": "Преговорите за минималната европейската заплата все още на първоначален етап, като Европейската комисия ще направи своето предложение чак, след като приключат консултациите със социалните партньори и бъдат изслушани различните мнения по въпроса. Първият им етап стартира на 14 януари, като предстои втори етап на консултации. Това става ясно от позиция на Генерална дирекция „Комуникации“ на Европейската комисия до „Монитор“. Както вече „Монитор“ писа, към момента има три лансирани концепции за въвеждане на общоевропейска минимална заплата, като една от тях е предложена от заместник-председателя на Европейската комисия (ЕК) Франс Тимерманс. Неговото предложение е надницата да бъде фиксирана на 60% от медианната заплата в съответните страни-членки. Изчисленията показват, че при средна брутна месечна заплата през 2018 г. от 1135 лева, медианната заплата за същата година е на ниво от около 795 лева, 60% от което е приблизително 475 лева. В момента минималната заплата за страната е 610 лева, което е със 135 лева отгоре. „Не може да говорим, че еднаква минимална работна заплата за целия ЕС може да повиши благосъстоянието на българските граждани“, предупреди от парламентарната трибуна миналата седмица и социалният министър Деница Сачева. В същото време от ЕК подчертават: „Позицията на Комисията е, че всички работници би трябвало да имат справедлива минимална заплата, която им дава възможност за достоен живот, където и да работят в Европейския съюз и която съответства на икономическата ситуация в дадената държава. Европейската комисия не възнамерява да въвежда единна минимална работна заплата за всички държави-членки. Комисията все още изобщо не е направила своето предложение – в момента тя се консултира и изслушва различните мнения по въпроса. Следващата стъпка в процеса ще бъде втора фаза на консултации със социалните партньори“, По данни на Организацията за икономическо сътрудничество и развитие, цитирани от Еврокомисията, минималната заплата в България през 2018 г. е била 62% от медианата на заплатите в страната. Важно е да се отбележи, че медианата на заплатите, или заплатата, от която половината останали са по-високи, а другата половина по-ниски, е различна от средно-аритметичната заплата (сборът на всички заплати разделен на техния брой), коментират още от ЕК. Дебатите в ЕС са разнопосочни, но вероятно до 6 месеца ще стане ясно последно какви са предложенията за директива или препоръка на европейската институция.", "date": "2020.01.29", "title": "ЕК за единната надница: Преговорите започнаха, но са още на ранен етап"}
{"url": "https://www.monitor.bg/bg/a/view/kremylskijat-narychnik-se-popravi-pak-s-lyji-187255", "text": "Ден, след като бе уличен, че пробутва нагли манипулации за медийната картина в страната в доклад, гръмовно наречен „Кремълски наръчник“, Центърът за изследване на демокрацията поправи лъжите с....лъжи. С което само доказа, че реално изпълнява ролята на професионален пропагандатор. В началото на седмицата лъсна, че екипът на ЦИД е представил миналата седмица пред базирания във Вашингтон Център за анализи на европейските политики т.нар. „доклад“, в който се твърди, че най-тиражните ежедневници в страната разпространявали руска пропаганда. Сред цитираните четири вестника са и изданията на „Телеграф медиа“ - „Телеграф“ и „Монитор“, макар както вече отбелязахме единствената истина в това изречение да са уточненията „най-тиражни“ и „всекидневници“. Редакционната политика на изданията ни винаги е била ясно заявявана, като евроатлантическите ценности и правилата на пазарната икономика са основополагащи елементи в нея и това е ноторно известно за всички. В това число за професионалните пропагандатори от ЦИД и хората, чиито интереси обслужват. И тъй като истината явно не им е изгодна и нямат и доказателства за твърденията си, те са се пробвали да замажат очите на читателите на т.нар. си „доклад“, като се позовават на друг доклад, написан от безизвестно НПО, в което изданията ни изобщо не са споменати. След като лъжата им лъсна, вчера от ЦИД промениха съдържанието на текста си, като заличиха имената на набедените от тях издания. В същото време обаче продължиха с манипулациите, като оставиха изречение, че повечето от най-четените български всекидневници са разпространявали руска пропаганда. Доказателства отново няма. Както няма доказателства и за други от лъжите, с които е изпълнена частта за България „Кремълския наръчник“. Огромна част от тях преповтарят опровергаваните десетки пъти от реалността и от фактите опорки срещу издателя на „Телеграф медиа“ Делян Пеевски за фиктивни руски обвързаности и имагинерни връзки с „възхода и падението на КТБ“. За да прикрият липсата на факти и за тези манипулации, от ЦИД цитират КТБ файлс – интернет платформата, скрепила съюза между подсъдимия олигарх Цветан Василев и друг подсъдим олигарх и издател Иво Прокопиев. Именно тук се крие и разковничето на манипулативната картина, пробутвана от „експертите“ на ЦИД. В техния доклад няма и думичка нито за прегръдката между Прокопиев и Цветан Василев, нито за десетките материали, публикувани в изданията на медиите на първия, обслужващи интересите не само на втория, а и на менторите му, основният от които приближеният до Кремъл руски олигарх Константин Малофеев. Не малка част от въпросните материали прокламират тезисите на Василев и партньора му – оръжейния търговец Емилиян Гебрев, в битката им за овладяването на „Дунарит“ в полза на тандема им с Малофеев, но това читателите на „Кремълски наръчник“ няма как да го разберат. Защото не е удобно за авторите, а явно и за поръчителите им.", "date": "2020.01.29", "title": "„Кремълският наръчник“ се „поправи“ пак с лъжи"}
{"url": "https://www.monitor.bg/bg/a/view/rusenskijat-syd-pak-porjaza-gebrev-ne-mu-pozvoli-da-prilapa-dunarit-187256", "text": "Новият опит на тандема между банкера-беглец Цветан Василев и оръжейния търговец Емилиан Гебрев да прилапат „Дунарит“, претърпя крах. Магистрат от Русенския окръжен съд постанови за напълно законосъобразен отказа на Търговския регистър да впише увеличението на капитала на завода, с което дуото се опита да отмъкне финансираното с десетки милиони от КТБ предприятие.   Увеличението на капитала от 8 млн. на 68 млн. лева беше направено в началото на 2016 г., за да се заобиколят наложените от КПКОНПИ и АПИ запори върху акциите на военния завод и Гебрев да сложи ръка върху „Дунарит“ по втория начин. Идеята беше новите акции да бъдат изкупени от ЕМКО, като така бъдат намалени до минимум дяловете, запорирани по искане на двете институции. По този начин щяха да бъдат погазени интересите на ужилените от ортака на Гебрев - Цветан Василев, вложители в КТБ и на държавата, която е най-големият кредитор на фалираната банка. За годините оттогава досега тандемът на няколко пъти прави опити да впише въпросното увеличение, но удряше на камък, защото Търговският регистър постановяваше откази, защитавайки интересите на държавата, гражданите и законите й. В началото на 2020 г. Гебрев стартира нова офанзива, като пак вкара искане за вписване. То отново бе порязано от Агенцията по вписванията, като оръжейният търговец не се отказа и се ожали в Окръжен съд-Русе. Справка на Блиц в системата на съда обаче е показала, че на 28 януари 2020 г. жалбата му е отхвърлена, като със свое решение магистратът Силвия Павлова постановява отказа за законосъобразен и го потвърждава, отхвърляйки иска срещу него. В становището си тя се основава на факта, че Търговският регистър правилно е отказал вписването, тъй като няма решение на Комисията за защита на конкуренцията, с което да се разрешава концентрацията на „Дунарит“ с ЕМКО. Припомня също така, че миналата година петчленен състав на Върховния административен съд (ВАС) отмени заради фрапиращи грешки в изчисленията първоначалното решение на КЗК, с което се разрешаваше концентрацията и върна преписката за ново разглеждане на комисията. Тя от своя страна излезе с ново решение, с което забрани концентрацията с мотива, че би нарушила антимонополното законодателство на страната. Гебрев обжалва през ЕМКО отказа, но както подчертава в решението си русенския окръжен съдия Силвия Павлова, жалбата му бе отхвърлена от Административен съд София-област. „С оглед гореизложеното, обжалваният отказ е законосъобразен и правилен и като такъв следва да бъде потвърден“, категорична е Павлова. Така за пореден път бе потвърдено, че увеличението на капитала не отговаря на нормативните правила, а Гебрев абсолютно незаконно контролира вече години наред през удобен за него борд „Дунарит“, представяйки се за негов собственик, какъвто не е. В същото време предприятието е подложено на фрапиращо източване в полза на Гебрев, ортака му Цветан Василев и руския му ментор – олигархът Константин Малофеев.", "date": "2020.01.29", "title": "Русенският съд пак поряза Гебрев,  не му позволи да прилапа „Дунарит“"}
{"url": "https://www.monitor.bg/bg/a/view/pojar-v-sgradata-na-bg-konsula-v-los-andjelis-187257", "text": "Пожар е избухнал в сградата, в която живее българският консул в Лос Анджелис Веселин Вълчев. Консулът се е евакуирал. Осем души са пострадали при обгазяването при пожара.", "date": "2020.01.29", "title": "Пожар в сградата на бг консула в Лос Анджелис"}
{"url": "https://www.monitor.bg:443/bg/a/view/cska-pak-nulev-v-ispanija-187238", "text": "ЦСКА продължава с нулевата си серия на лагера в Испания. „Червените“ не успяха да вкарат попадение в трети пореден мач, след като завършиха 0:0 с корейския шампион „Чонбук“. В предишните си две проверки в Марбея играчите на Милош Крушчич паднаха с 0:1 от японския „Шонан“ и с 0:5 от германския „Нюрнберг“. ЦСКА за пореден път разочарова феновете си със слаба и безидейна игра, като не успя да затрудни защитата на съперника. Малко оправдание за „армейците“ е, че тимът бе без звездата си в атака Али Соу. Часове преди мача той изненадващо напусна лагера на отбора и замина за Италия. Това веднага породи слухове, че Соу ще бъде трансфериран. Затова от ЦСКА побързаха да уточнят, че става въпрос за административни неуредици с бившия му клуб Киево и Соу максимално бързо ще се завърне в лагера на тима. „Играчите са изтощени и затова нещата в градивен и атакуващ план не се получаваха така, както искам“, сподели сръбският специалист. Преди мача с корейците пък второто ново попълнение на ЦСКА Стефано Белтраме направи първа тренировки с новия си отбор. Дошлият от дубъла на „Ювентус“ халф изостава с подготовката и все още не е готов за игра в контроли. Следващата проверка на ЦСКА в Испания е в петък от 17 часа срещу чешкия „Виктория“ (Пилзен).", "date": "2020.01.29", "title": "ЦСКА пак нулев в Испания"}
{"url": "https://www.monitor.bg:443/bg/a/view/ludogorec-pisa-6-na-kajrat-187240", "text": "“Лудогорец” разгроми с 6:0 вицешампиона на Казахстан “Кайрат” (Алмати) в третата си контрола от подготвителния лагер в Анталия. Това е втора победа за футболистите на треньора Павел Върба. Два гола за българския шампион вкара Якуб Швиерчок, а по веднъж се разписаха Клаудиу Кешеру, Жоржиньо, Мавис Чибота и Димо Бакалов. “Лудогорец” имаше огромно игрово предимство и можеше да се поздрави с дори по-убедителна победа. Кешерю откри резултата още във втората минута след центриране отляво на Талеб Тауата. В 39-ата минута Тауата записа втората си асистенция в мача, подавайки към Жоржиньо, който покачи на 2:0. В средата на второто полувреме “Лудогорец” реализира четири гола в рамките на само десет минути между 66-ата и 76-ата. Швиерчок вкара за 3:0 след груба грешка в защитата на Кайрат, а две минути по-късно Мавис Чибота бе точен от дузпа, отсъдена за нарушение срещу Димо Бакалов. Именно Бакалов вкара за 5:0 в 70-ата минута от нова дузпа, която този път бе свирена за нарушение срещу Станислав Манолев. С второто си попадение в мача в 76-ата минута Швиерчок оформи и крайното 6:0 в полза на “Лудогорец”. Следващата проверка на \"орлите\" на турска земя е в събота, когато съперник ще бъде първенецът на Сърбия и участник в Шампионската лига “Цървена звезда”.", "date": "2020.01.29", "title": "„Лудогорец“ писа 6 на „Кайрат“ "}
{"url": "https://www.monitor.bg:443/bg/a/view/pastir-mystil-s-ogyn-zastava-pred-temida-187242", "text": "32-годишен мъж от сливенското село  Гавраилово ще застане пред Темида по обвинение в умишлен палеж на стопански имот, собственост на фермер от село Червенаково. В пожара, предизвикан на 30 септември м.г. са били изпепелени 600 бали слама и сено на стойност над 50 000 лв. Сигналът за огъня е бил получен около полунощ, до пристигането на огнеборците балите станали на пепел, край огнището били намерени следи от пластмасова бутилка. В хода на досъдебното производство станало ясно, че същия ден Янко Василев, работещ от доста време като пастир във фермата на Стефан Димитров след употреба на голямо количество алкохол решил да си отмъсти на работодателя. Причината за гнева му било обвинение, че е съучастник в кражбата на няколко животни. Престъплението е квалифицирано по чл.330, ал.3, предложение 1 от НК, предвиденото наказание е затвор от 1 до 8 години.Само по случайност огънят не е стигнал до мястото, където са били кравите и телетата. По думите на кмета на Червенаково Димитър Димитров  пастирът бил „подучен“ за палежа от собственика на ракиджийския казан , който бил във влошени взаимоотношения с животновъда.При задържането на пиромана в него намерили бутилка с домашна ракия и тубичка с бензин.По неизвестни причини обаче след първоначалното задържане за 24 часа в нощта на палежа извършителят бил пуснат на свобода. Местните жители разказват, че преди няколко години Василев лежал в затвора за палеж в родното си село Гавраилово, преди време бил заподозрян за няколко палежа в парка на Червенаково.", "date": "2020.01.29", "title": "Пастир, мъстил с огън, застава пред Темида"}
{"url": "https://www.monitor.bg:443/bg/a/view/arestuvaha-slivnalija-obesil-kotka-187241", "text": "45-годишен жител на Сливен е бил задържан след сигнал на телефон 112 за умишлено умъртвяване на домашен любимец, котка в непосредствена близост до жилищен имот. Сигналът е бил подаден в 14,50 часа на 28 януари, уточняват от ОД на МВР- Криминално проявеният Кольо Иванов е бил закопчан с белезници на същата дата, животинчето е било намерено мъртво и провесено от клон на дърво в местността „Селището“.При задържането си мъжът не е успял да даде смислени обяснения за постъпката си, запознати с образованото досъдебно производство коментират, че обесването на котката е заради влошени взаимоотношения между Иванов и отглеждалото я семейство.Това не е  първи  случай за посегателство над домашни любимци в Сливен и региона, вече има няколко съдебни присъди за извършителите. Междувременно върви проверка по сигнал за намерени по течението на река Стара река край Казанлък останки от вътрешности и глава на кошута. На останките се натъкнал разхождащия кучето си по  брега на реката в понеделник Диан Стойков, който ги разпространи в социалната мрежа.За зловещата гледка във вторник са били сезирани РИОСВ-Стара Загора и районната прокуратура в Казанлък  ", "date": "2020.01.29", "title": "Арестуваха сливналия, обесил котка "}
{"url": "https://www.monitor.bg:443/bg/a/view/nezakonen-ceh-za-anaboli-za-sportisti-razbiha-v-plovdiv-187245", "text": "Незаконен цех за производство на добавки за спортисти разкри Икономическа полиция в село край Пловдив, съобщиха от областната дирекция на МВР в града. Проверката е била извършена на 29 януари в помещение в стопанския двор на село Брестник в община Родопи. Служители на икономическа полиция са открили цех за нелегално производство на добавките „Testo mix”, „Stasol”, \"Trenanthate\" \"CLENBUT\", анаболни препарати, използвани от спортистки, културисти и др. В помещението са открити и машини в работен режим за пълнене на ампули. Случаят е докладван на Районна прокуратура Пловдив и  започва извършването на проверка във връзка с извършено престъпление по чл. 172б от НК- използване на търговска марка без съответното право по закон и чл. 350 от НК - производството на продукти вредни и опасни за човешкото здраве. Част от намерените продукти и консумативи са иззети от Регионална здравна инспекция, за да бъде изследвано тяхното съдържание, а помещението  ще бъде запечатано. Със случая вече са запознати Министерство на здравеопазването и Националната агенция по лекарствата. Снимки МВР", "date": "2020.01.29", "title": "Незаконен цех за анаболи за спортисти разбиха в Пловдив"}
{"url": "https://www.monitor.bg:443/bg/a/view/nad-1-8-mlrd-lv-planirat-vyv-fond-sigurnost-na-elektroenergijnata-sistema-prez-2020-g-187248", "text": "Приходи в размер на 1.829 млрд. лв. ще бъдат събрани във фонд „Сигурност на електроенергийната система\" през 2020 г. Това е предвидено в бюджета на фонда, одобрен на днешното заседание на кабинета. Близо 48% от тях (880 млн. лв.) се очаква да бъдат от продажба на квоти въглеродни емисии. Със събраните средства ще бъдат покривани разходите на „Национална електрическа компания“ ЕАД, включително и за минали регулаторни периоди, произтичащи от статута й на обществен доставчик според Закона за енергетиката. Предвидено е също така от приходите, събрани във фонда, да бъдат предоставяни премии на топлофикационни централи и когенерации, както и на обекти с обща инсталирана мощност 1 MW и над 1 MW по Закона за енергията от възобновяеми източници. Фонд „Сигурност на електроенергийната система“ бе създаден през юли 2015 г. с цел покриване на разходите на обществения доставчик НЕК, произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват приходите от продажба на квоти емисии парникови газове, както и от цена „задължение към обществото”.", "date": "2020.01.29", "title": "Над 1.8 млрд. лв. планират във фонд „Сигурност на електроенергийната система“ през 2020 г."}
{"url": "https://www.monitor.bg:443/bg/a/view/kat-globi-nad-3000-peshehodci-187239", "text": "3395 общо са фишовете, които полицаите са връчили на пешеходци през първите 28 дни на годината. Сред нарушенията са преминаване през заграждения от парапети и вериги, неспазване на светлинните сигнали и на тези от регулировчика, съобщи инспектор Мария Ботева от отдел „Пътна полиция“ на Главна дирекция „Национална полиция“. 58 927 са връчените фишове на място на шофьорите, което е с близо 14 хил. повече от тези за същия период миналата година. Електронните фишове за скорост от началото на месеца са 33 114. Броят на актовете, издадени до вторник, са близо 19 хиляди, около 1000 от които са за шофиране след употреба на алкохол и наркотични вещества. Скоростните рекордьори през януари са двама. Първият развил скорост от 200 км/ч. на АМ „Тракия“, а вторият е летял на път в извъннаселено място със 187 км/ч. при ограничение от 90 км/ч., съответно глобите на двамата водачи възлизат на 700 лв. и 1050 лв. Въпреки покачването на отчетените нарушения през тази година, се наблюдава значителнo намаляване на тежките пътнотранспортни произшествия (ПТП) в страната. От първи до 28 януари те са 360 на брой, като при тях са загинали 33-ма, 17 от които са шофьори, и са ранени 440 човека. Данните от 1-28 януари 2019 г. бележат с 53 повече значителни ПТП-та, с един загинал повече и 518 общо ранени на пътя. По-голямата част от инцидентите на пътя се случват в населени места, но тези в извъннаселените места дават най-много жертви, поради големите скорости, които се развиват там, допълни Ботева. Най-честите катастрофи са тези с пешеходци, твърдят от полицията. От началото на годината са блъснати 118, движещи се пеш. Статистика показва, че най-много са загиналите сами в моторното превозно средство. Това са водачите, които се блъскат в дървета, стълбове или се преобръщат извън пътното платно, без да имат контакт с друг автомобил. Сред най-уязвимите участници в движението са възрастните пешеходци. Причината за това, особено през зимните месеци, са както тъмното облекло, което ги прави трудно забележими в тъмните часове на денонощието, така и тежките обувки, които затрудняват движението им при пресичане както на пешеходни пътеки, така и на непозволени участъци. От полицията съветват хората на възраст да слагат светлоотразителен елемент на дрехите си или да носят по-светли такива, за да бъдат забелязани от шофьорите при нарушена видимост.", "date": "2020.01.29", "title": "КАТ глоби над 3000 пешеходци"}
{"url": "https://www.monitor.bg:443/bg/a/view/olimpiadata-po-matematika-s-nova-data-zaradi-gripa-187234", "text": "Областният кръг на олимпиадата по математика ще бъде преместен с няколко дни и вместо тази събота ще се проведе на 5-ти февруари (сряда) от 9:00 ч., става ясно от заповед на просветният министър Красимир Вълчев. Така учениците, които са в грипна ваканция, ще могат да участват безпрепятствано. Почивката за всички, с изключение на област Сливен, приключва най-късно на 4-ти февруари. Олимпиадата по математика е важна за четвъртокласниците, които искат да кандидатстват в профилирана гимназия с профил „Математически\" или „Природни науки\". Едно от условията, за да могат да участват в приема 5-ти клас, е да са участвали в олимпиада на областно ниво и поне едно състезание, които са в областта на математиката и/или на природните науки. Областният кръг на олимпиадата по физика също е променен, става ясно от друга заповед на просветният министър. Вместо на 22-ри февруари от 9:00 ч., тя ще се проведе на 23-ти от 14:30 ч.", "date": "2020.01.29", "title": "Олимпиадата по математика с нова дата заради грипа"}
{"url": "https://www.monitor.bg:443/bg/a/view/slavi-uchredjava-nova-partija-na-16-fevruari-187237", "text": "Шоуменът Слави Трифонов и сценаристите му учредяват отново партия, но вече под името \"Има такъв народ\", като учредителното събрание ще се състои на 16 февруари, съобщават от инициативния комитет. Това се случва, след като на 21 януари Върховният касационен съд отказа да регистрира партията \"Няма такава държава\", с което се потвърди отказа на СГС за регистрация с мотива за забрана да се използват знаците на държавността - герба и трикольора - в логата на партиите. След отказа на ВКС да регистрира партията Слави Трифонов обяви, че не възнамерява да се отказва и ще регистрира нова партия вече под името \"Има такъв народ\". Именно това предстои да се случи средата на февруари месец. От инициативния комитет разпространяват до медиите и учредителната декларация и основните принципи, които ще защитава новата партия, които не се различават от тези на предишната, получила отказ за регистрация.  Ето какво гласи учредителна декларация на политическа партия \"Има такъв народ\": \"България е свободна страна, но българските граждани не са свободни. Страната ни е в плен на своеобразна политическа плутокрация. Политическата класа грубо и демонстративно пренебрегва желанията на хората, грижейки се единствено за своето облагодетелствуване и де факто безцеремонно се изправя срещу собствения си народ. Партийната аристокрация е теглила една дебела разделителна линия между себе си и българите. Член първи от Конституцията на Република България гласи: \"Цялата държавна власт произтича от народа. Тя се осъществява от него непосредствено и чрез органите, предвидени в тази Конституция\". Това означава, че според Конституцията най-отгоре във властта стои българският народ! Ние, като свободни граждани, искаме този текст от Конституцията да не бъде просто куха фраза. Искаме да превърнем България в наистина свободна страна, в която обществото да взема решения, а политиците да ги изпълняват. Ние, учредителите на политическа партия \"Има такъв народ\", в съответствие с Конституцията на Република България и вярвайки във върховенството на закона и върховенството на морала, приемаме и утвърждаваме тази учредителна декларация. Принципите, за чието спазване и утвърждаване, ПП \"Има такъв народ\" ще работи са следните: разделение на властите, народен суверенитет, политически плурализъм, свобода на словото, реални гаранции за спазване правата на човека и гражданина. Основните цели пред ПП \"Има такъв народ\" са: засилено участие на гражданите във вземането на решения чрез преки допитвания до народа;  смяна на избирателната система от пропорционална към мажоритарна с абсолютно мнозинство в два тура; намаляване на броя на народните представители в парламента от 240 на 120; реално въвеждане на възможността българските граждани да могат да гласуват и дистанционно, по електронен път, на избори и референдуми; въвеждане на задължително гласуване на изборите и референдумите;  пряк избор от гражданите на директорите на областните дирекции и на началниците на районните управления на МВР; пряк избор от гражданите на Главния прокурор на Република България. пряк избор от гражданите на Омбудсмана на Република България; цялостно реформиране на пpaвooxpaнитeлнaтa cиcтeмa и уcтaнoвяване на реално въpxoвeнcтвo нa зaĸoнa;  премахване на партийното влияние върху правосъдната система; реформиране на системата на общественото здравеопазване и осигуряване на свободен и равнопоставен достъп на всички граждани до адекватнa и качественa здравна грижа; осъществяване на aдминиcтpативна реформа чрез намаляване на бюрокрацията и въвеждане на eлeĸтpoннo yпpaвлeниe, неутрализиране на мoнoпoлнитe и ĸapтeлнитe cтpyĸтypи и създаване на условия и механизми, които да предотвратяват появата на нови; реформиране на образователната система и въвеждане на cтaндapти, oтгoвapящи нa съвременните изисквания и пазара на труда; защита на семейството и семейните ценности; осигуряване на достоен живот чрез достойни доходи, гарантиране на човешките свободи и личната неприкосновеност и сигурност; засилване ролята нa Република Бългapия в cтpyĸтypитe нa Eвpoпeйcĸия cъюз, включване на страната в Шeнгeнското споразумение и Бaнĸoвия cъюз на ЕС. Ние вярваме, че нацията трябва да се обедини, за да отстоява и отвоюва гражданските си права!\"", "date": "2020.01.29", "title": "Слави учредява нова партия на 16 февруари"}
{"url": "https://www.monitor.bg:443/bg/a/view/predlagat-starata-shema-za-tirovete-sled-katastrofata-sys-zaginalite-uchenici-187224", "text": "Областната управа предлага връщане на старата организация на движение на тировете, които чакат да преминат Дунав мост, заради вчерашната катастрофа край Русе, съобщи заместник-областният управител Валентин Колев. Както Агенция „Монитор“ писа, при инцидента загинаха двама ученици от Сливо поле, а други трима души са в болница с опасност за живота. До произшествието се стигна, след като тежкотоварен камион се опитал да направи обратен завой на непозволено място в участък между Русе и Мартен и не пропуснал автомобила с петимата пътници, в резултат на което последвал сблъсък. От две-три години чакащите да преминат моста тирове се редят на опашка по пътя за Мартен и не са редки случаите, когато нарушават правилата и правят обратен завой, както е станало и при катастрофата от вторник вечерта. При предишната схема тежкотоварните камиони изчакваха на бул. „България“. „Смятаме, че връщането на старата организация е най-безпроблемното решение за момента. Предстои ни среща с Областното пътно управление и други институции, за да обсъдим тази наша идея, като очакванията ни са тя да бъде приета“, уточни Колев. Заместник-кметът на Русе Димитър Недев пък каза, че е започнало затварянето с мантинели на участък от пътя Русе –Мартен, където се правят непозволени обратни завои. Това ще стане и на мястото на вчерашната катастрофа, но отговорността там е на Областното пътно управление. Ще се остави само тясно място за преминаване на линейки при необходимост.", "date": "2020.01.29", "title": "Връщат тировете за Дунав мост на бул.\"България\" след катастрофата със загинали ученици"}
{"url": "https://www.monitor.bg:443/bg/a/view/kpkonpi-otne-zlato-jahta-i-imoti-na-banevi-za-140-mln-leva-187226", "text": "Комисията за противодействие на корупцията и за отнемане на незаконно придобитото имущество (КПКОНПИ) взе решение за внасяне в Бургаския окръжен съд на иск за отнемане на имущество срещу Николай и Евгения Баневи и свързани с тях юридически лица на обща стойност 140 523 982.29 лв. Сред наличните движими вещи са множество златни накити със скъпоценни камъни, ценни монети, диаманти и др. Сред имотите са няколко \"Черноморец“, \"Каваците“ и \"Златната рибка“ и др. Комисията претендира отнемане на имоти по цялото Черноморие, както и собственост на 6 търговски дружества за 99 382 686.90 лв., моторна яхта “Four Winns – Vista 258 V-D06“ с дължина 7.92 м за 97 500 лв., налични движими вещи, както и акции, дялове и суми от продажба на имущество. Баневи бяха задържани на 26 октомври 2018 г. на летището в Ница след като за тях бе издадено в България европейска заповед за арест. Те ще отговарят пред Темида за приватизирането, източването и довеждането до фалит на завод „Полимери“. Разследващите имат данни и за източването от тях на други фирми. През 2018 г. от Главна дирекция „Национална полиция“, образувано е досъдебно производство. Делото е за престъпно сдружение в периода 2009 – 2018 г. Баневи са обвинени освен за сдружението и за присвояване и данъчни престъпления в периода 2010-2011 г., като общият размер на присвоеното имущество е над 1,5 млн. лв., а общият размер на щетата за хазната е над 500 000 лв, съобщиха миналата година от прокуратурата. В бивш офис на дружества на Баневи във Варна са открити документи, които те успели да скрият от синдика, който влязъл в „Полимери“ през 2012 г. От прокуратурата уточниха, че след като се запознаят с всички документи, ще разширят повдигнатите обвинения. „Елма“ Троян е било преди да бъде обявено в несъстоятелност. Заводът в Костенец е един от малкото, който не е бил нарязан за скраб, а продаден на КТБ през 2012 г. „Полимери“ е бил източен по 2 схеми. Заводът бе най-големият на Балканите за химическа индустрия и е имал развити пазари в чужбина. Едната схема е, че на купувачите на продукти било казвано да внасят парите не по сметката на фирмата, а по други сметки в дружества, контролирани от Баневи. Вторият начин бил вземане на ръка на пари от касата на „Полимери“, за което има свидетелски показания. Фирмата не развива активна търговска дейност от 2010 г., но до 2012 г. е имала минимална дейност.", "date": "2020.01.29", "title": "Олигарсите Баневи олекват с имане за 140 млн. лв."}
{"url": "https://www.monitor.bg:443/bg/a/view/rejisior-ot-broduej-postavja-muzikyla-shrek-v-operata-187227", "text": "Софийската опера представя за първи път в България мюзикъла „Шрек“ от Дейвид Линдзи-Абер и Джанин Тезори – оригинална бродуейска продукция на DreamWorks Theatricals и Neal Street Productions. Режисьор на спектакъла, чиято премиера ще бъде на 14 февруари, е Уест Хайлър (САЩ), който активно работи на Бродуей в Ню Йорк. Диригент на софийската постановка е Игор Богданов, асистент-диригент Светослав Лазаров, художник на декорите – Чарлз Мърдок Лукас, художник на костюмите – Уитни Локър, художник на осветлението – Зак Блейн, тонрежисьор – Владимир Владимиров, хореограф – Риолина Топалова. Зрелищният мюзикъл е създаден по култовата анимация на DreamWorks и книгата на Уилям Стайг. Преводът е на Лора Димитрова, Мирослав Димов и Борис Панкин. Авторът на либретото Дейвид Линдзи-Абер е познат на родната театрална публика с пиесите си „Заешка дупка“ (Театър 199), „Добри хора“ и „Облог“ (Народния театър). Композиторът на „Шрек“ Джанин Тезори е най-уважаваният театрален композитор жена в историята, с 5 бродуейски мюзикъла и 5 номинации за наградите „Тони“. Режисьорът Уест Хайлър е поставял впечатляващи заглавия, сред които „Цирк дьо Солей“ (Бродуей/Германия), „Малкият принц“ (Полша), „Големият ябълков цирк“ (Линкълн център, Ню Йорк), „Панда“ (Национален театър – Пекин), кукления мюзикъл „Авеню Q“ (Столичен куклен театър, София, награда „Икар 2018“) и др.  Популярният в цял свят мюзикъл „Шрек“ е подходящ както за деца, така и за възрастни. Той има 8 номинации за наградата „Тони“ и е отличен в категорията за най-добри костюми в мюзикъл. Магичната история на предизвикващото симпатии у публиката зелено чудовище Шрек и приятелите му – прочути приказни герои, сред които Пинокио, Питър Пан, Злата фея, Грозното патенце и други, по въздействащ начин ще „разкажат“ артистите Константин Икономов, Атанас Йонков, Кръстина Кокорска, Боян Арсов, Цветелин Павлов и др. В спектакъла участват балетът и оркестърът на Софийската опера. Каква е тайната на Шрек, която той пази до последно в изпълнение на обещанието си да върне у дома изгонените от кралството им приказни герои? Дали ще спечели любовта на принцеса Фиона, държана в плен от огнедишащ дракон в строго охраняван замък? Каква ще е развръзката публиката ще може да научи на премиерните спектакли на 14 февруари от 19 ч., 15 и 16 февруари от 11 и от 19 ч. и на 18 февруари от 19 ч. Билетите за спектаклите вече са в продажба.", "date": "2020.01.29", "title": "Режисьор от Бродуей поставя мюзикъла „Шрек“ в Операта"}
{"url": "https://www.monitor.bg:443/bg/a/view/skandal-raztrese-operata-v-stara-zagora-187244", "text": "Близо 2/3 от децата , които участват в уникалната детско-юношеска студия „Маргаритки“ при държавната опера в Стара Загора са я напуснали от началото на годината след тежки и нелицеприятни разговори относно финансирането й с директора на културния институт Огнян Драганов. Родителите на  около 60 от общо 80-те малки таланти са написали писмо с копие до премиера Бойко Борисов, в който настояват за личната му намеса в конфликта. Писмото е било препратено към областната администрация в Града на липите по компетентност, от там са поискали обяснения от директора, който в ефира на Радио Стара Загора авансово обвини родителите на хлапетата в  „лични интереси“. Междувременно е освободена художествената ръководителка , балерината Радост Младенова – Арабаджиева с аргумента, че освен заплатата си от операта е получава възнаграждение и от родителите на децата чрез създаденото от тях СНЦ „Маргаритки“. От сдружението твърдят, че за изминалите пет години са инвестирали много труд и лични средства за да върви работата на студията, по техни пресмятания сумата /включително и от приходите от петте постановки с участие на малките балерини и певци/ са в рамките на 1 млн лв. Те настояват операта да им върне поне палците и туфлите, както и да си вземат личните вещи, останали заключени в сградата след освобождаването на Младенова-Арабаджиева. Вече е регистрирано ново сдружение с нестопанска цел „Алегра“, което е подновило обучението на хлапетата, коментира една от родителките Красимира Иванова.Скандалът набира все по-голяма скорост и мащаби, за да компенсира напускането на толкова деца и за да не паднат представления с тяхно участие от операта са обявили спешно конкурс за набиране на нови таланти. Пред медиите директорът Огнян Драганов е категоричен, че родителите са били манипулирани и че не те , а операта е инвестирала около 500 000 лв за постановките с участие на децата. Сумата предизвика недоумение сред майките и татковците, те припомнят, че в продължение на цели две години са били задължени да закупуват ежемесечно по 2 билета за различни спектакли, парите идвали от месечната 40-левова такса. Оперната трупа е на подчинение към Министерството на културата, но ползва безвъзмездно оперния театър,който е собственост на общината. Само за ток и вода от общинската хазна през м.г. са били отделени над 350 бона, отделно общината е субсидирала със 100 бона традиционния фестивал за оперно и балетно изкуство, припомни ресорният зам. кмет Милена Желева. В момента тя търси възможност напусналите студия „Маргаритки“ хлапета да получат подходящо помещение, за да не прекъсват заниманията си с хореограф и вокален педагог.", "date": "2020.01.29", "title": "Скандал разтресе операта в Стара Загора"}
{"url": "https://www.monitor.bg:443/bg/a/view/slavija-napravi-raven-sys-slovaci-187235", "text": "“Славия” завърши наравно 1:1 със “Серед” в четвъртата си контролна среща от лагера в Турция. През първата част \"белите\" имаха претенции за две неотсъдени дузпи. Галин Иванов в 83-ата минута откри резултата в полза на „Славия“ след подаване на Радослав Кирилов. Само минута преди изтичане на редовното време словаците успяха да стигнат до равенство. Междувременно в друга контрола „Витоша” (Бистрица) победи с 1:0 македонския “Силекс”. Победното попадение за \"тигрите\" реализира Даниел Кутев в 22-ата минута. Втородивизионният “Септември” пък завърши 0:0 с румънския “Рипенсия” (Тимишоара) във втората си контрола от лагера в Белек. Друг тим от Втора лига “Локомотив” (София) направи 1:1 със сръбския „Младост“ (Лучани) в първата си контрола на турска земя. Попадението за “железничарите“ отбеляза Илиян Стефанов още в 6-ата минута. Следващата контрола за тима на Радослав Здравков е на 1 февруари и е срещу актуалния шампион на Косово “Фероникели”. “Пирин” (Благоевград) завърши наравно 1:1 с “Работнички” (Скопие).", "date": "2020.01.29", "title": "„Славия“ направи равен със словаци"}
{"url": "https://www.monitor.bg:443/bg/a/view/smeni-jenata-s-nov-sezon-187213", "text": "Риалити форматът „Смени жената“ се завръща в българския ефир. Новият сезон ще стартира на 26 февруари от 21 ч. по bTV. С участие в него ще се разпишат 28 двойки, като по традиция част от тях са формирани от популярни лица от родния шоубизнес. Предаването ще се излъчва всяка сряда.", "date": "2020.01.29", "title": "\"Смени жената“ с нов сезон"}
{"url": "https://www.monitor.bg:443/bg/a/view/fenove-napadnaha-kyshtata-na-shef-na-manchestyr-unajted-187232", "text": "Домът на омразния за феновете изпълнителен директор на “Манчестър Юнайтед” Ед Уудуърд бе нападнат от разгневени ултраси. Маскирани са хвърляли факли по прозорците на къщата, а нападателите са пеели и песничката, която напоследък все повече се чува по време на мачовете на “Юнайтед” - брутална и искаща смъртта на Уудуърд. Той е нарочен от привържениците на гранда за основен виновник за проблемите на Червените дяволи, лошата трансферна политика и неуспехите на терена. В същото време, когато е станала атаката, директорът е бил на преговори със “Спортинг” за привличането на Бруно Фернандеш. Семейството му е било в Лондон. Клубът пък заплаши агресорите с официално съобщение: \"Фенове да изразяват мнението си е едно, а престъпно поведение с нанесени щети и заплашване на живота и здравето на някого - съвсем друго. Всеки, който бъде уличен в участие, ще бъде наказан до живот да не пристъпва прага на стадион \"Олд Трафорд\".", "date": "2020.01.29", "title": "Фенове нападнаха къщата на шеф на „Манчестър Юнайтед“"}
{"url": "https://www.monitor.bg:443/bg/a/view/poshtite-bavjat-pratkite-ot-kitaj-187225", "text": "Китайският пощенски оператор е започнал дезинфекция на пратките заради коронавируса и това ще доведе до забяване надоставките им, съобщиха от пресцентъра на „Български пощи“ ЕАД. За международни пратки, предназначени за провинция Хубей (пощенски кодове 430000-449999), пощенският оператор ще се свързва с получателите по телефон за уточняване предпочитанията им за доставка. Пратката може да бъде временно съхранявана в пощенски служби, да бъде предоставена от пощенска служба, предадена до доставъчни шкафове или чрез други методи, при които няма осъществяване на директен контакт между служител и клиент. Тези стъпки ще доведат до забавяне на обработката и доставката на входящите международни пратки, като в някои случаи няма да бъде възможно да се представи писмено доказателство за доставката. Пощенският оператор в Макао, Китай, от своя страна уведомява, че с цел намаляване до минимум разпространението на новия коронавирус правителството на Макао е освободило от работа на 30 и 31 януари 2020 г. всички държавни служители. Пощенските услуги ще бъдат преустановени през тези два дни.", "date": "2020.01.29", "title": "Пощите бавят пратките от Китай"}
{"url": "https://www.monitor.bg:443/bg/a/view/losho-vreme-vyrna-helikoptera-na-vuchich-187231", "text": "Хеликоптерът на сръбския президент Александър Вучич, с който той трябваше да се върне в Белград от посещение в босненската Република Сръбска, бе принуден да се върне обратно заради лошите атмосферни условия, предаде Танюг. \"Кратка почивка с върховна цицвара /качамак с каймак/!\", написа Вучич в Инстаграм. В приложеното кратко видео той разказва, че заради лошото време хеликоптерът се е върнал край Мърконич град и сега ядат качамак и другия известен специалитет в този край - кисело мляко. \"Така че се наслаждаваме на нашите сръбски специалитети\", казва Вучич във видеото. Сръбският президент бе днес на посещение в градовете Дървар и Мърконич град в босненската Република Сръбска. Той бе придружен от сръбския член на колективното босненско председателство Милорад Додик.", "date": "2020.01.29", "title": "Лошо време върна хеликоптера на Вучич "}
{"url": "https://www.monitor.bg:443/bg/a/view/strah-ot-proverki-zatvarja-mlekarnici-na-jenskija-pazar-187215", "text": "Магазини за млечни продукти затварят заради страх от проверки на контролните органи. Това констатира Българската агенция по безопасност на храните (БАБХ) след опит да вземе проби от един от обектите на голяма българска мандра, който се намира на Женския пазар. По време на днешната инспекция в един от магазините бяха открити имитиращи продукти, които не са предварително опаковани, съгласно изискванията на законодателството. В друг и обектът бе заключен под носа им. Журналистите също не бяха допуснати. В крайна сметка обаче инспекторите бяха допуснати да вземат проби. По информация на очевидци, обектът е работел преди появата на експертите от БАБХ, Комисията за защита на потребителите (КЗП), Асоциация „Активни потребители“ и представителите на млекопреработвателната индустрия. Очаква се имитиращите продукти да бъдат спрени от продажба, а органите на областните агенции за безопасност на храните, където се намират обектите, да бъдат уведомени, за да наложат съответните санкции. Те достигат до 6000 лв., като зависят от степента на нарушенията и честотата им. Търговци и производители подлежат на глоба и за несъответствие между етикет и съдържание на продуктите. „Съставът на продаваните продукти които ще са готови с резултатите до края на тази седмица или началото на другата, направени са натривки и за нивото хигиената“, обясни д-р Райна Иванова от дирекция „Контрол на храните“ в БАБХ. На въпрос за какво трябва да внимаваме, когато пазаруваме, експерти съветват да следим дали имитиращите продукти са опаковани или изложени в отделна витрина, както и да се пазарува от големи вериги или фирмени магазини. Цената е друг индикация за качеството на продукта. „Няма как да имате истинско сирене за цена под 7-8 лв. минимум“, обяснява д-р Сергей Иванов от Асоциация „Активни потребители“. Целта на ежегодните проверки е да бъде установено дали има наличие на немлечни мазнини в млечните продукти и дали съответстват по физико-химични показатели на технологичните документации на производителите. Обектите бяха избрани на случаен принцип.", "date": "2020.01.29", "title": "Страх от проверки затваря млекарници на Женския пазар"}
{"url": "https://www.monitor.bg:443/bg/a/view/hero-mustafa-poseti-drevnija-plovdiv-187233", "text": "US посланикът Херо Мустафа прекара един следобед, разглеждайки историческите и архитектурни забележителности на Пловдив, става ясно от профила на посолството у нас. При среща с местните хора те се почерпиха и тя опита и вкуса на българската ракия. След това на страницата на посолството бяха качени снимки на посланичката, на които се вижда, че е застанала до надпис \"Добре дошли\" на български език на входа на една от водещите компании за втечнен природен газ в Хюстън, Тексас. Думи, които според посланик Мустафа си тежат на мястото сега, когато България се движи към реализиране на целта си да се превърне в енергиен център за региона.  Посланик Мустафа заедно с представители на „Булгаргаз”, „Булгартрансгаз“, Ай Си Джи Би, Българското посолство в САЩ, Министерството на търговията на САЩ и Министерството на енергетиката на САЩ имаше един продуктивен ден, изпълнен със срещи с американски компании за втечнен природен газ. България е стъпка по-близо до истинска диверсификация. ", "date": "2020.01.29", "title": "Херо Мустафа пи ракия в Пловдив"}
{"url": "https://www.monitor.bg:443/bg/a/view/v-batak-nazrjava-naprejenie-zaradi-skladirani-parcali-ot-kazanlyshka-firma-187216", "text": "В Батак назрява напрежение сред местните хора заради складирани останки от дрехи в сградата на бивш военен завод. В сигнално писмо до кмета на общината, шефа на ОбС и до Районна прокуратура в Пещера бивш служител на Министерство на отбраната пише, че на 29 октомври м.г. пазарджишката РИОСВ е издала разрешение в склад на някогашния завод“ Енергометал“ фирмата „Индъстри ресайклинг груп“ от Казанлък да депонира 12 000 тона парцали. Според екоинспекцията отпадъците били неопасни. Според Боян Власев, който е бивш служител и на МВР и инженер по образование, автор на сигнала, в помещението са складирани 250-300 тона синтетични тъкани и пластмасови отпадъци. Те са оставени в бившето хале на завода, без надзор и разпилени по брега на Стара река. Площадката се намирала, според Власев, на 100 метра от градските къщи и на 150 м от дома за стари и безпомощни хора. По-нататък в своето сигнално писмо инж. Власев се тревожи, че ако се самозапалят въпросните парцали, целият град Батак ще бъде обгазен, ще пострадат и жителите на с. Нова махала. От местната кметска администрация уточниха, че не са били уведомени за намеренията на фирмата от Казанлък, която е наела бившите помещения на завода. Кметът Петър Паунов е писал до екоинспекцията в Пазарджик, откъдето му отговорили, че „ Индъстри ресайклинг груп“ ще депонира неопасни отпадъци и отговаряла на всички законови изисквания, за да извършва тази дейност. Ако дрехите не бъдат унищожени, те ще започнат с времето да се разлагат и изгниват, в резултат на атмосферните условия, което неминуемо ще снабди града със смрад, която ще се усеща още преди да се влезе в него. В разрешителното на новия наемател влиза и съхранението на 3000 тона пластмасови и други подлежащи на преработка отпадъци. По случая са сезирани ДАНС, прокуратурата и полицията. В момента тече разследване и се чака решение на ВАС, относно това има ли право частна фирма да депонира отпадъци в град, който, според изследвания, е с най-чистия въздух на Балканите.    ", "date": "2020.01.29", "title": "Батак пред бунт заради склад с 200 тона парцали"}
{"url": "https://www.monitor.bg:443/bg/a/view/obirdjii-sytvoriha-ognen-ad-na-magistralata-milano-neapol-187217", "text": "Бандити превърнаха малко преди полунощ вчера в огнен ад участък от магистралата Милано – Неапол, но не успяха да докопат парите в набелязания за обир брониран автомобил за превоз на ценности. Въпреки развихрилата се ожесточена престрелката с неговите охранители, за щастие няма нито убити, нито ранени. Движението по важния шест лентов път, свързващ Северна с Южна Италия, остана затворено и в двете посоки с часове в района на намиращия се на петдесетина километра югоизточно от Милано град Лоди. Според съобщението на полицията десетимата обирджии са действали като истински армейски отряд със „специално назначение“, използвайки типични за въоръжен конфликт прийоми на действие. Някъде към 23 часа те преградили магистралата в двете посоки с шест крадени леки коли и ги подпалили, а по платното насипали яко пирони и габърчета. Малко преди това превозващият много пари брониран автомобил бил „прихванат“ отзад от голям камион, който на практика му отрязъл възможността да даде на заден ход и да се върне. Когато превозващото ценности транспортно средство достигнало мястото на огнената засада, неговият шофьор обаче направил ловка маневра и успял да го вкара в паркинга на крайпътна бензиностанция, независимо от „обшитите“ с остри железца гуми. Обирджиите се приближили и открили стрелба, веднага им било отговорено, но след малко се чули сирените на полицейска патрулка и десетимата маскирани се оттеглили без плячка от „полесражението“, но по всяка вероятност живи и здрави. Избягали били с няколко крадени леки коли, които били открити от хората на силите на реда призори край близък второстепенен път, опожарени до една. В информациите си за несполучилия опит за обир италианските медии припомниха, че точно в същия участък югоизточно от Милано през 2014 г. група бандити успяват да приберат пак с военни прийоми на действие 5 млн. евро от превозващия ги брониран автомобил.", "date": "2020.01.29", "title": "Обирджии сътвориха огнен ад на магистралата Милано – Неапол"}
{"url": "https://www.monitor.bg:443/bg/a/view/milan-na-polufinal-sled-dramatichen-obrat-187220", "text": "“Милан” победи драматично „Торино” с 4:2 след продължения, осигурявайки си два сблъсъка срещу “Ювентус” на полуфиналите за Купата на Италия. В 90-ата минута изглеждаше, че това ще е поредното фиаско на \"росонерите\" през сезона. Гостите водеха с 2:1, но Хакан Чалханоглу успя да изравни и да прати мача в продължения. В тях два бързи гола на домакините в самото начало на второто продължение решиха мача. Чалханоглу отново бе герой с гол за 3:2, а тази луда вечер нямаше как да мине и без попадение на звездата Златан Ибрахимович. Шведът вкара за 4:2, убивайки интригата на \"Сан Сиро\". Междувременно “Милан” не остана безразличен към ужасяващата трагедия с Коби Брайънт - фен на отбора от детските си години, които преминават в Италия. Преди началото на срещата светлините на \"Сан Сиро\" угаснаха. Светеха единствено рекламните пана с надпис \"Легендите не умират\", както и информационното табло със снимки на Коби, повечето от тях с екип на любимия му “Милан”. Играчите на домакините пък излязоха с черни ленти.", "date": "2020.01.29", "title": "„Милан“ на полуфинал след драматичен обрат "}
{"url": "https://www.monitor.bg:443/bg/a/view/tijm-izhvyrli-nadal-i-e-na-polufinal-v-melbyrn-187219", "text": "Доминик Тийм се класира за първи път на полуфинали на Откритото първенство на Австралия след като елиминира шампиона от 2009 г. Рафаел Надал със 7:6(3), 7:6(4), 4:6, 7:6(6) след 4:10 часа игра. Испанецът бе доста нервен, а австриецът имаше превъзходство и показа стабилна психика. Тийм поведе с 2:0 сета, а Надал намали изоставането си в третата част. В четвъртия сет Доминик дръпна с 5:2 точки, световният номер 1 изравни за 6:6, но загуби следващите две точки и Тийм ликува. \"Срещу Рафа винаги е много трудно\", заяви австриецът, който имаше 5 загуби от 5 мача срещу Надал в \"Големия шлем\". Матадора пък може да загуби първото си място в ранглистата. В спор за място на финала Тийм ще играе с Александър Зверев, който победи швейцареца Стан Вавринка с 1:6, 6:3, 6:4, 6:2. За германеца това е първи полуфинал в \"Шлема\". При дамите Симона Халеп влезе в топ 4 на Australian Open. Румънката не остави шансове на естонката Анет Контавейт, разгромявайки я с 6:1, 6:1 само за 54 минути. Халеп ще се изправи срещу Гарбине Мугуруса на полуфиналите. Испанката се наложи със 7:5, 6:3 над рускинята Анастасия Павлюченкова за час и 35 минути.", "date": "2020.01.29", "title": "Тийм изхвърли Надал и е на полуфинал в Мелбърн"}
{"url": "https://www.monitor.bg:443/bg/a/view/do-8-bona-globa-za-prodajba-hrana-s-iztekla-godnost-187218", "text": "Некоректните търговци, които продават стоки с изтекъл срок на годност, ще бъдат глобявани. Това реши правителството на последното си заседание, като прие проект на нов Закон за управление на агрохранителната верига. Целта е да се гарантира висока степен на защита на здравето и интересите на потребителите. Чрез новия закон ще се премахнат различията в регулаторната уредба, създаваща административни тежести на бизнеса, включително и регистрационните режими. Размерът на глобите ще е от 1000 до 1500 лева. При повторно нарушение пък санкцията ще е 3000 лева. Ако нарушението е извършено от едноличен търговец или юридическо лице, санкцията ще е от 3000 до 6000 лева. Проектът предвижда още наказания в размер от 3000 до 5000 лв. за всички търговци, които пуснат на пазара месо от животни, които не са изследвани предварително, а при повторно нарушение глобата скача на от 5000 до 8000 лв. Необходимостта от създаването на този нормативен акт се обуславя от факта, че към момента отделните елементи на агрохранителната верига са регламентирани поотделно в няколко закона.", "date": "2020.01.29", "title": "До 8 бона глоба за продажба храна с изтекла годност"}
{"url": "https://www.monitor.bg:443/bg/a/view/majli-sajrys-i-liym-hemsuyrt-se-razvedoha-187208", "text": "Певицата Майли Сайръс и актьорът с австралийски корени Лиъм Хемсуърт официално влизат в графата „щастливо разведени“. 30-годишният секссимвол подаде молба за разтрогване на брака си с екранната Хана Монтана през август миналата година. Той изтъкна като причина непреодолимите различия помежду им. Бракът на звездната двойка продължи едва осем месеца. Подробности около бракоразводното споразумение не се посочват. Сайръс и Хемсуърт нямат деца и нямат да търсят съпружеска издръжка. Смята се обаче, че красавицата ще поеме грижите за животните им - седем кучета, два коня, две мини-кончета, три котки и прасе. След раздялата със съпруга си Майли се сближи с музиканта Коди Симпсън. Лиъм Хемсуърт също има нова тръпка - Габриела Брукс.", "date": "2020.01.29", "title": "Майли Сайръс и Лиъм Хемсуърт се разведоха"}
{"url": "https://www.monitor.bg:443/bg/a/view/prijanka-chopra-vliza-v-matricata-4-187210", "text": "Съпругата на Ник Джонас – Приянка Чопра, ще се присъедини към актьорския състав за дългоочаквания четвърти филм под щампата на „Матрицата“. Мис Свят 2000 е в последни преговори с Warner Bros. за участие в продукцията, но подробности за ролята й към момента се пазят в пълна тайна. Премиерата на „Матрицата 4“ ще се състои 21 май 2021 г. Вече е потвърдено, че пред камерата ще застанат още Киану Рийвс, Кари-Ан Мос, Яхия Абдул-Матин II и др. Режисьор ще е Лана Уашовски. Междувременно стана ясно, че Чопра ще участва и в поредицата Citadel. Тя е дело на братята Русо, които застанаха и зад „Отмъстителите: Краят“. В проекта ще се включи и звездата от „Игра на тронове“ и „Рокетмен“ Ричард Мадън.", "date": "2020.01.29", "title": "Приянка Чопра влиза в „Матрицата 4“"}
{"url": "https://www.monitor.bg:443/bg/a/view/bylgarija-e-sred-stranite-s-naj-slabo-organichno-zemedelie-v-es-187221", "text": "Органичните земеделски площи в ЕС за 2018 г. възлизат на общо 13,4 млн. хектара, което е 7,5% от използваните земи в Общността. Има скок от 34% за периода от 2012 до 2018 година, отчете днес Евростат. Сред страните членки с най-голям дял на органичните площи са Австрия (24,1% от общите земеделски земи), Естония (20,6%) и Швеция (20,3%), следвани от Италия (15,2%), Чехия (14,8%), Латвия (14,5%), Финландия (13,1%) и Словения (10%). В останалите страни делът на площите за отглеждане на органична земеделска продукция е под 10%, като най-нисък е в Малта (0,4 на сто), Румъния (2,4 на сто), България, Ирландия и Великобритания - всяка с по 2,6%. За да бъде категоризирана като \"органична\" дадена площ, тя трябва да премине процес (на изчистване), който може да отнеме 2-3 години в зависимост от реколтата, уточнява Евростат.", "date": "2020.01.29", "title": "България е сред страните с най-слабо органично земеделие в ЕС"}
{"url": "https://www.monitor.bg:443/bg/a/view/dve-bylgarki-v-bolnica-pod-nabludenie-za-koronavirus-187205", "text": "Две българки, които са се завърнали от Тайланд и Китай са приети в болници и са поднаблюдение за коронавирус. Това съобщи здравният министър Кирил Ананиев на извънреден брифинг. Първата, която се е върнала от Тайланд е в болницата в Добрич, а другата – пристигнала от Китай е в столично лечебно заведение. Тази мярка е с превантивен характер заради съобщени от лицата грипоподобни симптоми и необходимостта да бъдат направени съответните изследвания с цел категоричното отхвърляне носителството на коронавирус 2019-nCoV, поясни министър Ананиев и допълни, че при пациентката, пристигнала от Тайланд, рискът да е инфектирана е значително по-малък, тъй като там са регистрирани единични случаи. При пристигналата жена от Китай в сряда е установен лабораторно метапневмо вирус, което до голяма степен изключва възможността да се касае за новия коронавирус. Това пък заяви главният здравен инспектор доц. Ангел Кунчев. Приетият мъж преди седмица във Военно-медицинска академия с грипоподобни симптоми, който също е бил в Китай, към момента не е проявил признаците на новата зараза. Министър Ананиев коментира още, че с негова заповед вече функционира оперативна работна група, в която са включени всички компетентни институции – Министерството на здравеопазването, Министерството на вътрешните работи, Министерството на външните работи, и ДАНС. Той обясни, че чрез регионалните здравни инспекции са разпространи указания до всички болници как да реагират лекарите в случаи на съмнение за пациент с коронавирус. Създаден е механизъм на координация между лечебните заведения с инфекциозни структури и Инфекциозна болница – София, посочи здравният министър Кирил Ананиев. До седмица на Летище София, Терминал 1, както и на летищата във Варна и Бургас, ще бъдат монтирани нови термокамери, които вече са поръчани. За нуждите на медицинските специалисти вече е направена поръчка за допълнително специализирано медицинско облекло, ръкавици и маски. Директорът на Националния център по заразни и паразитни заболявания проф. Тодор Кантарджиев поясни, че преди 14 дни са поръчани от чужбина реактиви за доказване или отхвърляне на новата китайска зараза, които се очаква да пристигнат следващата седмица. С тях ще се работи в Националната референтна лаборатория. Отделно от това до две седмици България ще разполага и с новия кит за установяване на коронавирус, който страната ни вече е заявила на Европейската референтна лаборатория в болница „Шарите“ в Берлин. Граждани на десетина държави от ЕС, включително българи, са сред потърсилите съдействие, за да се върнат от Китай. Това съобщи днес еврокомисарят по действията при кризи Янез Ленарчич. Той добави, че откакто снощи ЕК обяви организирането на два полета за връщане на европейци от Китай, досега са получени около 600 искания за съдействие. ЕС покрива 75 на сто от разходите за полетите за връщане, поясни еврокомисарят Ленарчич. Според ЕК би следвало заради разпространението на новия вирус да се избягват пътуванията до Китай, които не са крайно наложителни. Председателят на комисията Урсула фон дер Лайен е разговаряла днес с китайския премиер Ли Къцян, за да предложи съдействие за пресичане на разпространението на вируса, ако е необходимо. Досега в ЕС са потвърдени осем случая на заразяване - по четири във Франция и в Германия, отбеляза еврокомисарят по здравеопазването Стела Кириакидис. Тя добави, че хърватското председателство на Съвета на ЕС е в готовност да свика извънредно заседание на министрите на здравеопазването. Както БТА съобщи, ЕК задейства вчера по искане на Франция механизма за гражданска защита, за да евакуира европейски граждани от Китай. Тази седмица са предвидени два полета, като с първия ще бъдат върнати френски граждани, а във втория, изпълняван от самолет със стотина места, могат да се качат граждани на ЕС. Комисията отбеляза, че засега могат да пътуват единствено здрави хора, които не проявяват признаци на заболяването. ЕК е готова да съдейства за допълнителни полети при необходимост.", "date": "2020.01.29", "title": "Две българки в болница под наблюдение за коронавирус  (ОБНОВЕНО)"}
{"url": "https://www.monitor.bg:443/bg/a/view/prokuraturata-izdirva-vasil-bojkov-za-organizirana-prestypna-grupa-187223", "text": "16 души от Държавната комисия по хазарта бяха задържани за разпит, а бизнесменът Васил Божков бе обявен за издирване в България и в цяла Европа. Причината са укрити 559 млн. лв. данъци от всичките му лотарийни игри, съобщи главният прокурор Иван Гешев. „Не може да дължиш на държавата 559 млн. лв. за всички лотарийни игри, това означава по 100 лв. към всяка пенсия, и да казваш, най-вероятно както ще стане, че си репресиран. Това са 100 лева към всяка пенсия за една година. Време е всеки да си плати за това, което прави и прокуратурата, ако намери доказателства, ще ангажира към наказателна отговорност всички лица, независимо на каква позиция са, независимо коя партия седи зад тях, независимо колко милиарди седят зад тях, независимо какви възможности имат, независимо какви чужди сили седят зад тях“, обяви още Гешев. Междувременно спецпрокуратурата и МВР влязоха на обиски едновременно в Комисията по хазарта, в офисите и дома на Васил Божков в столицата. „Към момента - за ръководител на ОПГ, за принуда, за изнудване, за опит за подкуп и две обвинения за подбудителство за престъпление по служба. Отделно е обявен за международно издирване, за общодържавно и за европейско, тъй като същият е установено, че е напуснал границите на страната“, заяви главният прокурор. На въпрос за твърденията на самия Божков, който пред няколко медии обясни, че не се укрива и не знае, че го издирва, Гешев посочи, че по същия начин постъпвали и други олигарси, които вече са подсъдими. „Всеки обвиняем, всеки подсъдим има право да изговори каквото иска и да се защитава по начина, по който преценява. Помните, че адвокатът на Арабаджиеви обясняваше, че ще се върнат всеки момент, но има задръстване на границата. Цветан Василев обясняваше, че ще се върне, но няма възможност. Аз няма да влизам в спор с обвиняеми. Нашата работа е когато констатираме доказателства за извършени престъпление, да повдигнем обвинения и да изправим съответните лица пред българския съд. Смятам, че ще го извършим качествено. Виждате, че това се върши по хора с огромни финансови възможности, по начина, по който никога не е правено в историята на България след 89-а година. И не само че се прави, но е и качествено. Това е поредния случай“, категоричен беше обвинител №1. Гешев припомни още, че по същия начин (да се укрият) действаха и видни представители както на подземния свят в лицето на Димитър Желязков – Очите, така и и т.н. „Ако има необходимия набор от доказателства, наблюдаващите прокурори ще изправят и г-н Божков пред българския съд, ще положат всички усилия той да бъде доведен, изправен пред съда, както правим. Това е поредният български олигарх, който бяга от България. Не мога да правя предполжения, факт е, че е извън страната, но съм сигурен, че ще си го приберем“, отговори главният прокурор на въпрос знае ли къде е в момента шефа на „Нове холдинг“. Гешев отсече, че прокуратурата ще предприема същите действия към всички лица, извършили престъпления, „без да се влияе от това дали става въпрос за потенциал в размер на милиарди като подсъдимия Цветан Василев и обвиняемия Божков“. Междувременно още от рано сутринта в сряда спецпрокурори и полицаи влязоха да обискират офисите на Нове холдинг в София. На ул. „Московска“ пристигнаха няколко микробуса жандармерия, а цивилни и униформени завардиха входа. По същото време екипи влязоха и в Комисията по хазарта, откъдето Един от задържаните за 24 часа е и председателя й Александър Георгиев. „Мисля, че задържаните и отведени за разпит са над 16“, допълни главният прокурор. Стана ясно още, че освен за Васил Божков, заповед за издирване е издадена и за шефа на „Левски“ Георги Попов. „Показната акция в офисите на свързаните с г-н Васил Божков компании и повдигнатите обвинения целят принудително да бъде отнет законен бизнес. Налага се внушението, че ние сме виновни за нещо до доказване на противното“. Tова пък се посочва в позиция на \"Нове Холдинг\" АД, която бе разпространена в сряда следобед. \"Свидетели сме на синхронизирани действия между официални държавни институции, представители на управляващите и частните интереси на бивши партньори, а именно Боян и Цветомир Найденови – собственици на казина и съдружници в наши фирми. И до момента г-н Божков и юридическият му екип не са получили никакви официални документи, нито са били уведомени по какъвто и да било официален начин за повдигнатите срещу него обвинения\", пишат от холдинга.", "date": "2020.01.29", "title": "Белезници за 16 от хазарта, издирват  Васил Божков за половин милиард (ОБЗОР)"}
{"url": "https://www.monitor.bg:443/bg/a/view/kobrata-sreshtu-djoshua-pochti-sigurno-vyv-velikobritanija-187207", "text": "Влиятелният промоутър Еди Хърн обяви, че планираният двубой между Кубрат Пулев и Антъни Джошуа за върха в тежка категория на професионалния бокс ще се проведе почти сигурно във Великобритания. Пред \"Скай Спортс\" агентът потвърди, че това е желанието на настоящия световен шампион и той настоява Хърн да не отстъпва в течащите в момента преговори. \"Почти сигурно е, че това ще бъде следващият съперник на Джошуа и че ще бъде във Великобритания. Най-вероятно мачът ще е в края на май или началото на юни\", поясни Еди Хърн. Той също така съобщи, че от международната боксова федерация - IBF, чийто задължителен претендент е българинът, са одобрили ново удължаване на преговорите за организация на мача. Очаква се до 14 февруари вече да има яснота къде и кога точно ще се проведе сблъсъкът. От ESPN също потвърдиха за удължаването, позовавайки се на свои източници във федерацията. Джошуа е бил представляван от своя промоутър Еди Хърн, докато агенциите \"Епик Спортс\" и \"Топ Ранг\" са защитавали интересите на Кобрата при отправянето на молбата. Двете страни са заявили, че са близо до споразумение и им трябва още малко време. При провал на преговорите предстои назначаване на търг от IBF, в който ще бъде избрана най-добрата оферта и спечелилият ще може да организира събитието.", "date": "2020.01.29", "title": "Кобрата срещу Джошуа почти сигурно във Великобритания"}
{"url": "https://www.monitor.bg:443/bg/a/view/dva-vida-rezitba-v-lozeto-186983", "text": "  Оставена сама без човешка намеса лозата създава гъста мрежа от пръчки които се оплитат една в друга. Всяка следваща година, младите леторасли покарват най-буйно от връхните пъпки на съответната пръчка и по този начин се отдалечават все повече от основата на растението. Затова до края на март трябва да приключи резитбата на лозята, а до началото на април и на асмите.    Човекът посредством резитби и подпорни конструкции е създал следните няколко вида формировки на лозата: чашовидна, Гюйо, Мозер, Омбрела, асмовидна и др. Имаме също така зимна и смесена резитба. Зимната, известна още като суха резитба, се извършва от есента след листопада до началото на напъпването през пролетта. Тази резитба е основната и водещата. Прилагат се два вида резитби – къса и смесена, в зависимост от сорта и неговата родовитост. Късата се нарича чепова. При тази резитба пръчките се режат на две пъпки (очи) от основата (получава се чеп с две очи). Изрязаните по този начин части се наричат плодни звена. Пръчките за плодни звена не трябва да са много тънки или много дебели, а средно дебели и добре узрели. Установено е, че пъпките на тези пръчки са с добра родовитост. Много важно е да се знае, че при резитбата на лозата не всички пръчки, които са израснали от лозата се оставят и се изрязват на посочените плодни звена. Около 80-90% от тях се отстраняват, като се изрязват до основата и само малка част се оставят за плодни звена, така че лозата бива натоварвана със зимни очи в зависимост от формировката от 10-15 до 30-40 броя.   Друга съществена особеност при резитбата на лозата е местоположението на чеповете и плодните пръчки върху рамената и кордоните. Като правило първата пръчка от стария чеп се реже за нов, а по-горната пръчка се премахва, като се прерязва през стария чеп. При смесената резитба се оставят и по-дълги пръчки на 10 до 12-14 очи, наречени плодни или по-къси пръчки с 6-8 очи, наречени стрелки. От стария чеп долната пръчка се реже за нов чеп, а по-горната пръчка се оставя за плодна пръчка. Когато върху стария чеп има само една развита пръчка, тя се оставя за нов чеп, а за плодна се избира пръчка от старата плодна пръчка. Върху едно рамо не се оставят повече от 2-3 чепа при късата резитба. При смесената резитба плодните пръчки трябва да не се оставят върху всяко рамо, а през 1-2 рамена, за да не претрупва лозата с много плод. При резитбата през пролетта, отрезите при чепа се извършват наклонено в противоположна посока на горното око. По този начин капките вода, които изтичат от чепа, не обливат долната пъпка. Ако добивът по количество и качество е задоволителен и растежната сила на лозите е нормална, натоварването на лозите се запазва същото, както през предшестващата година. В случай, че лозите имат буен растеж натоварването се увеличава с повече плодни очи.   При смесената резитба се оставят и по-дълги пръчки на 10 до 12-14 очи, наречени плодни или по-къси пръчки с 6-8 очи, наречени стрелки. От стария чеп долната пръчка се реже за нов чеп, а по-горната пръчка се оставя за плодна пръчка. Когато върху стария чеп има само една развита пръчка, тя се оставя за нов чеп, а за плодна се избира пръчка от старата плодна пръчка. Върху едно рамо не се оставят повече от 2-3 чепа при късата резитба. При смесената резитба плодните пръчки трябва да не се оставят върху всяко рамо, а през 1-2 рамена, за да не претрупва лозата с много плод. С филизенето се премахват излишните леторасти на лозата през пролетта. Извръшва се около 10-15 май, когато са достигнали дължина 15-20 см и ресите са се оформили. Премахват се главно по-слабите и безплодни леторасти. При подложките се оставят 2-3 летораста повече от необходимите, защото е възможно от обработките или от по-силен вятър част от тях да бъдат унищожени. След 10-15 дни се прави второ филизене, с което се оставя окончателният брой на леторастите и се прави първото привързване. С филизенето лозата се подготвя за следващата резитба, улеснява се борбата с болестите и неприятелите, осигурява се по-добър растеж на останалите леторасти, създават се условия за тяхното по-добро огряване. Основно мероприятие при отглеждането на подложки за получаването на гладък резников материал е колтученето.  Колтуците, които са се развили от летните пъпки на основния летораст, се премахват. Прави се, когато култуците са още крехки и малки, с дължина не повече от 7-8 см. Така не се нанасят рани върху основните леторасти. В плододаващите лозя се прилага рядко – при буйно растящи асми и сортове с големи листа, които засенчват гроздовете и ограничават свободния достъп на въздух до ресите.", "date": "2020.01.29", "title": "Два вида резитба в лозето"}
{"url": "https://www.monitor.bg:443/bg/a/view/bashtata-ubil-sina-si-pri-pijanska-svada-na-syd-187211", "text": "58-годишният Йордан Филипов отива на подсъдимата скамейка по обвинение за умишленото убийство на собствения си син Цветан на 35г., съобщиха от окръжната прокуратура в Пловдив. Престъплението стана на 14 юли м.г. в семейната им вила в асеновградското село Козаново. Бащата Йордан живеел заедно със сина си, след като съпругата му и другия му син не го напуснали през 2006г. зарази ежедневна употреба на алкохол и побоища. Сметките за домакинството плащал Цветан Филипов. Преди да се пропие бащата работел като шофьор, но му отнели шофьорската книжка заради употреба на алкохол и той останал без работа. През 2012 г. Йордан се разделил със съпругата си, която се установила да живее в чужбина. Бащата и синът се карали почти всеки ден, защото и двамата пиели.  На 13 юли 2019 г., вечерта, след като получили 20 лева за услуга, извършена на техни близки, двамата отишли в семейната им вила в селото. Носили си бира и ракия. Докато пиели, започнали да спорят за неблагополучията в живота и за постоянната липса на пари. След полунощ, на 14 юли 2019 г., разправията се изострила и синът Цветан посегнал да удари с ръка баща си. Взел кухненски нож, но баща му успял да го отнеме. Сборичкали се, като през това време таткото взел от масата друг нож. Докато се блъскали, Йордан си одраскал гърба на райбера на вратата и в този момент притиснал с лявата ръка сина си.  Нанесъл му два удара с нож в корема. Пострадалият се опитвал да се съпротивлява, но баща му продължил да го кълца с ножа. При аутопсия са били открити порезни наранявания и по шията, ръцете и гръдния кош. От ударите Цветан се свлякъл на леглото и починал. След това Йордан се преоблякъл, отишъл при свой близък и обяснил, че синът му сам си бил прерязал вените, от което починал и трябвало да организира погребение. Бил подаден сигнал на тел. 112 и на място пристигнали полицейски служители. Те установили, че не става въпрос за самоубийство, а за убийство. По време на разследването станало ясно, че бащата е бил с 1,7 промила алкохол във фаталната нощ. Спрямо обвиняемия Йордан Филипов е взета мярка за неотклонение „задържане под стража“.  Предвиденото от закона наказание за престъплението, в което е обвинен, е „лишаване от свобода“ от 15 г. до 20 г., доживотен затвор или доживотен затвор без замяна, съобщиха от прокуратурата.", "date": "2020.01.29", "title": "Бащата, убил сина си при пиянска свада, на съд"}
{"url": "https://www.monitor.bg:443/bg/a/view/kakyv-e-mirnijat-plan-za-blizkija-iztok-na-trymp-187209", "text": "Мирният план за Близкия изток, оповестен вчера от президента Доналд Тръмп, подкрепя израелската позиция по почти всички най-спорни въпроси в продължаващия от десетилетия конфликт. Докато предишни президенти се опитваха да придумат Израел и палестинците да направят компромис по трънливи въпроси като границите на бъдещата палестинска държава, статута на Ерусалим и съдбата на бежанците, близкоизточният екип на Тръмп до голяма степен възприе израелската позиция. В резултат палестинците гневно отхвърлиха плана и изглежда малко вероятно международната общност да се обедини около него. Следват ключовите точки от 50-страничното предложение: В мирния план се казва, че Израел ще трябва да направи \"значителни териториални компромиси\" и че палестинска държава следва да има територия \"разумно съпоставима по големина с територията на Западния бряг и Газа отпреди 1967 г.\", когато по време на регионална война Израел присвои тези територии, заедно с Източен Ерусалим. Планът предвижда взаимно договорена размяна на територии. Но \"концептуалната карта\" разпространена заедно с плана, показва разчленена палестинска държава, като израелски и палестински анклави са свързани със съответните им държави чрез т.нар. в плана \"прагматични транспортни решения\", които включват мостове, тунели и пътища. Долината на река Йордан, която обхваща около една четвърт от Западния бряг, \"ще бъде под израелски суверенитет\". Мирният план оставя по-голямата част от анексирания Източен Ерусалим, включително Стария град и светите места, под израелски контрол, като позволява на палестинците да създадат столица в покрайнините на града извън израелската разделителна бариера. Казва се, че светите места в Ерусалим, свещени за евреи, християни и мюсюлмани, трябва да са отворени за богомолци. Споразуменията, въз основа на които се управлява предизвикващото бурно противопоставяне свято място, наричано от мюсюлманите джамията Ал Акса, а от евреите - Храмов хълм, остават в сила. Планът позволява Израел незабавно да анексира на практика всички свои селища на окупирания Западен бряг, смятани от палестинците и от по-голямата част от международната общност за незаконни. Планът замразява по време на преговорния период строителството в райони, предвидени за бъдещата палестинска държава, но тези райони вече са до голяма степен извън границите на заселническата дейност. \"Нито едно селище няма да бъде евакуирано\", каза Нетаняху пред журналисти, \"Итамар е равнопоставен на Тел Авив\", каза той, имайки предвид еврейско селище в самото сърце на Западния бряг. Съгласно плана, Израел \"ще продължи да има първостепенна отговорност за сигурността\" за държавата Палестина, която ще бъде \"напълно демилитаризирана\". Палестинците ще имат свои вътрешни сили за сигурност, но Израел ще контролира границите и ще наблюдава всички контролно-пропускателни пунктове. \"Съвет по контролно-пропускателните пунктове\", съставен от трима палестинци, трима израелци и американски представител, ще надзирава тези пунктове и ще разрешава спорове. Израел ще изпълни задълженията си по плана, ако ивицата Газа, която понастоящем е управлявана от ислямисткото движение Хамас, бъде върната под пълния контрол на палестинската власт или друг орган, приемлив за Израел. Хамас и всички останали войнствени групировки в Газа трябва да се разоръжат, а територията трябва да бъде напълно демилитаризирана. По време на войната около създаването на еврейската държава през 1948 г. стотици хиляди палестинци са избягали или са били принудени да напуснат земи, които днес са територия на Израел. Тези бежанци и техните наследници сега наброяват около 5 милиона души и са разпръснати в целия регион. Палестинците смятат, че имат \"право на завръщане\" в бившите си владения, нещо, което Израел винаги е отхвърлял, като казва, че това би унищожило еврейския характер на Израел. В мирния план се казва, че \"няма да има право на завръщане или приобщаване на нито един палестински бежанец в държавата Израел\". Казва се, че бежанците могат да живеят в държавата Палестина, да станат граждани на държавите, в които живеят, или да бъдат абсорбирани от други държави. Според мирния план САЩ ще се опитат да осигурят \"някаква компенсация\" на бежанците.", "date": "2020.01.29", "title": "Какъв е мирният план за Близкия изток на Тръмп "}
{"url": "https://www.monitor.bg:443/bg/a/view/evroparlamentyt-glasuva-brekzit-dnes-187212", "text": "Европейският парламент ще гласува в 19.00 ч. българско време днес споразумението за оттеглянето на Великобритания от ЕС. За утвърждаването на документа ще бъдат необходими гласовете на обикновено мнозинство от присъстващите в пленарната зала в Брюксел. Завършващата утре кратка сесия на ЕП ще бъде последната за 72-ма британски евродепутати. Техните места предстои да бъдат преразпределени. От февруари общият брой на евродепутатите намалява - от 751 досега, на 705 занапред. За евродепутати от държави, които предстои да се присъединят към ЕС, ще бъдат запазени 46 места от освободените от британците мандати. Останалите 27 места ще бъдат разпределени между 14 държави. Броят на евродепутатите няма да бъде намален за нито една страна, а при преразпределението на 27-те мандата някои държави ще получат между едно и пет допълнителни места заради промени в броя на тяхното население. Преразпределението не засяга България и нашата страна ще запази броя от 17 евродепутати. Миналата седмица комисията на ЕП по конституционните въпроси даде одобрение на постигнатото споразумение между ЕС и Великобритания. Ако днес евродепутатите съберат необходимото мнозинство, до влизането в сила на споразумението остава единствено одобрение с квалифицирано мнозинство \"на подпис\" от Европейския съвет. Процедурата трябва да приключи до 31 януари, когато знамето на Великобритания пред ЕП ще бъде свалено и отнесено в Музея на европейската история. С настъпването на 1 февруари ще завърши британското членство в ЕС, продължило едва 47 години. До края на февруари се предвижда Европейската комисия да представи предложение за насоките в преговорите с Лондон за бъдещите отношения. Очаква се насоките да бъдат утвърдени от Европейския съвет, а преговорите следва да приключат до края на годината. В този преходен срок от 11 месеца Великобритания остава длъжна да изпълнява решенията на ЕС, без да участва в тяхното обсъждане и приемане.", "date": "2020.01.29", "title": "Европарламентът гласува Брекзит днес "}
{"url": "https://www.monitor.bg:443/bg/a/view/anri-kulev-poluchava-nagradata-na-sofija-187204", "text": "София Филм Фест ще посвети цял ден от своята програма на българския режисьор Анри Кулев. Кинодеецът ще получи Наградата на София на столичната община за приноса си към индустрията на 12 март в зала 1 на НДК, а ден по-късно в Дома на киното ще бъдат представени и най-важните му творби. Тогава Кулев ще открие изложба с избрани страници от оригиналния сториборд на най-новия си филм „Имало една война“. Лентата е по сценарий на Влади Киров и разказва за Сръбско-българската война от 1885 година - историческо време, което за първи път е обект на внимание в българското кино. „Влади беше историк, кинодраматург и писател. Тези съчетания в едно направиха текста му много добър. От друга страна, това е един изключителен период за България - период на ентусиазъм, на поставяне на основите на една държава. казва Кулев за филма си. В „Имало една война“ ще видим актьорите Луиза Григорова-Макариев, Севар Иванов, Любомир Петкашев, Иван Бърнев, Филип Аврамов, Самуел Финци, Цветан Алексиев, Емил Котев, Здравко Москов и Бен Крос. През 2019 година Анри Кулев отбеляза своя 70-годишен юбилей. Увенча го с първа книга – албум с еротични рисунки „Ориент Sexpress“ и премиерата на „Имало една война“. Двуезичното издание на Нов български университет включва над 300 илюстрации, а премиерата бе съпътствана от изложба с над 50 оригинални рисунки, включени в сборника.", "date": "2020.01.29", "title": "Анри Кулев получава Наградата на София"}
{"url": "https://www.monitor.bg:443/bg/a/view/krojat-dve-novi-prodyljenija-na-transformyrs-187155", "text": "Популярната поредица „Трансформърс“ ще се увеличи с два нови филма. От компанията Paramount съобщиха, че се работи не по един, а по цели два сценария за продължение на историята. Според сп. Variety, с единия текст се е заел Джеймс Вандербилт („Зодиак“, „Невероятният Спайдермен“), а другият е поверен на Джоби Харолд („Пробуждане“). Засега повечето подробности около предстоящите проекти се пазят в тайна. Не е ясно кой ще застане на режисьорския стол, но се предполага, че актьорският състав ще е пълен със свежи попълнения. Припомняме, че поредицата „Трансформърс“ разполага с шест ленти, последната от които се появи на голям екран през 2018 г.", "date": "2020.01.29", "title": "Кроят две нови продължения на „Трансформърс“"}
{"url": "https://www.monitor.bg:443/bg/a/view/otkriha-antitela-koito-da-protivodejstvat-na-koronavirusa-187206", "text": ", че едно от антителата, открито по време на епидемията от атипичната пневмония от 2003 година, може да неутрализира новия вирус 2019-nCoV. Той предизвика сегашните огнища на пневмония в Китай и редица други страни. Антитялото CR3022, неутрализиращо вируса на ТОРС, много активно се присъединява и към 2019-nCoV. Забележителното в случая е това, че много по-мощни антитела, като m396 и CR3014 не реагирали на вируса. Това говори за уникалната структура на белтъка, с помощта на който новият патоген заразява клетките на човека. Това откритие според учени от Института по вирусология в град Ухан и от университета Фудан в Шанхай дава основателни надежди. Веществото CR3022 в комбинация с други антитела, способни да се съединяват с новия коронавирус, ще позволи достатъчно бързо да бъдат създадени първите ефикасни средства за лечението на тази форма на пневмония и за потушаването на епидемията. В статията се казва, че CR3022 има потенциал да неутрализира коронавируса сам или в комбинация с други агенти. Китайският президент Си Цзинпин заяви днес, че предотвратяването и възпирането на разпространението на новия коронавирус си остава комплексна и неотменима задача, предаде Ройтерс. 132 души са починали от новия вирус, а близо 6000 са се заразили, по последни данни на китайските власти. Същевременно стотици хиляди хора в Южна Корея, Малайзия и Франция се подписаха под онлайн петиции за забрана на китайски пътници да влизат в техните страни, предаде ДПА. В Южна Корея под петицията са се подписали 578 000 души. Тя беше качена в сайта на президентството миналата седмица и в нея се призовава за временна забрана на достъпа на китайци до страната, за да се попречи на разпространението на коронавируса. Южна Корея планира да евакуира 700 свои граждани от китайския град Ухан. В Малайзия под сходна петиция са се подписали 400 000 души. В документа китайците са набедени, че водят нехигиеничен начин на живот, който е предизвикал разпространението на болестта. Малайзия регистрира 7 случаи на зараза с коронавируса. Не се съобщава колко души са се подписали под сходна петиция във Франция, но жители от азиатско потекло се оплакват от дискриминация, откакто избухна епидемията. Франция миналата седмица стана първата европейска страна, в която бяха регистрирани случаи на зараза с новия коронавирус. Днес стана ясно, че британците, които са евакуирани от Ухан, ще останат 14 дни в изолация като предпазна мярка, предадоха световните агенции, като се позоваха на британското правителство. В САЩ пък самолет, евакуирал 201 американски граждани от Ухан, получи разрешение да продължи към крайната си дестинация - Южна Калифория, след като преди това пътниците бяха подложени на медицински тестове в Анкоридж в Аляска, където машината спря за презареждане, предаде Асошиейтед прес. Самолетът сега ще кацне във военновъздушната база Марч в Ривърсайд в Калифорния вместо на международното летище в Онтарио, както беше по разписание. До момента на кацането пътниците ще бъдат подлагани на още изследвания. Италия подготвя полет за евакуиране на своите граждани от Ухан, предаде Ройтерс, като се позова на италианското външно министерство. Представител на ведомството каза, че има около 50 италианци в Ухан, които са изолирани там в опит да се предотврати разпространението на вируса. Германия в скоро време ще започне евакуацията на своите граждани от Ухан, допълва Ройтерс. Очаква се те да бъдат превозени от Ухан до Франкфурт, след като властите на провинция Хесен дадат съгласие за това, заяви германският министър на здравеопазването Йенс Шпан. Планира се завърналите се да бъдат поставени под карантина. Днес Обединените арабски емирства потвърдиха първи случаи на зараза с новия вирус, предаде АП. Лекарите полагат грижи за четири души от едно и също китайско семейство, които са пристигнали от Ухан. Кувейт днес призова гражданите си да не пътува до китайския град Шанхай заради коронавируса, предаде Ройтерс. В Австралия китайският национален отбор по футбол доброволно се съгласи да бъде поставен под карантина в хотел в град Бризбейн, тъй като е транзитирал през Ухан, предаде Франс прес. Отборът е в Австралия за квалификационна елиминация за Олимпийските игри. Компанията ИКЕА обяви, че затваря половината от 30-те си магазина в Китай, за да избегне разпространението на вируса, предаде Ройтерс. В Русия президентът Владимир Путин обсъди на специално съвещания ситуацията с новия коронавирус и мерките за предотвратяване на неговото проникване в страната, предаде ТАСС. На срещата вицепремиерът Татяна Голикова каза, че засега случаи на зараза в Русия няма, но риск от проникване има. Под наблюдение са били 139 души, но у нито един от тях не е бил открит новият коронавирус. Путин пък поръча да се сведат до минимум човешките загуби от разпространението на пневмонията, предизвиквана от новия коронавирус.", "date": "2020.01.29", "title": "Откриха антитела, които да противодействат на коронавируса "}
{"url": "https://www.monitor.bg:443/bg/a/view/obvinjavat-djuliana-gani-v-izmama-187203", "text": "Мис Силикон 2013 Джулиана Гани бе обвинена в измама. Става въпрос за участието на русокосата изкусителка в кулинарното риалити „Черешката на тортата“. Там тя представи свой десерт, който по думите на пловдивска сладкарница е тяхно дело. Учудихме се доста, когато получихме поръчката за авторската ни Сурова протеинова торта, без украса, само със заливка. Въпреки, че участничката предстваи тортата за своя, ние сме щастливи, че впечатлихме нейните гости с нашата торта.\", гласи пост на заведението в социалните мрежи, придружен от снимка на сладкото изкушение. В коментарите се включи Илиян Найденов, който е годеник на Гани и баща на детето й. Мъжът твърди, че той и Джулката са поискали рецептата за тортата от въпросната сладкарница. „Само ще ви споделя, че за подобна клевета срещу публична личност, която можем да докажем като лъжа пред компетентните органи, ще си понесете последствията“, написа фитнес инструкторът.", "date": "2020.01.29", "title": "Обвиняват Джулиана Гани в измама "}
{"url": "https://www.monitor.bg:443/bg/a/view/rumyncite-1-po-turisticheski-poseshtenija-u-nas-187197", "text": "Най-много туристически посещения през миналата година са направили гражданите на Румъния, сочат данни на Националния статистически институт (НСИ). От северната ни съседка у нас през 2019-та садошли 1,287 млн. туристи. Следват визитите от Гърция - над 1,168 млн. през цялата 2019 година, като нарастват с 4,7 на сто спрямо година по-рано. Германия е на трета позиция с малко над 761 хил. посещения. Пътуванията от Турция са близо 649 хил. и се увеличават с 3,8%. Република Северна Македония е на пета позиция с 554,2 хил. визити. Ръст от 24 на сто отчитат посещенията от Украйна, достигайки 471,1 хил. през миналата година. Значително нарастване от 20,7% се отчита и на визитите от Великобритания, така през 2019 г. те са повече от 470 хил. Посещенията от Русия са над 450 хил., а от Полша - близо 421 хил. Визитите от пазар Сърбия са 414 хил. през миналата година, става ясно още от данните на НСИ. Само през декември 2019 г. туристическите посещения на чужденци са 479 276. В последния месец на миналата годината чуждестранните пътувания у нас нарастват с 9,2 на сто спрямо същия месец на 2018 г. Над 9,3 млн. са чуждестранните туристически посещения през 2019 година в България.", "date": "2020.01.29", "title": "Румънците №1 по туристически посещения у нас"}
{"url": "https://www.monitor.bg:443/bg/a/view/praznijat-jazovir-ogosta-privlicha-turisti-187198", "text": "Ниското ниво на язовир \"Огоста\", причинено от липсата на валежи в региона, многото риба във водохранилището и успешната борба с бракониерите на риба в язовира го превърнаха в туристическа атракция и той ежедневно се посещава от много хора от цялата страна, заяви областният упарвител на Монтана Росен Белчев пред БТА. В момента в язовира има 152 милиона кубически метра вода, а максималният му обем е 505 млн. куб. м. Водата се е отдръпнала и на много места са се показали острови и полуострови, обрузавали са се малки езерца, в които рибари хвърлят въдици по цял ден. В края на язовира от водата е изплувала черквата на село Живовци, което заедно със съседното село Камиланица е останало под вода при сторежа на язовира през 1985 година. От водата стърчат стълбове от някогашната електропреносна мрежа на двете села, туристи намират дори изоставени при сторителството багери и други находки. Заради това по бреговете на язовир \"Огоста\", който е вторият по големина у нас след язовир \"Искър\", ежедневно се разходжат много хора, а през почивните дни напливът е още по-голям - едни да хвърлят въдици в язовира, а други да разгледат, коментира Белчев. Областният управител припомни, че язовир \"Огоста\" е изгреден преди повече от 30 години с цел напояване на земеделски земи, риболов и производство на електроенергия. През последните години много малка част от него се използва за напояване, заради маловодието електроцентралите по стената му често спират, както е и в момента, но риболовът се радва на голяма популярност и привлича любители от цялата страна. Язовир \"Огоста\" е забранен за промишлен риболов с мрежи, но любителският риболов с въдици се практикува ежедневно. Заради успешните акции на местния клон на Изпълнителната агенция по рибарство и аквукултури, полицията и местното сдружение на риболовците, през последните години бракониерските набези в язовира са пресечени и количеството на рибата в него е много голямо, заяви Росен Белчев. ", "date": "2020.01.29", "title": "Празният язовир \"Огоста\" привлича туристи "}
{"url": "https://www.monitor.bg:443/bg/a/view/stoj-ili-mama-shte-dade-syvet-187199", "text": "Облечи си палтото, много си гола, изпий витамина! Кратките заповеди излизат картечно от устата ми, но веднага срещат бурен отпор. „Мамо, ти май забравяш на колко години съм“, парира ме дъщеря ми. Разбира се, че знам на колко години е – на 21. Но защо не ме слуша! Аз искам да е здрава, да е добре, да е щастлива.... Изпитвам леко огорчение, че съм така отрязана. Промърморвам едно извинение, но пак повтарям, че трябва да се облече. Тя с досада вдига рамене и ме отминава. Излиза си, както си е решила и няма сила, която да я накара да ме чуе и да се облече по-топло, например. Там пък съвсем няма чуваемост. А този, последния, нещо не го харесвам. Много му е чип носът и изглежда леко глуповато. Казах й го, де. Не се сдържах. Тя изобщо не ми обърна внимание и хукна на среща с него. Твърди, че й било много приятно с това момче и че я карало да се чувства спокойна. Продължавам да не го одобрявам. Трябва пак да отворя дума на тази тема, пък дано ме чуе. Сигурна съм, че много жени ще се припознаят в този налудничав образ на притеснена, загрижена и всезнаеща майка. То е по-силно от нас. Някак не можем да свикнем с мисълта, че детето ни е пораснало, че вече не сме цялата му вселена, че има други авторитети и дори добронамерените ни съвети, не се приемат. Аз обаче съм категорична, че няма да се дам. Наскоро попаднах на „Майки и дъщери“ от френската психоаналитичка Вероник Моралди. Семейната терапевтка изследва как отношенията на безкрайна любов и неизменно желание за отъждествяване с майката с течение на времето се превръщат в съперничество, стремеж да се разграничиш и противопоставиш... а понякога дори и в искрена омраза на дъщерята към майката. Моралди изследва нежността, обичта, но и чувството за вина, завистта, гнева … Написаното ме порази, защото видях себе си като един от ярките и не особено положителни пример в книгата. Психоаналитичката представя различни типове майки, за да покаже как някои са задушаващи от любов, а други – опасни отровителки, и всяка една може да се окаже еднакво пагубна за дъщеря си. Защото точно както прекалено контролиращата има вредно влияние, така е опасна и абсолютно незаинтересованата. Е, аз незаинтересована не съм. Напротив – имам жив интерес към всичко, което прави дъщеря ми. Знам, че майката носи огромна отговорност, защото предава на дъщерята идентичността и, още по-важно, стойността, която по-късно момичето само ще има за себе си. Книга на Моралди доста ми помогна Е, не мога да я „лиша от съветите си“, но все пак опитвам да контролирам порива да давам нон стоп акъл. Имам обаче едно наум и то благодарение на Моралди. Тя е категорична, че целта е не е да създаде една нещастна картина на отношения майки-дъщери, а напротив – да даде възможност на всяка жена да осъзнае как всичко преживяно и все още преживявано с майката е повлияло на личността, която е днес; както и да даде начини как всяка една жена да се освободи от чувството за вина, от потисканите с години чувства, с налаганите стереотипи, за да се помири не само с майката, но най-вече със себе си. А докато чакам това помирение, нищо не пречи „мама да даде поредния съвет“. Дъщеря ми дано спре и го чуе. Пък може й да се вслуша в него. Сега целта е да разкара гаджето, което не харесвам.", "date": "2020.01.29", "title": "Стой! Или мама ще даде съвет!"}
{"url": "https://www.monitor.bg:443/bg/a/view/british-airways-sprja-poletite-do-kitaj-187195", "text": "Британската авиокомпания Бритиш еъруейз (British Airways) отмени всичките си директни полети до и от континентален Китай, след като Великобритания препоръча да не се пътува до азиатската страна освен при крайна необходимост заради епидемията от коронавируса, предадоха Ройтерс и Франс прес. На сайта на превозвача - BA.com - няма налични директни полети до Китай за януари и февруари, посочва Ройтерс. \"Извиняваме се за неудобството, но безопасността на клиентите и екипажите ни винаги е наш приоритет\", пише Бритиш еъруейз в съобщение, разпространено по електронната поща. \"Клиентите, които е трябвало да пътуват до или от Китай през идните дни, могат да намерят повече информация на BA.com\", допълва компанията. Вчера Великобритания посъветва гражданите си да пътуват до континенталната част на Китай само при крайна необходимост. Руският авиопревозвач Урал еърлайнс (Ural Arilines), който лети до Мюнхен, Париж и Рим, също обяви днес, че спира полетите си до Европа заради разпространението на новия вирус, информира АФП.", "date": "2020.01.29", "title": "British Airways спря полетите до Китай"}
{"url": "https://www.monitor.bg:443/bg/a/view/rut-koleva-predstavja-tajnstven-album-v-zala-bylgarija-187196", "text": "Истинска мистерия е обвила петия поред албум на джаз дивата Рут Колева. Изпълнителката пази дори името му в тайна. Както заглавието, така и всичките десет композиции в него ще станат достояние на меломаните чак на представянето на живо на тавата на 15 февруари в зала „България“.  Заедно с The Fingertones и специални гост-изпълнители, певицата ще потопи ценителите в своя нов музикален свят, като обещава „ново звучене и различен характер“. Записите на новите песни са правени между София и Лос Анджелис. Продуценти на албума са познати имена от световната музикална сцена - Kan Wakan и Taylor Graves. Сред песните в албума е и сингълът “Candy Coated”, вдъхновен от искрената любов между двама души. Това е и единственото парче, което само някои от най-верните фенове са чували досега. След големия успех на предходния – “Confidence. Truth”, който попадна в престижната предварителна селекция за „Грами“ номинации, предстоящото издание провокира сериозен интерес. В последните години Рут Колева поддържа своето осезаемо присъствие на няколко международни сцени със своите турнета в САЩ и Азия. През 2015 година албумът “R U T H” беше избран за най-добър чуждестранен джаз албум в Япония, а след появата на песента “Run” световноизвестният продуцент Марк Ронсън написа за нея „Гласът на Рут Колева е невероятен! Обичам първия й албум, а песента “Run” обичам дори повече! Оглеждайте се за това момиче!“", "date": "2020.01.29", "title": "Рут Колева представя тайнствен албум в зала „България“"}
{"url": "https://www.monitor.bg:443/bg/a/view/vilner-dobavi-oshte-luks-v-interiora-na-bmw-x7-187174", "text": "През миналата година BMW представи на пазара най-големия си високопроходим автомобил, който логично носи индекса X7. Моделът се предлага с няколко варианта на задвижване, като безспорно най-интересната е M50d. Под капака на BMW X7 M50d има 3,0-литров 6-цилиндров дизелов двигател с четири турбокомпресора и мощност 400 к.с., а максималният въртящ момент е 760 Нм. Двигателят е съчетан с 8-степенна автоматична скоростна кутия и двойно предаване xDrive. Цената на BMW X7 M50d започва от 209 050 лева и лесно може да достигне четвърт милион лева. „Недопустимо е да продаваш флагман на престижна марка, като BMW, с подобни пропуски в салона”, казва Атанас Вилнер. „Още повече, че в случая не става въпрос само за върховия модел BMW X7, но и за върховото му изпълнение M50d”, уточнява създателят на Vilner Garage. Вилнер визира най-вече оставените голи пластмасови повърхности, като основите на седалките и големия панел с поставки за чаши и USB букси на втория ред. Заводските шевове в горната част на таблото също не са перфектни. „Това е най-твърдата пластмаса в съвременна кола на марката, на съвсем видимо място. Освен това, конкретният автомобил е и с така наречения разширен кожен пакет, което прави нейното присъствие още по-недопустимо. В основите на седалките са вградени бутоните за тяхното управление, които са предпоставка за чест допир. Дали ще ви е приятно да си припомняте, че сте дали около четвърт милион за тази кола всеки път, когато докосвате тези твърди и грапави панели? На мен не би ми било”. казва Вилнер. За да превърне салона на BMW X7 в наистина подобаващ за The President, както BMW наричат X7, дизайнерите от Vilner Garage са използвали абсолютно същата кожа, с която са облечени седалките. „Поръчахме няколко квадратни метра кафява кожа Merino Tartufo директно от производителя”. С нея майсторите на ателието са тапицирали долната част на таблото и корите на вратите, като на места са повторили оригиналния ромбоиден мотив от седалките на BMW Individual. Той е поставен и в долната част на централния тунел, където от Vilner са перфорирали и логото на модела X7. Шевове са контрастни, а джобовете на вратите са покрили с фин флок. Воланът е оставен недокоснат, изпълнен много добре още от фабриката. „Повече от 2 квадратни метра кожа поставихме на гърбовете на седалките”, казва Вилнер. Споменатите контролни панели в долната част на седалките, продължението на B-колонките, чак до самия под, както и конзолата за управление на климатика на втория ред, също са облечени с оригиналната кожа Merino Tartufo. Майсторите от ателието са използвали кожа дори около панорамния таван Sky Lounge, където също са повторили ромбоидния мотив от програмата BMW Individual. Самият таван е коренно различен от този, с който идва заводското BMW X7 M50d. Модификацията се оборудва стандартно с M-пакет и черна алкантара, но от Vilner са заменили отнемащия от уюта тъмен материал с кафява алкантара, допълваща топлото трюфелно излъчване на салона. Тя се простира по А-, B- и C-колоните, като продължава чак до самия багажник. С кафява алкантара е обвит и пластмасовият панел с поставките за чаши на втория ред, с перфорация X7, каквато може да се види и на изработените от ателието възглавнички за подглавниците на същите места. Отличителен контраст е синият цвят на предпазните колани, като комбинацията между кафяво и синьо е често използвана от Vilner, всеки път обаче по различен начин. От синя лента, идентична с тази на коланите, е изработена и презрамката на специалната пасваща на интериора спортна чанта. Сакът мигновено може да бъде разпознат, като изделие на програмата BMW Individual, заради ромбоидните мотиви и кожата Merino Tartufo, само че е дело на Vilner. „В каталога на модела BMW пишат: „Разширеният кожен пакет на BMW Individual свидетелства за безупречно качество”. На тяхно място обаче, аз не бих използвал думата разширен. Не ме разбирайте погрешно обаче, BMW X7 е супер луксозен и технологичен автомобил. И много хора няма да обърнат внимание на дребните недостатъци на салона, които отбелязваме. Ние обаче сме затова, за да изглаждаме тези недостатъци, именно за онези, които ги забелязват”, завършва коментара си Вилнер.", "date": "2020.01.29", "title": "Vilner добави още лукс в интериора на BMW X7"}
{"url": "https://www.monitor.bg:443/bg/a/view/prokuraturata-nishti-nov-zamyrsitel-na-reka-marica-zaradi-umrelite-ribi-187214", "text": "Районната прокуратура в Пловдив се самосезира и разпореди проверка за наличието на пластмасови и други опасни отпадъци във водите на река Марица край град Стамболийски, съобщиха от държавното обвинение. Повод да се самосезират са медийни публикации, според които отпадни води от Стамболийски се изливат директно в река Марица. В статии сайтът „Пловдив – прес” публикува снимки и видеа, от които се виждат пластмасови боклуци и мъртва риба по брега на реката при мястото на тръбата. Кметът на Стамболийски Георги Мараджиев излезе с официално становище по обвиненията. От фейсбук страницата си той категорично отрече твърденията за замърсител на река Марица от Стамболийски и ги определи като неверни.   Никога обаче аз и екипът ми не сме били безучастни към фалшивите новини, чиято единствена цел е да ни оклеветят, да ни очернят или да омаловажат общинското управление с лъжи”, казва градоначалникът на Стамболийски. Мараджиев цитира секретаря на общината д-р инж. Даниела Кръстева, според която „каквито и нови твърдения да се пускат в публичното пространство, не могат да заличат факта, че зaмърcявaнeтo идвa oт пoрeчиeтo нa рeкa Пишмaнкa, обл. Пазарджик, откъдето са взeти прoби oт вoдaтa, зa дa ce уcтaнoви източника на замърсяване. Първoнaчaлно дaнните coчеха, чe рибaтa e умрялa зaрaди изпуcкaнeтo във вoдaтa нa т. нaр. млeнки oт плacтмaca, които са неразтворими вещества при преработка (рециклиране) на пластмасата. До това заключение са стигнали и в РИОСВ – Пазарджик. Взетите проби от водата на Марица и от умрялата риба бяха дадени за изследване в акредитирана лаборатория. Резултатите показват: рибата е отровена с пестициди.”. Срокът на приключване на проверката на районната прокуратура е 20 дни, уточниха оттам. „Проверката се извършва по реда на надзора за законност и е с оглед установяване на данни за извършено престъпление по чл. 352 ал. 1 от Наказателния кодекс – за замърсяване на водите на река Марица, от което са настъпили вреди за околната среда. Проверката е възложена на Басейнова дирекция – „Източнобеломорски район“ и на служителите на РУ на МВР – Стамболийски.По разпореждане на прокуратурата ще бъде изискана документация – констативни протоколи, снемане на обяснения от управители на фирми, които се занимават с преработка на пластмасови изделия и др.”, се казва в съобщение от районната прокуратура в Пловдив.    „Проверките на институциите по взетите на 25 януари проби от водите на реката са показали замърсяване с три вида пестициди. Екокатастрофата е голяма. Досега не е имало такова замърсяване в района на реката и с такива щети. Не може да се каже точното количество измряла риба, но става въпрос за тонове. Някои от екземплярите са 10-годишни”, каза ден по-рано областният управител на Пловдив Дани Каназирева. Все още се чакат пробите, взети от мъртвата риба, които са изпратени в специализирана лаборатория в София. При направените проверки от Областна дирекция по безопасност на храните на регламентирани и нерегламентирани пазари не е установена продажба на риба от замърсения район на Марица. Няма риск за питейната вода на Пловдив, но ще се изчакат вторичните проби на водата, за да се възстанови в пълен обем работата на помпени станции Юг и Север .   Снимки областна администрация  ", "date": "2020.01.29", "title": "След измрялата риба прокуратурата нищи нов замърсител на река Марица"}
{"url": "https://www.monitor.bg:443/bg/a/view/kaufland-i-b-ch-k-sybraha-nad-27-000-leva-za-nujdaeshti-se-deca-v-kampanijata-topyl-objad-187201", "text": "Над 27 000 лева бяха събрани в инициативата „Топъл обяд“ на Българския Червен кръст (БЧК), която Kaufland България подкрепи за 11-а поредна година. Дарителската инициатива осигурява безплатен обяд на деца в неравностойно положение. От 30 ноември 2019 г. до 10 януари 2020 г. клиентите на Kaufland България имаха възможност да направят дарение в благотворителните кутии, поставени във всички магазини на компанията в страната. Средствата от инициативата се предоставят за безплатен обяд на деца в неравностойно положение – сираци, полусираци, от многодетни семейства, с трайно безработни родители. Дарение от 2 лв. осигурява обяд на едно дете Сумата от 27 134 лева, събрана в изминалото коледно издание на „Топъл обяд“, е рекордна за последните пет години. От БЧК отчитат най-много дарения в София, Варна, Кюстендил и Стара Загора, следвани от Велико Търново, Разград, Кърджали, Видин, Бургас, Перник и Хасково. В писмо до компанията от Българския Червен кръст изказват благодарност към нея и нейните клиенти за дългогодишната подкрепа. По време на дългогодишното партньорство между Kaufland България и БЧК компанията е спомогнала за набирането на 411 065 лева. Програма „Топъл обяд“, която осигурява безплатна храна в училище за 16-та поредна година, до момента е обхванала 17 600 нуждаещи се деца от уязвими семейства. През последните няколко години Kaufland разгръща своите действия за корпоративна социална отговорност под слогана „Действията носят промяната“. Компанията непрекъснато работи за иновативни решения с конкретен принос в полза на хората и природата. За периода от 2017 до 2019 г. Kaufland България е инвестирала близо 12 милиона лева в проекти и инициативи за околната среда. Наред с това компанията инвестира в проекти в подкрепа на талантливи деца и в помощ на уязвими групи. От средата на 2018 г. Kaufland е дарила близо 350 000 лева за социални проекти. Дарителството е част от цялостната политика за устойчиво развитие, която Kaufland България разгръща. За нея компанията е отличена с множество награди, сред които е и призът „Най-голям корпоративен дарител“ на Българския дарителски форум.", "date": "2020.01.29", "title": "Kaufland и БЧК събраха над 27 000 лева за нуждаещи се деца в кампанията „Топъл обяд“ "}
{"url": "https://www.monitor.bg:443/bg/a/view/edna-treta-ot-prodavanite-v-italija-benzin-i-dizel-kontrabandni-187125", "text": "Близо една трета от продаваните в Италия бензин и дизелово гориво са контрабандни – твърди в просторно разследване влиятелният всекидневник „Република“. Според цитирани от вестника източници от Финансовата гвардия, само през 2017 г. държавата е била ощетена с около 2 млрд. евро от неплатени налози и акцизи върху незаконно изтъргувани горива. В същото време огромните печалби на трафикантите на бензин и дизел, които често са част от мощни кланове на организираната престъпност, се равнявали на тези от от алъш – вериша с наркотици. Авторката на разследването Флориана Булфон твърди, че огромната част от контрабандно внасяните в Италия горива пристига по море от Либия. Но танкерите или корабите – цистерни не акостирали директно на Апенините, а винаги транзитирали през Малта, където вносният режим бил крайно либерален и товарът бил озаконяван като „европейски“ само с един печат, при това без какъвто и да било контрол. После горивата били откарвани в големи пристанища като Неапол, Триест, Бриндизи, Анкона и др., където били разтоварвани в нарочни депа, но по документи били реекспортирани за трети страни, тоест осъществяван бил фиктивен износ. После били разкарвани до влезли отдавна в комбината законни и незаконни бензиностанции, добре организирани от мафиотските съзаклятия. Особено в незаконните структури, разположени най-често в южна Италия, горивата били продавани на постоянни верни клиенти на цени по-малки от 1 евро за литър или с около 40 – 45% под официалните. Другият канал за вкарване в страната на контрабандни бензин и дизел бил през Словения, като обикновено произходът им бил от източноевропейски страни. В този случай горивата пътували като неподлежащи на данъци и акцизи масла и химически материали, а понякога дори като мляко и плодови сокове. В не малко случаи трафикантите използвали и маскирани цистерни, вани и други големи съдове за превоз, които често били монтирани в контейнери за морски превоз и прекарвани най-често като хранителни стоки. Веднъж преминали границата и митничарския пункт край град Гориция, горивата много често прекосявали цяла Италия, за да стигнат до обзаведените от трафикантите складове – депа за тяхното преразпределение към законни и незаконни бензиностанции. „Република“ подчертава, че правителството в Рим взема строги мерки за контрол на вноса и търговията с горива, включително и електронен, благодарение на който властта се надява да вкара в хазната до края на годината поне 1 млрд. евро допълнително.", "date": "2020.01.29", "title": "Една трета от продаваните в Италия бензин и дизел – контрабандни"}
{"url": "https://www.monitor.bg:443/bg/a/view/pochti-gotovoto-novo-berlinsko-letishte-nabira-statisti-187188", "text": "Новото берлинско летище търси 20 000 души, които да участват в изпробване на съоръженията като част от подготовката на аеропорта да бъде открит тази година след дълго отлагане, предаде ДПА. Хората, желаещи да видят предварително новото летище БЕР (BER), могат да кандидатстват онлайн, за да се включат в тестовете като \"статисти\" на определени дати между 23 юни и 15 октомври. Летището трябваше да бъде открито преди девет години, но се натъкна на редица проблеми. Набират се около 900 доброволци за подобни тестове на новата жп гара, разположена под сградата на летището, намиращо се в южната част на германската столица. Предвидени са около 30 дати за изпробване на всички стандартни процедури при посещение на летище - чекиране, проверки за безопасност, стигане до летищния гейт. Ще бъдат направени симулации на евакуация и взимане на мерки при извънредни ситуации. Интересът е голям, каза главният изпълнителен директор на БЕР Енгелбарт Лютке Далдруп. Няколко хиляди души вече са посетили мястото, където \"статистите\" могат да се запишат, допълни той. Планира се летище БЕР да отовори врати на 31 октомври.", "date": "2020.01.29", "title": "Почти готовото ново берлинско летище набира \"статисти\""}
{"url": "https://www.monitor.bg:443/bg/a/view/zakona-za-hazarta-mina-na-pyrvo-chetene-187189", "text": "Лотарийните игри с изключението на томболи, бинго, кено и други подобни, ще се организират само и единствено от държавното предприятие „Български спортен тотализатор”. Това приеха на първо четене депутатите в парламента с промените в Закона за хазарта, внесен от лидера на НФСБ Валери Симеонов. Той бе подкрепен от 116 депутати, 2-ма бяха против, а 68 гласуваха \"въздържал се\". Предложението предвижда още лотарийни талони да се продават единствено в лицензирани от Комисията по хазарта обекти, които обаче не трябва да се намират на разстояние по-близо от 300 метра от училища и университети. Данъчните ставки да се изравнят, пише още в промените. Новият законопроект гласи още, че  органите за управление на тотото ще се назначават от министъра на финансите и на спорта, като мотивът на вносителя е, че по този начин по-добре ще се гарантира финансовата им отговорност. В мотивите си вносителите се позовават и на законово уреденото правило, че от приходите за хазарта трябва да се заделя за спорт. В момента обаче такива пари в хазната влизали само от спортния тотализатор - 27% от печалбите му, не и от останалите хазартни оператори, посочват вносителите. Именно с тези промени щели да влязат повече пари в хазната, които да отидат за спорт и изграждането на нови спортни бази. По време на дебатите вносителят Валери Симеонов заяви, че с промените се цели въвеждането на по-строги мерки за лотарийните игри. Той изтъкна, че според криминалната статистика се увеличават престъпленията заради хазартна зависимост, като заяви, че това било болестно състояние. Той отговори на критиките, че се разпределяли дялове в сектора, като заяви, че такива намеци за преразпределяне на бизнеса били неоснователни. По думите му било общ дълг да се опази здравето на гражданите и най-сигурният начин бил игрите да се извършват единствено от държавата. Симеонов отново напомни, че в много европейски държави е наложен държавен монопол в сектора. БСП дадоха да се разбере, че няма да подкрепят закона. Социалистът Румен Гечев изрази мнение, че проверката на частния хазартен бизнес била поръчана. „С кого взаимодейства Комисията по хазарта - с НАП\", подчерта социалистът. Комисията по хазарта и НАП били на подчинение на министъра на финансите Владислав Горанов, а експертите там или били калинки, или си затворили не едното, а двете очи. „Цялата държавна власт е в комисията по хазарта”, каза Гечев.  От опозицията изтъкнаха още, че промените противоречали на Конституцията, а от своя страна Симеонов ги посъветва да сезират Конституционния съд, ако смятат така.", "date": "2020.01.29", "title": "Законът за хазарта мина на първо четене"}
{"url": "https://www.monitor.bg:443/bg/a/view/sled-predsedatelski-syvet-v-ns-planirat-korekcija-na-tekstovete-za-kursa-evro-lev-187202", "text": "Има политически консесус за еврозоната, а България ще се присъедини към еврото с действащия курс от 1,95583. Това увери за пореден път финансовият министър Владислав Горанов след извънредно заседание на Председателския съвет в НС, на която са били извикани както той, така и шефът на БНБ.  Горанов обясни, че били поканени да докладват степента на напредъка към включването на България към чакалнята на еврозоната – EMR II. Конкретният повод  обаче се оказаха поправките, внесени между първо и второ четене от шефката на бюджетата комисия Менда Стоянова, според които фиксираният курс „лев – евро” ще се равнява на курса, договорен между ЕЦБ и държавите от еврозоната плюс Дания. Поправките се във Валутния закон, с който на свой ред чрез допълните разпоредби се изменя Закона за БНБ. Това предизвика опасения, дори и теоретични, за промяна на настоящия курс  и дори заплаха за съществуването на Валутния борд, както и възможност други държави да искат промяната на курса. В резултат и от МФ, и от БНБ успокоиха, че няма опасност за борда, а Горанов категорично заяви, че ще влезем в еврозоната с настоящия курс евро-лев.  „Запознахме колегите от всички парламентарни партии с графика на напредъка. Получихме за пореден път потвърждение, че присъединяването на България към Еврозоната има политически консенсус. Това беше предмет на срещата в кабинета на председателя на НС\", заяви още Горанов, но даде да се разбере, че все пак ще се изготвят поправки в предлганите от властта текстове.  отговори лаконично Горанов на въпроса дали ще се въведат гаранции, че сегащния фиксиран курс няма да се променя с решение на други държави. Накрая препоръча на медиите да дойдат в четвъртък на заседанието на бюджетната комисия. След председателския съвет обаче стана ясно, че текстовете за промени в закона за БНБ, които засягат курса „евро-лев”, ще бъдат коригирани, а целта е да няма двусмислено тълкуване, че България ще влезе в ERM II  и еврозоната с курс различен от настоящият.  Депутати, и от мнозинството и от опозицията, коментираха неофициално в кулоарите на НС, че са се договорили да бъде направена добавка към настоящите текстове, така че да се гарантира фиксирания в момента курс.   Предстояло и ново заседание на председателския съвет на НС в четвъртък сутринта, където текстовете да бъдат огледани, а след това следобед на заседание на бюджетната комисия да бъдат предложени и гласувани на второ четене.", "date": "2020.01.29", "title": "След председателски съвет в НС: Планират корекция на текстовете за курса „евро-лев”"}
{"url": "https://www.monitor.bg:443/bg/a/view/irina-shejk-trjabvashe-da-se-rodja-myj-187158", "text": "Супермоделът Ирина Шейк направи любопитно признание. Красавицата сподели, че в тийнейджърските си години е помислила, че се е родила с грешните пол и тяло. „Не знам защо. Може би защото баща ми винаги е искал да има момче. Бях на 14, когато той почина. Помислих си: И планирах никога да не се омъжвам“, изповяда се пред британското издание на Vogue тя. Към днешна дата 34-годишната красавица е надраснала това мислене и е щастлива, че е жена. Междувременно феновете й тръпнат в очакване да разберат има ли нов мъж до себе си, след като се раздели с актьора Брадли Купър. По всяка вероятност причината за краха в отношенията им е певицата Лейди Гага, но двамата само загатват това.", "date": "2020.01.29", "title": "Ирина Шейк: Трябваше да се родя мъж"}
{"url": "https://www.monitor.bg:443/bg/a/view/a1-demonstrira-inovativnija-huawei-mate-30-pro-187191", "text": "А1 започва предлагането на най-новия представител на Mate серията на Huawei – Mate 30 Pro, в комплект с безжичните слушалки с интелигентно шумоподтискане FreeBuds 3. Устройството беше представено от китайския технологичен гигант през есента на 2019 година и веднага привлече вниманието на любителите на високите технологии с редица иновативни решения. Първото нещо, което прави впечатление във външния вид на смартфона, е нетрадиционният дизайн на камерата. Четворната Leica камера, позиционирана на гърба на устройството, впечатлява не само с формата си, но и с възможностите за прецизно засичане на разстоянието и правене на снимки дори в условия на ограничена осветеност. Модернизираните функции АI HDR+ и AI сегментиране позволяват на софтуера на камерата да анализира изображението и да го сегментира в различни части. Така потребителите с лекота получават баланс в светлината, цвета и контраста. Дисплеят на устройството прави впечатление заради преливащата си форма, която обхваща и страничните части на устройството. Това технологично решение не е създадено само за визуален ефект, а има и чисто практически ползи. Заобленото стъкло с изключителна извивка от 88 градуса осигурява естествено докосване и задържане в дланта на ръката. Освен това, от страничната част на дисплея могат да се управляват редица функции на устройството. Това, което остава скрито от потребителите вътре в устройството, е не по-малко важно за работата на Huawei Mate 30 Pro. Процесорът Kirin 990 постига значително подобрение в цялостната производителност и енергийната ефективност на смартфона. Той е създаден на нов принцип в процесорната архитектура - Big-Core плюс Tiny-Core NPU. „Големите“ и „малките“ ядра изпълняват различни задачи, според изискванията за натовареност, необходими за съответния процес. Оптималната работа на процесора е важна и за издръжливостта на батерията. Със своите 4500 mAh, Huawei Mate 30 Pro e сред най-мощните в портфолиото от устройства на А1. Освен с интелигентна система за разпределение на натоварването, устройството може да се похвали и с функция за бързо зареждане, както и с възможност за обратно зареждане на други устройства, 3 пъти по-бързо от това при Mate 20 Pro. Това е първото устройство на Huawei, което идва с Android 10, но без така наречените Google Mobile Services (GMS) – инструменти на Google, които са част от обичайната инсталация на операционната система. Това ще даде възможност на потребителите да се запознаят с новата Huawei AppGallery – собствен магазин за приложения, разработен от компанията, който бързо и постоянно се обогатява с все повече глобални и локални приложения. Mate 30 Pro е поредното доказателство, че Huawei ще продължава самостоятелно по пътя си в разработването на нова модерна екосистема от интелигентни устройства и услуги. Huawei Мате 30 Pro се предлага от А1 в комплект с FreeBuds 3 на цени от 56,99 лв. месечно на изплащане, в комбинация с тарифен план A1 One Unlimited 5XL. Любителите на мобилните технологии могат да се запознаят с устройството на специалния щанд в магазина на А1 в Mall of Sofia, на столичния булевард „Александър Стамболийски“ 101.", "date": "2020.01.29", "title": "А1 демонстрира иновативния Huawei Mate 30 Prо"}
{"url": "https://www.monitor.bg:443/bg/a/view/gripnata-vakancija-oprazni-1850-uchilishta-ne-se-uchi-v-21-oblasti-187190", "text": "В грипна ваканция от днес излизат учениците в областите Видин, Велико Търново, Враца, Пловдив, Силистра, Сливен. Те ще са в грипна ваканция до 5 февруари включително. Продължават да не учат децата в областите Благоевград, Бургас, Варна, Габрово, Добрич, Кърджали, Кюстендил, Монтана, Пазарджик, Перник, Смолян, София-град, София-област, Хасково и Ямбол. Учебни занятия продължават да се провеждат в 5 области -  Плевен, Русе, Стара Загора, Търговище и Шумен. В останалите 2 области на страната - Ловеч и Разград, учебните занятия са преустановени само в отделни училища. Не учат учениците в 7 училища в област Ловеч и в едно училище в с. Острово, област Разград. Не се провеждат занимания и в 2 детски градини в с. Сушево и Завет, Разградска област.", "date": "2020.01.29", "title": "Грипната ваканция опразни 1850 училища, не се учи в 21 области "}
{"url": "https://www.monitor.bg:443/bg/a/view/biznesyt-izleze-na-protest-vypreki-otlaganeto-na-naredbata-za-kasovite-aparati-187194", "text": "Въпреки че вчера министърът на финансите Владислав Горанов отложи наредбата за касовите апарати с 6 месеца, днес бизнесът излезе на протест. Търговците започнаха да се събират още преди 12 часа, а площадът се напълни с хора за минути. Жандармерия и части за борба с масови безредици обаче ги причакват в целия район около Народно събрание още от 10 часа тази сутрин. Към момента отговор от финансовия министър няма. Подвиквания за оставка се чуват през минути, придружени от свирки и клаксони. Търговците настояват за оставката на финансовия министър Владислав Горанов и на премиера Бойко Борисов. „Оставка на Горанов и на правителството, което ни докара дотук“, извикаха търговци от цялата страна. “Няма да се оставяме да ни вземат бизнеса”, каза една от протестиращите, подкрепена от одобрителните възгласи на колегите си. Според полицаите, които са на мястото на събитието, протестиращите наброяват между 4-5 000 души. Друг коментира за \"Монитор\", че хората са около 2 000. Исканията на бизнеса са не само отмяна на наредбата, но и цялостно коригиране според различните сегменти и търговски обекти. Към момента продажбите в един цветарски магазин се третират като тези в един хипермаркет от големите вериги, или в един автосервиз. \"Тази система СУПТО е неработеща, защото не е тествана реално – техническите проблеми са много и нито сървърите на НАП са адекватни, нито компютрите във всички магазини в България могат да отговорят на изискванията\", каза Искрен Иванов от Русе, собственик на два онлайн магазина и на три физически детски магазина пред „Монитор“. Той изтъкна, че в наредбата няма равен старт. В момента тя включва само български фирми, а големите търговски вериги от чужд произход не са обхванати, тъй като техният срок е по-голям. „Това е абсолютна дискриминация“, завърши Иванов. Наредбата за касовите апарати или Наредба Н-18 трябваше да влезе в сила още през 2018 г. Оттогава насам обаче тя бе отлагана няколкократно заради кратки срокове и невъзможни за изпълнение изисквания. През миналата година бяха направени и някои корекции, въпреки които някои браншове останаха без алтернатива. През последните дни от приходната агенция и от финансовото министерство настояваха, че наредбата няма да се отлага. След 3-часова среща с браншови организации и след консултации с премиера Бойко Борисов обаче  . То ще бъде 6 месеца и така наредбата ще влезе в сила на 31 юли 2020 г.", "date": "2020.01.29", "title": "Бизнесът на протест, въпреки отлагането на наредбата за касовите апарати (ОБНОВЕНА)"}
{"url": "https://www.monitor.bg:443/bg/a/view/albert-popov-otnovo-vleze-v-top-20-na-svetovnata-kupa-v-shladming-187192", "text": "Асът ни в алпийските ски Алберт Попов направи пореден силен старт за Световната купа. В най-посещаваното състезание през сезона - нощния слалом в Шладминг (Австрия) той зае 19-о място. Алберт бе едва 26-и след първия манш, но перфектен втори, в който даде пето време от всички 30 скиори, Попов се изкачи до 19-ата позиция. За българина това е четвърти старт през сезона в който той е в топ 20 за Световната купа. И в Шладминг до него бе и семейството му. Милата година на тази писта Алберт завърши 6-ти и постигна най-доброто си класиране до момента. Камен Златков също стартира в слалома. Той обаче остана едва 47-и в първия манш и така не стигна до втория. Победата в Шладминг бе за Хенрик Кристоферсен (Норвегия) с време от 1:42.37, който бе втори след първия манш. Втори остана Алекси Пентюро от Франция с изоставане от 34 секунди, а трети на 83 секунди се нареди Даниел Юле (Швейцария). Лидерът от първото спускане Маршо Шварц (Австрия) сбърка фатално в началото и после се пусна само заради тези 40 000 дошли да го подкрепят за победата. Шварц остана на последното 27-о място. Протестираща дама по оскъдно облекло мина финала пред италианецът Алекс Винатцер. В генералното подреждане за Световната купа в слалома след 8 от 12 старта води Кристоферсен с 841 т. Втори с Алекси Пентюро със 722, а трети е Александър Килде (Норвегия) със 700. За купата на слалом Кристоферсен пак е първи с 552 т, а Даниел Юле (Швейцария) е втори с 495 т. Алберт Попов е 28-и с 67. Следващият слалом е на 8 февруари в Шамони (Франция). /БТА", "date": "2020.01.29", "title": "Алберт Попов пак в топ 20 на Световната купа по ски"}
{"url": "https://www.monitor.bg:443/bg/a/view/zagubite-po-svinskata-chuma-da-poeme-i-biznesyt-186980", "text": "Успехът за изкореняване на африканската чума по свинете се състои единствено и само в общи и синхронизирани действия на всички държави в света. Това обяви министърът на земеделието, храните и горите Десислава Танева в първия ден на световното изложение за храни в Берлин „Зелена седмица” по време на форума на високо равнище „Бъдещето на световното производство на свинско месо под заплахата от африканска чума по свинете”.    Една четвърт от популацията на свинете в света е загубена заради АЧС, каза Моник Елоя, ген. директор на Световната организация по здравеопазване по животните (OIE). Китай засега е най-потърпевш, като там от 162 огнища са убити близо 1 млн. прасета само за 2019 г., каза представителят на Поднебесната империя Ван Го Мин.  Представителят на Япония разказа, че до този момент са успели да не я допуснат на острова. Там използват обучени кучета, които разпознават вируса. Такива кучета посрещат пътниците от самолетите в Берлин, видя Телеграф. Северна Америка е без зараза, но в Канада работят по създаване на ваксина. Стана ясно, че през 70-те години няколко южноамерикански страни, включително и Куба, са били силно потърпевши от АЧС. Основните преносители са били влизащи пътници от Испания, която вирусът е поразил първа в ЕС, според журналистически разследвания.    Няма спасение от АЧС, въпрос на време е вирусът да превземе планетата. И никакви огради няма да го спрат, защото основните преносители са хората. Това заяви Сергей Данклер. главен ветеринар на Русия – държава, силно пострадала от вируса. Той призова страните за въвеждане на строги правила (виж карето, б.а.) Трябва да приемем утвърдени единни стандарти за по-високи мерки за биосигурност в свинекомплексите, както и нови правила за обезщетения и репопулация. Целта е да  елиминираме спекулацията около цената на свинското месо и да направим финансово отговорни стопаните, каза българският министър Десислава Танева. Тя изтъкна, че е нужно да бъдат разграничени последствията при домашната свиня и при дивите свине. Танева цитира статистика, според която към 2019 г. у нас са регистрирани 49 огнища при домашни свине. Въпреки това обаче в страната ни все още има силно развито свиневъдство, според нея. Тя уточни, че от 2018 г. до сега е засегнато 15 % от поголовието на свинете-майки в индустриалните ферми в България. Намалението на поголовието увеличава цените на свинското месо навсякъде и носи щети за всеки данъкоплатец в общността. Това води до силен инвестиционен натиск в сектор свиневъдство”, поясни министър Танева. Ако една страна е засегната от чума 3 години, тя изпада в изключително рискова ситуация. В същото време остава задължението за компенсация от данъците на европейския бюджет. Рисковете от пренасяне на болестта са свързани с преноса на храна, в същото време няма вътрешни граници, проблем е, когато проверяваш багажа на туристите. Това са детайли, които следва да се изчистят, за да може всички мерки, които трябва да се вземат за профилактика, превенция и борба с АЧС да могат безпрепятствено да бъдат прилагани. Сега, когато има 3- километрова зона около огнище, можеш да спреш достъпа до коли и хора, но не можеш да направиш това на вътрешна граница в ЕС”, каза още тя. Руската палата, която е с най-голяма площ на изложението за храни Зелена седмица в Берлин беше затворена за около час, видя „Телеграф”.  Хората бяха изкарани с предупреждения за техническа опасност. По-късно самият главен ветеринар на Русия Сергей Данклер даде обяснения в речта си по време на световния форум за африканската чума по свинете. Хората са основни преносители ни вируса и никоя страна не е застрахована. Затова трябва да има строги мерки за защита. Днес бе затворена Руската палата за това, че немските власти са установили нелегален внос на свинско месо. Казах, че щом като е така, виновните трябва да си понесат наказанието в немски затвор, заяви Данклер. След форума той потвърди думите си пред български журналисти. По-късно изтече информация, че месото са били руски наденици, а вносът на свинско от Русия е забранен, заради АЧС в страната.", "date": "2020.01.29", "title": "Загубите по свинската чума да поеме и бизнесът"}
{"url": "https://www.monitor.bg:443/bg/a/view/ti-i-lidl-za-po-dobyr-jivot-s-dve-prestijni-otlichija-187200", "text": "Лидл България получи две първи отличия за своята най-голяма социално отговорна инициатива „Ти и Lidl за по-добър живот“. Тя бе отличена в категория „Социален ангажимент“ в Годишните награди на германската икономика за своята социалната ангажираност, както и в категория „Обществено отговорна компания 2020“ на Бизнес наградите на Форбс, които отличават компании, инвестиращи успешно в общественополезна дейност. „Вълнуваме се, че получаваме толкова престижни отличия, защото инициативата „Ти и Lidl за по-добър живот“ е доказателство, че с правилната нагласа, енергия и вдъхновение всички можем да постигнем положителни промени за обществото. Вярвам, че за три години резултатите, които постигнахме благодарение на нашите клиенти и партньори са повече от впечатляващи. Близо 21 000 души са преките бенефициенти във финансираните 73 проекта, а над 150 000 души са непреките. Така ние допринасяме за устойчива промяна и за осигуряването на възможност за по-качествен и пълноценен начин на живот на местните общности“, сподели Милена Драгийска, изпълнителен директор на Лидл България. Отличията са естествен резултат от усилията на компанията да допринася за по-качествения и пълноценен начин на живот на хората от различните региони от 2017 година до сега. Инициативата се реализира в партньорство с „Фондация работилница за граждански инициативи“ и Български дарителски форум и е определяна като най-голямата грантова програма на частен корпоративен дарител у нас.", "date": "2020.01.29", "title": "„Ти и Lidl за по-добър живот“ с две престижни отличия "}
{"url": "https://www.monitor.bg:443/bg/a/view/populjarna-blondinka-nahlu-polugola-na-pistata-v-shladming-galeri-ja-187193", "text": "Известната Кинси Волански, която нахлу полугола на терена по време на финала на Шампионската лига по футбол през миналата година, отново прекъсна спортно състезание. Атрактивната блондинка се прояви в подобен стил на пистата “Планай” в австрийския зимен център Шладминг, докато се провеждаше слаломът Световната купа по алпийски дисциплини. Волански изскочи на финалната права на пистата, облечена в изрязан бански и държеше банер с надпис в памет на легендарния баскетболист Коби Брайънт, който загина трагично преди дни. Това се случи малко преди италианският скиор Алекс Винацер да пресече финала по време на втория манш от състезанието. Появата на Кинси Волански обърка организаторите, които спряха времето на Винацер по-рано и го обявиха за новия лидер след вторите спускания. Италианският скиор избухна в радост, но грешката бързо бе поправена. Скиорът продължаваше да се радва, но резултатът му вече беше коригиран.", "date": "2020.01.29", "title": "Популярна блондинка нахлу полугола на пистата в Шладминг (ГАЛЕРИЯ)"}
{"url": "https://www.monitor.bg:443/bg/a/view/vergov-mentor-na-pishman-svaljachi-v-armijata-187154", "text": "Да му се чуди човек какво й е било скандалното през 60-те години на комедията на Георги Марков „Кафе с претенция“, която имаше премиера на сцена „Миракъл“ в театър „Българска армия“ преди две вечери?! Може би – „моралното разложение“ на героите, трима мъже в залеза на своята младост (или в десетилетието между 29 и 30), гнили интелигенти, които се шляят по „Раковска“, за да се показват и да безделничат в модните заведения, като бройкат по-засуканите момичета, пият вермут и изобщо се правят на табиетлии?! Хайде де, тогава всички са го правили, включително и самият автор. Да се чуди човек дали и днес спектакълът на режисьора Иван Урумов по пиесата „Кафе с претенция“ с нещо би предизвикал възмущението на зрителите или поне – на особено политкоректните сред тях?! В ерата на #MeToo и #Time`sUp – може би с откровения сексизъм на персонажите, които без задръжки обсъждат външността на неприсъстващите дами (красиви или грозни), възприемат ги единствено като сексуални обекти, смятат, че и че за да те обичат – удряй... Спокойно: и преди, и сега, и винаги триото може да бъде оправдано по всички обвинения – позьорите Милчо, Милко и Минко са от онези пишман свалячи, които много повече говорят, отколкото да мислят наистина изговореното, а още по-малко пък го вършат. Иронични и самоиронични, великолепните актьори Юлиан Вергов (гост-звезда от Народния в ролята на ментора на донжуаните), Иван Радоев и Моню Монев ги правят даже симпатични. Двамата (Вергов и Радоев) са поканили в апартамента на единия ефектни провинциални девойки, с които са се запознали същия ден и са ги разходили с автомобил до Бояна, но вместо красавиците ги изненадва третият им приятел (Монев), отскоро женен, решил да прекара една вечер по ергенски на чашка с тях. Пред „бракувания“ си другар Милчо и Милко се перчат като пауни и ръсят духовитости. На мен специално най-много ми хареса откритието, че Но когато над купона надвисва провал, си казват доста нелицеприятни неща един за друг – кой е използвач и кой е стиснат, кой е селянин и кой фукльо без покритие... На финала едно приятелско кафе – този път без претенция, може и да оправи отношенията между тях. Като се абстрахираме от предразсъдъците и клишетата на съответната епоха – на напъпилия социализъм, „Кафе с претенция“ в крайна сметка се оказва една непретенциозна, незлобива и безобидна комедия на характерите, която се гледа с лекота. В някои вечери на някои зрители повече не им и трябва. Сценографията и костюмите – сатенени халати в холивудски стил, са на Нина Пашова, музиката – на Дони.  ", "date": "2020.01.29", "title": "Вергов – ментор на пишман свалячи в „Армията“    "}
{"url": "https://www.monitor.bg:443/bg/a/view/ns-othvyrli-votyt-na-nedoverie-187182", "text": "Преди това от БСП възнегодуваха, че премиерът Бойко Борисов не е в залата при гласуването.  След гласуването от ГЕРБ обвиниха социалистите, че единствената цела на БСП е била извличането на политически дивиденти, заслепени от \"тесни партийни интереси и лидерски амбиции\". \"С фиаско за опозицията приключи поредният вот на недоверие.\", коментира в отрицателен вот шефката на ПГ на ГЕРБ Даниела Дариткова, като опреди резултата от него като предизвестен финал. Дори слайдшоуто ви не беше впечатляващо\", каза тя и добави, че червените не са успели да убедят хората, че са алтернатива. ГЕРБ обвини БСП,че си играят със страховете на хората и дори създават фалшиви новини. Накрая те дадоха да се разбере, че над никого не е опънат политически чадър.  \"Жалко е, че партия със 100-годишна история може да изпадне до такава безидейност и идеологически еклектизъм\", каза Дариткова и добави,че очаква от БСП, след проваления вот, да обясняват, че това е победа. \"Все пак се надявам да не се сте се разстроили чак дотолкова, че да решите отново да излезете в нелегалност\", заключи тя. Нейните колеги Спас Гърневски и Красимир Ципов пък изтъкнаха, че няма национална криза с водата, а само локален проблем, а вотът бил опит на БСП да свали от себе си безхаберието за износената ВиК мрежа. Според Ципов пък целта на червените била да влязат във властта през задния вход и да отклонят България от демократичния й път.  Малко след това лидерът на БСП Корнелия Нинова излезе на трибуната с част от депутатите за декларация, докато останалите социалисти стояха прави до банките си. Тя отново упрекна властта, че държавата минава от криза в криза и те се дължали на безхаберието и корупцията на правителството на Бойко Борисов. Нинова изтъкна, че такава власт се запазвала само със страх и репресии и дори БСП били жертва на такива, наред с журналисти и протестиращи. Накрая властта си позволила дори за обгазява протестиращи, визирайки протеста пред МРРБ, организиран от партия \"Възраждане\" на Костадин Костадинов. Накрая Нинова се възползва, за да коментира и темата със СРС-та с участието на президента Румен Радев. Тя коментира, че ако Радев бил послушен, едва ли властта е щяла да го подслушва. От СРС-та пък ставало ясно, че Радев не е нарушил закона. \"Случващото се с президента е вредно и опасно и цели отстраняване на ярък политически опонент без оглед на последиците\", каза тя. ", "date": "2020.01.29", "title": "НС отхвърли вота на недоверие (ОБНОВЕНА)"}
{"url": "https://www.monitor.bg:443/bg/a/view/avariral-tir-zatvori-magistrala-trakija-187180", "text": "Обърнат тежкотоварен камион затвори автомагистрала „Тракия” в посока София. Движението е ограничено при 63 км от високоскоростния път, съобщават от Агенция „Пътна инфраструктура”. Тече акция по изтеглянето му.", "date": "2020.01.29", "title": "Аварирал ТИР затвори магистрала „Тракия“"}
{"url": "https://www.monitor.bg:443/bg/a/view/tri-novi-specialnosti-v-ugozapadnija-universitet-neofit-rilski-187183", "text": "В Югозападния университет „Неофит Рилски“ – Благоевград вече ще се осъществява прием в три нови специалности - „Устойчив туризъм“, „Славянски език (руски) и туризъм“ и „Аудиовизуални изкуства в развлекателната индустрия“. По традиция кандидатстудентската кампания в Югозападния университет ще стартира с електронни изпити по български език, история на България, география на България, биология, английски език и математика. Те ще се провеждат всеки работен петък от 7 февруари до 12 юни 2020 г. и всеки работен ден от 15 юни до 5 юли 2020 г. За да се явят на електронен изпит, кандидат-студентите е необходимо да представят заявление по образец и квитанция за платена такса за конкурсен изпит. Заплащането на таксите става в деня на изпита до 60 минути преди неговото начало. Кандидатите се явяват в залата най-късно 30 минути преди началото на изпита, като представят лична карта и документ за платена такса. И тази година желаещите да се обучават в ЮЗУ „Неофит Рилски“ могат да се явят на две предварителни и една редовна изпитна сесия. Първите предварителни изпити ще се проведат в периода от 21 до 29 март, като срокът за подаване на документи е от 9 до 18 март 2020 г. Втората предварителна сесия за кандидат-студенти ще бъде през месец април. Срокът за подаване на заявления е от 13 до 23 април 2020 г. Редовната кандидатстудентска изпитна сесия ще започне на 5 юни 2020 г. с изпити по български език, история на България, география на България, биология, математика, английски език и химия. Заявления се подават от 26 май до 3 юни 202.", "date": "2020.01.29", "title": "Три нови специалности в Югозападния университет „Неофит Рилски“"}
{"url": "https://www.monitor.bg:443/bg/a/view/specakcija-pretyrsvat-ofisite-na-vasil-bojkov-187181", "text": "Засилено полицейско присъствие има пред сградата на \"Нове холдинг\", която се намира на улица \"Московска\" в София. Холдингът се свързва с бизнесмена Васил Божков, предаде БНР. Освен това се претърсва бивша резиденция, която се намира в полите на Витоша, за която също се смята, че е свързана с бизнесмена. Засилено полицейско присъствие има и пред офис на \"Национална лотария\" на улица „Фритьоф Нансен“ в столицата. Служителите са спрели работа, правят се обиски. Акция се провежда и в Комисията по хазарта, съобщи бТВ. Към момента няма информация каква е причината за претърсванията на полицията и прокуратурата. От МВР не потвърждават, но и не отричат информацията за полицейската акция. По-късно стана ясно, че обиск се прави и в дома на Божков. Това бе потвърдено от прокуратурата. Не знам какво се случва, никой не ме издирва, заяви Васил Божков за БГНЕС. Като разбера, може би ще коментирам. Нищо не знам в момента. На разположение съм на органите по всяко едно време, подчерта още един от най-богатите българи, допълни той. Оказва се, че Божков е извън страната от няколко дни. Според неофициална информация той е напуснал България още в края на миналата седмица. Междувременно стана ясно, че са извършени арести в Комисията по хазарта. Прокурори и полиция влязоха рано тази сутрин в Държавната комисия по хазарта. Полицаи са извели хора от сградата, където се намира Комисията. По непотвърдена информация е изведен и шефа на Комисията Александър Георгиев. Началникът по контрола на комисията Тодор Марков обясни пред медии, че все още не знае дали е задържан, или отведен за разпит.", "date": "2020.01.29", "title": "Спецакция в офисите и дома на Васил Божков, арести в Комисията по хазарта (ОБНОВЕНА)"}
{"url": "https://www.monitor.bg:443/bg/a/view/sofi-marinova-i-roksana-puskat-duetno-parche-187166", "text": "Ромските перли Софи Маринова и Роксана развълнуваха феновете на лекия жанр с новината, че са подготвили съвместен проект. Парчето ще стигне до широката публика скоро. Това обяви по-младата звезда пред последователите си в социалните мрежи. „Няма да ви държа повече под напрежение и ще ви кажа. Ние със Софи Маринова записахме вече в студио нашата истинска, нова и много очаквана дуетна песен. и предстои нейната премиера“, анонсира Рокси. Малко преди това тя сподели емоции от тяхна съвместна изява в Германия. „Това наше участие ще помня цял живот. Беше в Германия, имаше над 100 хиляди гости в този клуб, които ни се радваха от сърце и пееха с цяло гърло нашите песни. Те бяха щастливи, че аз и тя сме на една сцена и пеем за тях. Тези аплодисменти от тази вечер няма да забравя никога“, написа към видео от концерта изпълнителката на „За тебе, бебе“.", "date": "2020.01.29", "title": "Софи Маринова и Роксана пускат дуетно парче"}
{"url": "https://www.monitor.bg:443/bg/a/view/chetiri-divi-praseta-s-afrikanska-chuma-otkriti-kraj-panagurishte-187186", "text": "Четири положителни проби за африканска чума по свинете са потвърдени след лабораторни изследвания при отстреляни диви прасета в района на ДГС Панагюрище. Това съобщи зам.-областният управител Йордан Кожухаров след извънредното заседание на Областната епизоотична комисия. Директорът на ОДБХ Пазарджик д-р Петко Митев допълни, че след констатираното огнище е проведено заседание на общинската епизоотична комисия в гр. Панагюрище, извършен е оглед на място от представители на ОДБХ и Регионалната дирекция по горите в Пазарджик и се изпълняват стриктно всички мерки за биосигурност, разпоредени от МЗХГ- БАБХ при констатиране на огнище на АЧС. Продължава изпълнението на мерките за биосигурност в петте индустриални ферми и двете кланици в региона. Директорът на РДГ Пазарджик инж. Ангел Кузманов съобщи, че със заповед на министър Десислава Танева е удължен срокът за групов лов на дива свиня до 16 февруари, при стриктно спазване на мерките за биосигурност във всички ловни стопанства. От 30 декември м.г. до 26 януари 2020 г. са извършени 1044 проверки от служители на РДГ. За същия период са издадени 666 разрешителни за групов лов и са отстреляни 257 диви свине, издадените разрешителни за индивидуален лов са 49, отстреляни са 21 диви свине. 278 е общият брой на отстреляните диви свине, очакват се резултатите от 200 подадени проби за наличие на АЧС. По време на  заседанието бяха приети и мерки за недопускането разпространението на болестта „ инфлуенца“ по птиците / Птичи грип/, след констатирани огнища в съседни страни и заповед от 23 януари тази година на изпълнителния директор на БАБХ.  ", "date": "2020.01.29", "title": "Четири диви прасета с африканска чума открити край Панагюрище"}
{"url": "https://www.monitor.bg:443/bg/a/view/dvamata-zaginali-v-katastrofata-kraj-ruse-sa-uchenici-187185", "text": "Двамата загинали в тежката катастрофа край Русе снощи са ученици и са от Сливо поле. В града е обявен тридневен траур, съобщи за „Монитор“ кметът Валентин Атанасов. В знак на съпричастност към скръбта на семействата и близките на загиналите Деница Д. и Батуан Ф. на сградата на Община Сливо поле е спуснат траурен флаг. Отменят се всички масови тържества и радостни ритуали на 29, 30 и 31 януари. Както Агенция „Монитор“ съобщи, към 18,50 часа вчера в участък между Русе и Мартен стана тежко пътно-транспортно произшествие с двама загинали и трима тежко ранени. Първоначалната информация бе, че са загинали мъж и жена на възраст между 20 и 25 години. По-късно стана ясно, че загиналите са момче и момиче, съответно на 19- и на 18-годишна възраст. Пострадалите – млада жена на 27 години, и две момичета – на 17 г. и на 15 г., също са от Сливо поле. Всички са били в един автомобил. Шофирала е младата жена. Лекарите цяла нощ са се борили за живота на тежко ранените. Състоянието им е относително стабилно, но все още има опасност за живота им. Търсят се кръводарители. Загиналите и пострадалите непълнолетни са ученици в Професионалната гимназия по икономика и управление „Елиас Канети“ в Русе. Това потвърдиха пред „Монитор“ и от ръководството на училището. Тежко пострадалите момичета са сестри – в 9-и и в 11-и клас. „Всички сме в шок. Загиналато момче беше абитуриент. В училището вече има психолози. Правим всичко възможно да успокоим децата“, каза директорът на гимназията Анелия Георгиева. Полицията изяснява причините за тежкия пътен инцидент. Той е станал при ясно време, суха пътна настилка и наличие на изкуствено осветление. Според първоначалната информация тежкотоварен камион с разградска регистрация, управляван от 37-годишен мъж, вероятно е навлязъл от дясна в лява лента и не пропуснал движещия се по нея лек автомобил „Алфа Ромео“ с русенска регистрация, управляван от 27-годишната жена. При сблъсъка колата с петимата пътници навлиза в насрещното еднопосочно платно, където се преобръща. Предстои да се изясни дали водачът на камиона се е опитвал да направи непозволен на това място обратен завой и дали лекият автомобил се е движел с прекалено висока скорост.", "date": "2020.01.29", "title": "Двамата загинали в катастрофата  край Русе са ученици (ОБНОВЕНА)"}
{"url": "https://www.monitor.bg:443/bg/a/view/prokuraturata-komunikacija-s-prezidentstvoto-e-samo-oficialna-i-pismena-187184", "text": "Прокуратурата преустановява всякакви контакти с президентството, освен официалната писмена кореспонденция, до произнасяне на Конституционния съд по дело №1/2020 г. за даване на задължително тълкуване на разпоредбата на чл. 103 от Конституцията на Република България, съобщиха от държавното обвинение.  С въпросното дело главният прокурор Иван Гешев пита КС за имунитета на президента. Въвеждането на само и единствено писмена комуникация е с оглед стриктното спазване на принципа за разделение на властите, допълват от прокуратурата. Мотив за това решение е и необходимостта да се избегнат всякакви съмнения и опити за влияние над институцията, казват още от там.", "date": "2020.01.29", "title": "Прокуратурата: Комуникация с президентството е само официална и писмена"}
{"url": "https://www.monitor.bg:443/bg/a/view/borisov-zapochvame-da-kopaem-za-vodoprovoda-kym-pernik-187187", "text": "Днес следобед или утре започваме на копаем за водопровода към Перник, имаме готов проект. Това съобщи премиерът Бойко Борисов в началото на правителственото заседание. Ден по-рано Столичният общински съвет даде разрешение Перник да се снабди с вода от язовир „Белмекен“ през водоснабдителната мрежа на града като допълнително се изгради 13,5 км тръба от Мало Бучино до миньорския град. “Първите два километра тръби пътуват и ще са тук до няколко дни. Водопроводът ще струва 26 млн.лв., но това е единственият начин в рамките на 30-40 дни да се докара допълнителна вода, единственото решение”, заяви премиерът и обеща денонощна работа. Той каза, че министъра на екологията Емил Димитров му е представил данни за водоемите и нареди, ако има нередности МВР да съдейства за запечатването и спирането им. Също така поиска проверка от НЕК на два ВЕЦ-а, за които се говори, че не са работили, а нас има съмнения, че работили нощно време. Относно гласувания вот на недоверие в Народното събрание Борисов изтъкна, че БСП и ДПС са се опитали да оформят нова коалиция. “Знаехме как управляваха при Орешарски. Благодаря на Обединени патриоти и ГЕРБ, че подкрепиха правителството. Захващайте се да си свършите задачите”, заръча премиерът. Той отново се върна на темата за водопроводите като добави, че 70 години не са ремонтирани и попита БСП и ДПС колко километра тръби да подменили. \"Това, че 70 години не е ремонтиран ще струва 60 милиона за Перник, допълнително извън водните цикли\", посочи премиера. Борисов коментира и темата за еврозоната и призова да се спрат всякакви спекулации. Именно заради това е възложил на финансовия министър Владислав Горанов да покани шефа на БНБ Димитър Радев, председателят на бюджетната комисия в НС Менда Стоянова и представители на други партии да се разберат всички решения по темета да минават през ратификация на Народното събрание с цел да се премахнат страховете, насадени в последните дни. \"Поканете и от другите партии, вземете едно решение накрая, питайте и ЕЦБ, за всички страхове, които се опитват от опозицията да насаждат, да е необходимо ратификация от парламента, за да не казват, че двама души - Горанов и Радев, само биха могли да взимат подобно решение\", призова Борисов. Той каза още, че влизането в чакалнята на еврозоната би гарантирало, дори и БСП да дойде на власт, че няма да падат банки. „Това е най-важната цел, която да защити финансовата ни система. Когато си в Еврозоната, не можеш да бъдеш от държавите, които са на втора скорост. Всички в общия банков съюз искат да знаят какво е положението на българските банки“, коментира премиерът. Накрая Борисов забрани на министрите да се месят в конфликти между други институции, визирайки прокуратурата и президентството. Няколко пъти повтори, че случващото се “не е наша работа”. “Забранявам ви да се месите в конфликта между други институции. Могат да се опитат да кажат, че ние сме страна. Не, ние никаква страна не сме”, обърна се Борисов към министрите.", "date": "2020.01.29", "title": "Борисов: Започваме да копаем за водопровода към Перник "}
{"url": "https://www.monitor.bg:443/bg/a/view/dimityr-marinov-vliza-v-kapkite-187119", "text": "Българският актьор Димитър Маринов, който преди година ни накара да се гордеем, като развя трибагреника на сцената на оскарите, се прибира за няколко месеца в родината. Повод за завръщането му този път ще даде едно от любимите му предавания в ефира ни - „Като две капки вода“, научи „Монитор“. Маринов веднъж вече като стана жури за един епизод време в миналия сезон. Тогава той бе у нас, за да представи наградената от Американската филмова академия лента „Зелената книга“ и българската продукция „Снимка с Юки“, в която също участва. „Като две капки вода“ е по-забавно шоу от оскарите – такава оценка даде екранният Олег на предаването през миналия март. Към момента все още не е ясно дали Маринов ще застане отново до Хилда Казасян и Фънки в редиците на журито или ще се превъплъщава в различни образи на сцената на „Капките“. От екипа на шоуто коментираха наскоро, че предпочитат да запазят мистерията около третия член на панела на оценяващите. Въпреки това музикалният талант на актьора със сигурност би го направил любопитно допълнение и към каста на предаването. Този сезон регламентът на „Като две капки вода“ ще бъде специален. За първи път фен ще има възможността да стъпи на сцената, за да Трима са финалистите, впечатлили журито, а зрителите можеха да гласуват за своя фаворит до вчера. За вниманието на публиката се бореха Антоан Петров, Деница Кючукова и Георги Симеонов, когото меломаните помнят от групата Equinox, представила България на Евровизия през 2018 г. Това е втората визита на Димитър Маринов у нас през последните три месеца. В края на ноември той пристигна у нас, за да проведе своята академия за актьори. „Определено признанието с толкова любов и сърдечни пожелания ме зашемети. Чувството е неописуемо, а и откровено казано много по-значително и смислено от самата церемония на оскарите. За актьора и аплодисментите на публиката. Дори и след най-голяма награда пак се връщаме при зрителя, за да продължим мисията си и взаимното приятелство“, обясни с усмивка тогава актьорът пред „Монитор“. Междувременно феновете вече очакват с нетърпение следващия филм на Маринов. В „Малките неща“ той си партнира с имена от ранга на Дензел Уошингтън и Реми Малек. Въпреки че все още не е обявена премиерната дата за заглавието, то се очаква да дебютира на голям екран по-късно тази година.", "date": "2020.01.29", "title": "Димитър Маринов влиза в „Капките“"}
{"url": "https://www.monitor.bg:443/bg/a/view/viktorija-georgieva-shte-pee-na-vtorija-polufinal-na-evrovizija-187171", "text": "България ще се представи на втория полуфинал на Евровизия 2020. Това стана ясно от жребия, който бе изтеглен във вторник вечерта. В Ротердам Виктория Георгиева ще даде тон за песен на 14 май. С изпълнения на втория полуфинал ще разпишат още представителите на Австрия, Молдова, Полша, Сан Марино, Сърбия, Исландия, Гърция, Естония, Дания, Швейцария, Финландия, Армения, Латвия, Грузия, Португалия и Албания. Българската песен ще прозвучи във втората половина на концерта на 14 май, веднага след датската. Според регламента, 10 страни от всеки полуфинал (от 12 и 14 май) ще могат да продължат към големия концерт. Така, общо 26 изпълнения ще се състезават за първото място на 16 май. Това, предвид, че без квалификации на финал се класират домакините от Нидерландия, Франция, Германия, Италия, Испания и Обединеното кралство. Междувременно стана ясно, че втората вълна от билети за Евровизия 2020 ще бъдат пуснати в продажба още утре (30 януари). Припомняме, че първата порция пропуски беше изкупена от феновете на песенния конкурс в рамките на само няколко часа.", "date": "2020.01.29", "title": "Виктория Георгиева ще пее на втория полуфинал на Евровизия"}
{"url": "https://www.monitor.bg:443/bg/a/view/shte-vali-dyjd-v-cjalata-strana-187177", "text": "Днес се очакват нови превалявания от дъжд. Още от сутринта те ще започнат в северозападните и части от западните райони. Минималните температури тогава ще бъдат между 1 и 5 градуса, за София около 2 градуса.  През деня ще има валежи от дъжд и в останалата част от страната. Максималните температури ще бъдат между 8 и 12 градуса, за столицата около 8. Над Черноморието ще е предимно облачно, но само на отделни места ще превали слаб дъжд. Ще духа слаб, предимно запад-югозападен вятър. Максималните температури ще са между 10° и 13°. Температурата на морската вода е около 8°. Вълнението на морето ще бъде 2-3 бала. На планините ще е предимно облачно с превалявания от сняг, под около 1300 метра – от дъжд. Ще духа умерен до силен вятър от запад-северозапад, който вечерта ще започне да се усилва. Максималната температура на 1200 метра ще е около 3°, на 2000 метра – около минус 3°.", "date": "2020.01.29", "title": "Ще вали дъжд в цялата страна"}
{"url": "https://www.monitor.bg:443/bg/a/view/deputatite-glasuvat-vota-na-nedoverie-kym-pravitelstvoto-187178", "text": "Депутатите ще гласуват днес четвъртия вот на недоверия към правителството. В края на миналата седмица в парламента се проведоха и дебатите по вота, които продължиха над 4 часа. Премиерът Борисов тогава не бе в пленарната зала. В мотивите си за вота БСП обявиха, че това правителство е опасно за България, заради проблеми с водата и мръсния въздух. ДПС декларираха, че ще подкрепят вота.", "date": "2020.01.29", "title": "Депутатите гласуват вота на недоверие към правителството"}
{"url": "https://www.monitor.bg:443/bg/a/view/koi-sa-blizkite-na-hari-i-megan-na-koito-mogat-da-razchitat-187103", "text": "Меган и Хари, които неотдавна оповестиха, че се отказват от задълженията си на висши членове на британското кралско семейство и ще прекарват голяма част от времето си в Северна Америка, могат да разчитат на неколцина приятели за изграждането на новия си, по-независим живот, пише в. \"Дейли експрес\". Понастоящем Меган и Хари са в Канада заедно със сина си Арчи. Наблюдателите не изключват възможността те да се установят в Торонто, където бившата актриса пребивава, докато се снима в телевизионния сериал \"Костюмари\". Съпругата на принц Хари неведнъж е засвидетелствала любовта си към този град. На кои приятели могат да разчитат Меган и Хари? В Торонто живее Джесика Мълроуни - най-добрата приятелка на херцогинята на Съсекс. Джесика е ключова фигура в местния светски живот. Тя е омъжена за Бен Мълроуни, сина на бившия канадски премиер Брайън Мълроуни, и е приятелка със Софи Трюдо - съпругата на настоящия министър-председател Джъстин Трюдо. Близко приятелство свързва Меган Маркъл и с тенис звездата Серина Уилямс. Говори се, че двете са си допаднали \"на мига\". Меган редовно подкрепя Серина на мачовете й. Тенисистката беше сред гостите на сватбата на своята приятелка с принц Хари и помогна за организацията на бебешкото й парти в Ню Йорк миналата година. Според сп. \"Хелоу!\" близка приятелка и довереница на Меган е и влиятелната медийна персона Опра Уинфри. Плод на общите усилия на Уинфри и принц Хари е документална поредица от шест части за Епъл Ти Ви Плюс, посветена на психичното здраве. Опра Уинфри също беше сред гостите на сватбата на двойката. Влиятелната персона отрича, че Меган и Хари ще й дадат ексклузивно интервю, но не крие, че подкрепя решението им да се оттеглят от кралските си задължения. Близкият приятелски кръг на херцогинята на Съсекс включва и телевизионната водеща от САЩ Гейл Кинг. Кинг също отрича, че Меган и Хари планират да говорят пред нея в откровено интервю. Приятелство от над 15 години свързва съпругата на принца с Хедър Дорак. Дорак е основателка на студио за Пилатес. Сред клиентките й са актрисата Ева Лонгория и манекенката Алесандра Амброзио. Меган счита за своя близка приятелка и базираната в САЩ модна дизайнерка Миша Нону, за която масово се смята, че е я представила на принц Хари през 2016 г. Приятелският кръг на Меган включва също директора на \"Сохо Хаус\" Маркъс Андерсън, Кийли Томас Морган - партньорка в пиар фирмата \"Съншайн Сакс\", сред клиентите на която са Леонардо ди Каприо и Дженифър Лопес, и Ник Колинс от агенцията за таланти \"Герш\", представляваща актьори като Тоби Магуайър и Джейми Фокс.", "date": "2020.01.29", "title": "Кои са близките на Хари и Меган, на които могат да разчитат"}
{"url": "https://www.monitor.bg:443/bg/a/view/avstralijci-kloniraha-koronavirusa-187179", "text": "Учените в Австралия са първите, които пресъздадоха новия коронавирус извън Китай в това, което те нарекоха \"значителен пробив\". Откритието ще бъде споделено със Световната здравна организация (СЗО) с надеждата, че може да помогне на усилията за диагностициране и лечение на вируса. Учените в Китай също пресъздадоха вируса и споделиха неговата геномна последователност, но не и самия вирус. Изследователи от специализирана лаборатория в Мелбърн, Австралия, заявиха, че са успели да отглеждат копие на вируса от заразен пациент. Пробата им е изпратена миналия петък. \"Подготвяхме се за подобен инцидент в продължение на много, много години и точно затова успяхме да получим отговор толкова бързо\", коментира д-р Майк Кътън от Института \"Питър Дохърти\" за зарази и имунитет. \"Тестът за антитела ще ни позволи ретроспективно да тестваме пациенти, за да можем да съберем по-точна картина колко широко разпространен е вирусът и следователно, наред с други неща и истинската смъртност\", допълва той. \"Това ще помогне и при оценката на ефективността на пробни ваксини.\" Първият самолет с 200 японци, които са поискали евакуация от китайския град Ухан, вече излетя към Япония. Редица държави започнаха да евакуират своите граждани, след като китайският мегаполис стана център на зараза с нов, потенциално смъртоносен вирус. Япония обяви, че общо 650 техни граждани са поискали да бъдат евакуирани. Ухан е силно изолиран, като са спрени влаковете, междуградските автобуси и над автомобилния трафик се упражнява строг контрол. Два френски самолета ще извозват граждани на Европейския съюз, които искат да напуснат града. Южна Корея също е сред държавите, които обявиха, че са организирали чартърни полети за свои граждани, блокирани в заразения град. Канада обяви, че 126 канадци живеят в Ухан и все още се преценява как да се действа. Австралийските граждани от китайския град пък няма да бъдат допуснати в континентална Австралия, а ще бъдат закарани на малък карантинен остров в Индийския океан. Там евакуираните ще останат 14 дни, за да е сигурно че няма да донесат заразата на континента. Смята се, че във Ухан има около 600 австралийци. Приоритет при евакуацията ще се дава на възрастни хора и млади семейства с деца. Нова Зеландия обяви, че са се разбрали с властите в Канбера евакуираните техни граждани също да бъдат карани на остров Рождество. Междувременно градските власти в китайската столица Пекин обявиха, че ще налагат тежки глоби на аптеките, които са повишили цените на хирургическите маски. Предвижда се на спекулантите да бъдат глобявани с до 3 милиона юана, което е около 430 хиляди щатски долара. Проверяват се също така цените на други продукти, свързани с предпазване от коронавируса, като дезинфектанти и ръкавици. Досега са регистрирани 31 нарушения на ценовата политика. В магазините и аптеките в многомилионната столица на Китай още от миналата седмица се наблюдава недостиг на маски, които хората масово купуват, за да се предпазят от евентуално заразяване Броят на заразените с коронавируса в страната с най-голямо население в света, по официална информация достигна 5974. Повече от половината от тях са в провинция Хубей. Смъртните случаи са 132. Състоянието на 1239 от заразените се оценява като тежко. От актуализираната информация става ясно, че заразените с новия коронавирус са повече от тези, засегнати от тежкия остър респираторен синдром (ТОРС). През 2002 - 2003 г. в Китай той зарази 5327 души. Смъртните случаи Китай уведоми Световната здравна организация за пневмония от неизвестен тип в Ухан на 31 декември 2019 г. На 7 януари беше установен причинителят й - коронавирус 2019-nCoV, който вече достигна Южна Корея, Тайван, Тайланд, Непал, Виетнам, Саудитска Арабия, Сингапур, САЩ, Канада, Франция и Австралия. Смъртните случаи от новия коронавирус в Китай вече станаха 106, а броят на заразените нарасна на 4547. Южна Корея пък планира да евакуира с чартърни полети тази седмица своите около 700 граждани от град Ухан, епицентър на епидемията от новия вирус в Китай, съобщи премиерът Чун Се-кюн, цитиран от Ройтерс и БТА. Самолетите ще пристигнат в китайския град в четвъртък, уточни той на министерска среща за обсъждане на действия, които ще предотвратят разпространението на коронавируса. Южнокорейските власти съобщиха също, че ще използват полетите, за да доставят 2 милиона маски и други материали, за да помогнат на Китай в усилията за овладяване на епидемията. Коронавирусната епидемия се разпространява сред повече от 6000 души в Китай и други страни по света, съобщават АП и БиБиСи. Китай: 5 974 случая на континента, в Хонконг има 8 случая, а в Макао - 5. Почти всички 132 смъртни случая са в централна провинция Хубей, където са регистрирани първите случаи през декември.  Тайланд: 14; Тайван: 8; Сингапур: 7; Малайзия: 7; Япония: 6; Австралия: 5; САЩ: 5, двама в Южна Калифорния и по 1 във Вашингтон, Чикаго и Аризона; Южна Корея: 4; Франция: 4; Германия: 4; Канада: 3; Виетнам: 2; Непал: 1; Камбоджа: 1; Шри Ланка: 1. Обединените арабски емирства в сряда потвърдиха първи случай на новия китайски вирус. Държавната информационна агенция WAM от ОАЕ направи съобщението, позовавайки се на здравното министерство. В него се казва, че заразеният е пристигнал от Ухан. ОАЕ е разпределителен център за пътувания със самолет по света. Австралия планира да постави под карантина 600 завърнали се граждани за две седмици на остров - на около 2 000 км от континента. Япония, САЩ и ЕС репатрират свои граждани. Президентът Си Дзинпин нарече вируса \"дявол\", но заяви, че Китай ще го победи. Евакуираните австралийци ще са остров Рождество в продължение на две седмици, заяви премиерът Скот Морисън. Съобщението предизвика спор, тъй като островът е най-известен като център за задържане на мигранти, който е подложен на критика заради условията и предполагаемите нарушения на правата на човека. Към момента там има семейство от Шри Ланка, съоръжението е построено за над 1000 души. Нова Зеландия ще си сътрудничи с Канбера, за своите 53 граждани, които ще бъдат евакуирани заедно с австралийците. Около 200 граждани на Япония са излетели от Ухан и са кацнали на летище \"Хенада\" в Токио. Около 650 други заявиха, че искат да бъдат репатрирани, а японското правителство планират нови полети. Според японските медии няколко от завърналите се имат треска или кашлица. Всички ще бъдат откарани в болница, независимо дали проявяват симптоми. След това те ще бъдат тествани в карантинно отделение, преди да се приберат вкъщи и ще трябва да не напускат къщите си, докато резултатите не бъдат готови. Служители от местното консулство на САЩ, както и някои американски граждани вече напуснаха град Ухан. Според СиЕнЕн евакуираните може да останат в изолация в хангар на летище до две седмици. Външното министерство на Обединеното кралство организира евакуацията на около 200 британци, които искаха да напуснат района. Но някои граждани критикуват правителството, като твърдят, че липсва подкрепа за завръщане у дома. Отделно са предвидени два самолета за граждани на ЕС, като 250 френски граждани заминават с първия полет. Южна Корея заяви, че около 700 граждани ще заминат с четири полета тази седмица. Не е ясно дали те ще бъдат под карантина, но южнокорейските медии съобщават, че правителството ще покрие всички разходи за заразени. Досега в страната има четири потвърдени случая на вируса. Междувременно Хонконг обяви планове за намаляване на трансграничното пътуване между града и континентален Китай.", "date": "2020.01.29", "title": "Австралийци клонираха коронавируса, евакуират чужденците от Ухан"}
{"url": "https://www.monitor.bg:443/bg/a/view/prof-todor-kantardjiev-bylgarija-veche-e-v-sredno-goljama-opasnost-ot-koronavirusa-187157", "text": "От края на 2019 година, когато бяха първите случаи, до момента в Националната референтна лаборатория са доказани 318 случая. От тях 164 са на грип АH3. Това е от генетичната линия на ваксиналния щам „Канзас“. Имаме 112 други от група АH1 – т.нар. пандемичен грип, наричан от по-необразованите хора „свински“. 42 случая пък са с грип от група В. Засега не можем да кажем кой точно ще е доминиращият, но прави впечатление, че при сегашната грипна обстановка най-много са засегнатите от възрастовата линия 5-14 години. Сравнително малко са възрастните хора с болестта. Дължи се на няколко фактора. Първият е, че при появата на нови генетични разновидности на грипния вирус по-младите хора не са били в контакт с него както по-големите, които имат прекаран контакт с вируса и така са си създали имунологична памет за циркулиращите грипни вируси.  За болния човек няма никакво значение дали е с грип от тип А или от тип В. Това обаче има голямо значение за системата на здравеопазването, защото генетични групи на грипния вирус предизвикват различни по характер епидемии. Едни от тях се развиват по-бързо, други – по-бавно. Засега не можем да кажем кой точно ще е доминиращ в нашата страна. За разлика от останалите европейски държави, в България, в различни области върлува грип от различни генетични групи и разновидности. Например този, който е в област Хасково, не е от същата разновидност, от която е този в област Благоевград.  Това може да стане само по силата на административно решение. Лично аз съм привърженик на поетапното въвеждане на грипни ваканции и карантина в областите, където стойностите на заболеваемост са високи. Тук е мястото да отбележа, че Националният център по заразни и паразитни болести разполага с прекрасна компютърна електронна система за отчитане и анализ на грипната заболеваемост по седмици за последните десет години. На базата на тези данни се прави и прогнозата коя област е в предепидемична обстановка и коя вече е в епидемия и се налага да се вземат карантинни мерки. Системата ни е подарена от САЩ. Там работят с нея. За този подарък ни завиждат всички балкански държави. Колкото до мерките, следва не само да ги повтаряме, но и хората да ги изпълняват, особено по отношение на ограничаване на контактите при достигнати епидемиологични стойности. Основно при това положение учениците трябва да бъдат пуснати във ваканция. На сайта на Националния център по заразни и паразитни болести публикуваме актуални данни. Всеки човек може да види на него каква е ситуацията в областта, в която живее, дали тя е в предепидемиологично състояние или вече е в епидемия. Виждат се и местата, където високата заболеваемост вече отшумява и отстъпва.  Днес (вторник, б.р.) в Министерството на здравеопазването се състоя съвещание на новосъздадения Експертен съвет по коронавируса, на който бяха набелязани някои мерки за прилагане в нашата страна по отношение на контрола на граничните пунктове, готовността на лечебните заведения и как трябва да бъдат подготвени лекарите и медицинските сестри за евентуална среща с коронавируса при вероятна ситуация.  По препоръка на Центъра за контрол на заболяванията се оказва, че в България опасността от ниска е сведена до средно голяма. Затова трябва да има контрол за температурата на пътниците, интервюта на тези, които пристигат от държавите, в които вече има засегнати от коронавируса хора. Тези пък, които идват от Китай, веднага трябва да се свържат с лекар и в продължение на 14 дни да не общуват с много хора. Същевременно, ако се появят симптоми, характерни за засегната от инфекция дихателна система, начало на пневмония или друго подобно състояние, веднага трябва да потърсят лекарска помощ, като обяснят, че са пътували в страна със заболели и обяснят точно района, в който са били.  Би трябвало да са готови. Всички необходими мерки, включително и допълнителни легла, при необходимост ще бъдат взети.  Всички епидемични мерки срещу коронавируса са същите каквито за грип. Преди 10 дни създадохме работна група от вирусолози, специалисти, доктори на медицинските науки, доценти и подбрахме реактивите, които поръчахме веднага да се купуват. Тъй като винаги имаме готовност с извършени обществени поръчки. Става дума за реактиви, които могат да докажат заболяването при болен човек.  Колкото до мерките, те са същите, каквито са за грип. Маски, хигиенни кърпички. Действа и спиртът като дезинфектант, както и хлорните дезинфектанти. Когато се ползват кърпички, да не са без дезинфектант. На сайта на Националния център сме дали всичко, което смятаме, че е важно за обществото по отношение на коронавируса. Вирусологичното изследване за доказване на мутирал коронавирус, така наречения нов коронавирус 2019, може да се докаже в тежкоболен човек с разгърната клинична картина. Материали за това изследване в Националния център ще бъдат пращани само от лекуващи лекари и само от лекуващи лекари в интензивно отделение, където състоянието на пациента е такова, че има презумпция за това заболяване. Заболяването е такова, че за него не може да се мисли без епидемично изясняване. - Проф. Тодор Кантарджиев е роден на 24 декември 1955 г. в София - Завършва медицина в столицата - Има специалност по микробиология, по имунология и по епидемиология на инфекциозните болести - Защитил е магистратура по здравен мениджмънт - Национален консултант е по микробиология - Председател е на Българската асоциация на микробиолозите и директор на Националния център по заразни и паразитни болести - Член е на редица авторитетни чуждестранни медицински дружества - Специализирал е в Германия и Великобритания", "date": "2020.01.29", "title": "Проф. Тодор Кантарджиев: България вече е в средно голяма опасност от коронавируса "}
{"url": "https://www.monitor.bg:443/bg/a/view/martin-par-ironizira-v-40-kadyra-globalnija-turizym-187228", "text": "Изложба „Този малък свят“ (Small World) на световноизвестния британски фотограф Мартин Пар отваря врати на 8 февруари от 19 ч. в столичната галерия „Синтезис“ на бул. „Васил Левски“ 55. Специално за откриването ще пристигне и самият автор, който е ключова фигура за съвременната фотография, един от най-изтъкнатите документални фотографи на планетата и член на агенция „Магнум“. Експозицията ще може да бъде видяна до 11 март, а в съпътстващата програма са включени кураторски тур и прожекция на късометражния филм на Пар Teddy Gray‘s Sweet Factory (20 февруари от 18.30 ч.), както и представянето на негови фотокниги (29 февруари от 14 до 20 ч.). „Този малък свят“ е сред емблематичните проекти на Мартин Пар – хаплива сатира, изследваща световния туризъм. В него британецът осветява „глобалната култура“, която в процеса на търсене на други култури Серията е показана за първи път през 1995 г., а изложбата в галерия „Синтезис“ включва 40 фотографии, заснети в периода 1989-2019 г. В един свят, белязан от проблема на „въглеродния отпечатък“ и безпокойството, предизвикано от глобалното затопляне, въпросите, повдигнати от Пар преди повече от 25 години, стават все по-актуални. „Туризмът е най-голямата индустрия в света, така че за мен беше неизбежно да погледна към тази тема. Важното за туризма е, че очакването как ще изглежда едно място и каква е реалността, когато вече си там, са много различни. Така че основната идея на проекта е да изследвам разминаването между очакванията и реалността“, споделя майсторът на обектива. По повод изложбата галерия „Синтезис“ ще публикува специално издание, което представя серията „Този малък свят“. Графичното му оформление е вдъхновено от туристически брошури, издавани от „Балкантурист“ през 60-те и 70-те години на миналия век. Освен за откриващото събитие на галерия „Синтезис“ Мартин Пар идва у нас и по покана на Inspiration Photo Conference: той ще бъде един от 8-те лектори на конференция в София на 8 и 9 февруари. Това е след 1995-а, когато показва изложбата си Home and Abroad в София и в рамките на Международните фотографски срещи в Пловдив. Мартин Пар, набор 1952-ра, е учил фотография в Политехническия университет на Манчестър (1970-1973). Получава международно признание с проекти като „Последният курорт“ (The Last Resort, 1983-1985),„Здрав разум“ (Common Sense, 1995-1999) и др. В тях той отправя саркастичен и същевременно интимен и антропологичен поглед към някои аспекти на съвременния живот, като документира ежедневието на различните социални класи в Англия и нарастващото консуматорство в западния свят. Кадри на Пар са част от колекциите на редица престижни музеи като „Тейт Модърн“ в Лондон, „Център Жорж Помпиду“ в Париж, Музея за модерно изкуство в Ню Йорк. От 1994 г. е пълноправен член на агенция „Магнум“, а в периода 2013-2017 е неин президент. Носител е на множество международни награди за фотография.  ", "date": "2020.01.29", "title": "Мартин Пар иронизира в 40 кадъра „глобалния туризъм“    "}
