{"url": "https://www.monitor.bg/bg/a/view/federalnijat-rezerv-na-sa-sht-otnovo-smykna-lihvite-175754", "text": "Федералният резерв на САЩ (ФЕД) смъкна за втори пореден път лихвата, предават световните агенции. Намалението е второто такова след финансовата криза преди 11 години.  на лихвения процент се случи в началото на август, когато лихвите се свиха с близо четвърт пункт. Това бе и първото свиване от финансовата криза насам. Причина за повторното смъкване станаха опасенията за потенциално глобавно забавяне на икономиките. От ФЕД обаче поясниха, че това може да не бъде единственото намаление тази година като така подкрепиха изказването на шефа на банката Джером Пауъл, който обяви, че отговорните за изготвянето на политиките лица ще направят всичко възможно, за да Процентът на федералните фондове, който определя и цената на ипотеките, кредитните карти и други средства за заем, сега ще се движи между 1.75-2%. „Около решението имаше разногласия”, пишат от CNN. Президентът на ФЕД  в Бостън Ерик Росенгрен и този за град Канзас Естер Джордж се обединиха около мнението, че американската икономика няма нужда от допълнителни стимули като намаляване на лихвите. Президентът на банката в Сейнт Луис обаче бе „ЗА” още по-голямо намаление от половин пункт. Инвеститорите, които се надяваха на по-голямо свиване, започнаха да разпродават акции, а индексът Dow спадна с над 150 точки след обявлението. Американският президент пък не закъсня с негативния си коментар, след като месеци наред бе притискал ФЕД относно лихвите. В социалната мрежа Туитър (Twitter) той написа, че шефът на банката Джером Пауъл и ФЕД се провалят за пореден път като ги обвини в липса на смелост, визия и усещане. „Ужасен комуникатор!”, завърши Тръмп. Преждевременно във ФЕД отговарящите за лихвените проценти се делят на два отбора основно заради неясната картина, която американската икономика дава. В същото време американците продължават да потребяват много, благодарение на увеличение в заплатите, но обтегнатите взаимоотношения с Китай се отразиха негативно на бизнеса като забавиха производството и обезсърчиха инвестициите. До края на годината предстоят още 2 срещи на ръководителите във ФЕД, които очакват още един спад на лихвите. За момента от централната банка коментират, че все още прогнозират умерен икономически ръст от 2.2% със силен пазар на труда. Според тях инфлацията ще е близо до целта от 2%, който е и полезен за икономиката.", "date": "2019.09.18", "title": "Федералният резерв на САЩ отново смъкна лихвите"}
{"url": "https://www.monitor.bg/bg/a/view/kvotite-uvelichiha-dvojno-raboteshtite-invalidi-temata-175749", "text": "Работещите инвалиди са се увеличили два пъти спрямо същия период на миналата година. 12 192-ма са хората с увреждане, регистрирани в бюрата по труда за първите седем месеца на годината в цялата страна, 10 675 от тях са постъпили на работа за същия период, съобщиха за „Монитор“ от Агенцията по заетостта. Причината са станалите задължителни промени в Закона за хората с увреждания, които задължават работодатели да наемат лица с трайни увреждания. Регламентът на член 38 ал. 1 предвижда фирми с персонал от 50 до 99 служители да са задължени да наемат 1 лице с трайни увреждания. Работодатели с брой служители 100 или над 100 са задължени да наемат 2 на сто от състава си. Тези промени в закона, свързани със задължителния квотен принцип, са основният фактор за увеличението на работещите инвалиди, коментира пред „Монитор“ Минчо Коралски, директор на Агенцията на хората с увреждания. Броят на безработните инвалиди тази година спрямо същия период на миналата година, показва статистиката. Хората извън пазара на труда, назначени от януари до август тази година, е 10.9% при 5.9% през същия период на 2018 година. Статистиката показва, че мерките дават ефект и съгражданите ни с намалена работоспособност се устройват по-бързо в сравнение със същия период на миналата година благодарение на промените в закона, коментират от Агенцията по заетостта. Главната инспекция по труда също се включи в прилагането на промените. Служителите й са провели специализирани проверки по Закона за хората с увреждания от началото на август. При всяка проверка на работодатели с 50 и над 50 служители се проверява задължително дали са изпълнили квотите за назначаване на хора с трайни увреждания, заявиха от инспекцията. До момента са събрани данни за 270 предприятия (от 50 до 99 наети – 130 бр., и със 100 и над 100 наети – 140 бр.). Наетите лица с трайни увреждания в тях са 1005 от общо наети в тези предприятия 49 298 лица, коментираха от ГИТ за „Монитор“.  Две фирми са представили обосновка за освобождаване от изпълнение на квоти поради специфични фактори на работната среда. Компенсационни вноски поради неизпълнение на квотите За всяко незаето работно място съгласно квотата работодателите са задължени да заплащат 30% от минималната работна заплата за страната, коментират от Инспекцията по труда. При неплащане на компенсационните вноски се налага глоба от 1000 лв. до 2000 лв. или имуществена санкция от 2000 лв. до 5000 лв. При повторно нарушение глобата, съответно имуществената санкция, е от 4000 лв. до 10 000 лева, заявиха още от ГИТ. Безработните лица с увреждания, регистрирани като търсещи работа лица, могат да ползват посредническите услуги, които Агенцията по заетостта предлага чрез своите териториални поделения в цялата страна, като Предоставят се подходящи услуги по заетостта, съобразени със специфичните им потребности, здравословно състояние, придобити образование и квалификация. Най-често хората с увреждания намират реализация в сектора на услугите и държавната администрация в професии като административни секретари, касиери и инкасатори, информатори, монтажници на елементи, книговезци, заявиха от АЗ. Според наблюденията на агенцията всеки месец почти еднакъв брой лица с увреждания се регистрират и напускат регистъра на безработните – между 5 и 6% от всички регистрирани безработни.", "date": "2019.09.18", "title": "Квотите увеличиха двойно работещите инвалиди (ТЕМАТА)"}
{"url": "https://www.monitor.bg/bg/a/view/papi-hans-pusna-mama-kaza-video-175755", "text": "Хем съм смотан, хем съм готин… Този закачлив цитат обобщава новата песен на поета Константин Трендафилов, по-познат в музикалните среди със своето алтер его Папи Ханс. Парчето носи името „Мама каза“ и не впечатлява с остър хумор или кой знае колко интересен клип, за разлика от досегашните му хитове. То датира от тази вечер. За два часа време над 30 000 меломани успяха да го чуят, като над 4000 от тях го одобриха. Изпълнителят не изневерява на стила си, тъй като текстът съдържа рими като: Музиката и текстът са дело на самия певец. За аранжимента ръка му подава Искрен Тончев-Искрата, който стои зад успеха и на предходните му пародийни проекти.", "date": "2019.09.18", "title": "Папи Ханс пусна \"Мама каза\" (ВИДЕО)"}
{"url": "https://www.monitor.bg/bg/a/view/vtoro-kenguru-albinos-se-rodi-v-burgas-175744", "text": "Второ кенгуру албинос се роди в частната зоологическа градина в Бургас. Кога точно се е появило на бял свят никой не знае, но собственикът Кръстю Дъбов го забелязал да се подава от торбата на майка си във вторник, точно в деня на Надежда, Вяра и Любов. Затова е нарекъл точно тогава да е рожденият му ден. Бялото животинче с червени очички все още си няма име, но пък вече е нарочено за новия талисман на зоопарк \"Бургас\". Малкото още се крие в торбичката на майката си, затова никой не може да каже какъв е полът му. Раждането на такива животни е изключителна рядкост и оцеляват трудно, защото бялата им козина ги превръща в лесна мишена за хищниците. Затова и в дивата природа албиносите не могат да живеят дълго. Служителите в зоопарка вярват, че раждането на кенгуруто албинос е добра поличба и вещае късмет и берекет за Бургас. Бебето е скално кенгуру от вида балаби - по-малкия роднина на австралийското кенгуру, което живее в Нова Гвинея и на остров Тасмания. Майката е сива, но бащата е албинос. \"Всъщност бащата на новороденото е първото бяло кенгуру, което се роди преди три години. Той пък се роди от майка албинос, която донесохме от Чехия преди четири години. Тя се казва Снежанка. Кръстихме я така, защото пристигна при нас точно по Коледа и беше чисто бяла като сняг, както се казва дойде си с името\", обясняват от зоопарка. ", "date": "2019.09.18", "title": "Второ кенгуру-албинос се роди в Бургас"}
{"url": "https://www.monitor.bg/bg/a/view/samo-edin-ot-pet-lokomotiva-na-bdj-napylno-izpraven-175748", "text": "Само на около 20% или един от пет локомотива на БДЖ не им предстои ремонт и могат да се смятат за напълно изправни, научи „Монитор“. Това се отразява на възможностите да бъдат осигурявани машини за пътническите влакове. По данни на превозвача, предоставени на „Монитор“, за изпълнение на разписанието са необходими 127 тягови единици (локомотиви и мотриси). Дружеството в момента работи с всекидневен недостиг от 15 средно на ден. За осемте месеца на 2019 г. в т.ч. по част от маршрут и обединяване на влакове, което е 1,17% от общо движещите се пътнически композиции, уточняват от жп превозвача. Най-често се отменят пътнически влакове, обслужващи крайградски къси разстояния и за тях се осигурява алтернативен превоз с автобуси. Според Петър Бунев от синдиката на железопътните работници към КНСБ едва около 20 на сто от локомотивите на пътническите превози не са за ремонт, а на останалите, малко или много, има нещо за оправяне, но те продължават да се движат. „Със сигурност всички дизелови и електрически мотриси трябва да минат през ремонт, затова и се надявам скоро да се подпише договор, че да започнат да ги оправят. Така едни мотриси ще влизат, а други ще излизат от ремонт“, каза той. Той предположи, че ремонтите ще се случат в България, като ще бъде наета частна фирма. „Фирмата ще си организира ремонта и най-важната част с доставката, смяната на двигатели, скоростни кутии. Има много неща, които трябва да се направят“, каза още Бунев. Според него в момента се готви преподписване на договора за ремонта на мотрисите „Сименс“ и има и договори за обновяване на локомотиви включително и вагони. По думите му до момента няма наети локомотиви от чужбина за работа у нас, защото процесът има специфики, а техниката е скъпа. От \"БДЖ - Пътнически превози\" уточниха по въпроса, че към момента използват под наем единствено 4 локомотива от държавното „БДЖ - Товарни превози”. От превозвача информираха още, че от началото на годината има общо двайсетина случая на запалвания на локомотиви на пътнически влакове. При 7 от тях се е наложила намесата на пожарникари. 14 случая са с по-леки последствия и огънят е бил угасен след намеса единствено на локомотивния персонал.", "date": "2019.09.18", "title": "Само един от пет локомотива на БДЖ напълно изправен"}
{"url": "https://www.monitor.bg/bg/a/view/molja-ne-hodete-na-jazovir-pchelina-175756", "text": "Здравейте българи, I’m Конан Дъфи и съм also българин, макар и имигрирал от Великобритания. Мисля, че вече съм го споменавал, но все пак да отбележа, че събирам печати от 100-те национални туристически обекта и по този начин опознавам новата ми magnificent родина. Миналият уикенд отново реших да избягам от София, като Борис Джонсън от съвместна пресконференция с премиера на Люкесмбург. За разлика от него, обаче аз не се уплаших от протестите край мен, а просто исках да си направя one-day trip. И като типичен българин поех на запад. В конкретния случай към Радомир. Бях си поставил амбициозната програма за един ден да посетя три интересни places. И отново като типичен българин реших да cheat-на системата и да взема печат номер 58 (Национален исторически музей) от неговия филиал в Земенския манастир. Преди това, обаче реших да посетя прословутия Радомирски водопад – Бучалото. А за финал мащабната ми експедиция в радомирско предвиждаше язовир Пчелина.  Well, да караме по ред. Първо пристигнах в Радомир. Бях прочел interesting stories, че това е единственият водопад, който се намира в рамките на град и е висок 10-ина метра. Намерихме паркчето с водопада, но не и самия водопад. Сериозно mate, нито една bloody капка не се стичаше от водопада, а отдолу имаше кална локва! Наистина бях предупреден, че през лятото водопада изсъхва, but come on! На ул. Народно хоро в Овча купел, се образува по-голям водопад, когато завали дъжд.  Whatever, градинката с пейките беше приятна имаше дори кът за отдих с детска площадка и за щастие на всички посетители люлките бяха счупени, а пързалката орязана. Така ставаше невъзможно спокойствието на почиващите да бъде нарушено от noisy деца. Истинското разочарование, обаче Радомир ми нанесе по друг повод. Бях чувал, че тук е световната столица на бозата. Also, знам от нецензурните коментари на съседите пред входа, че бозата е магически местен елексир, който се отразява благотворно върху някои отличителни женски органи. Бавна и продължителна обиколка по улиците на Радомир на полусъединител с колата и щателно оглеждане на минувачките по никакъв начин не ми даде повод да повярвам, че в този град системно се злоупотребява с боза. Well, видях няколко дами, които изглеждаха, че като малки са паднали в казана с бозата (като онзи mate от анимационното филмче за Астерикс), обаче това по никъкакъв начин не може да се очертае като тенденция в този регион. Само ми спечели няколко кръвнишки погледа от седящата до мен в колата моя любима Добромира, плюс bonus шамар зад врата, в единия от случаите, когато особено се зарадвах, че най-сетне виждам жена с big boobs. Следващата спирка беше в Земенския манастир. Само на около половин час път от Радомир попаднахме в райско кътче. Много красиво и поддържано място с magnificent гледка и най-важното - спретнато ресторантче с delicious меню. Тук също имах disappointment, тъй като се оказа, че манастирът макар и да не е функциониращ , а да се води филиал на НИМ, не дават печати. Но пък за сметка на това яхнията от боб и meatballs на скара си бяха истинска забележителност. Извън чревоугодническите ми интереси, църквата в манстира е една от най-старите запазаени църкви ever. Построена е през 11-ти век и макар манастирът да е разрушаван няколко пъти, църкавата и стенописите в нея са оцелели в оригиналния си вид. What is most interesting е изображението на Тайната вечеря, в което са нарисувани двама Исус Христос. Никой не знае защо, нито пък има теории. На моето предположение, че е правен, за да се гледа с 3D-очила получих ново перване зад врата от Добромира. Нещо ми е вдигнала мерника тази жена. Сигурно е заради много ми фенове във Фейсбук. Интересното е, че през вековете хората тук са дали всичко от себе си, за да не я съхранят тази църква. През турско робство манастирът е функционирал като военен гарнизон, а църквата като склад. После по времето на комунизма в Земенския манастир са заточвали душевно болни монаси, така че той е бил нещо като санаториум без да има богослужения. А в 10-вековната church са складирали дърва и въглища за огрев. Напук на очвешкия непукизъм тази historical ценност се е запазила до наши дни. За да мога аз британецът имигрант да платя 3лв. за вход и да се възхитя от нейните ancient стенописи. Тъй като на специалистите от Националния исторически музей, явно им се е струвало прекалено малко да искат вход само за тази църква са разположили в съседство с нея Музей на овцата. Yes, mate! Това не е some sort of тъп британски хумор. Това е typical стратегическо мислене на български чиновник. До древната църква в прекрасния манастир има музей на овцата с карта на различните породи овце на територията на България. Има и модернистичени метални скулптури на овце, които by the way, никак не са лоши.  След насищането със средновековно изкуство, познания за традициите в овцевъдството и злоупотребата с бобена яхния, поехме към финалната цел от разходката – язовир Пчелина. Тук маршрутът е малко сложен. Върнахме се в посока Радомир. Отбихме през някакви села. После през ниви, после през вилни зони. После минахме пак през някакви села, фургони, някаква местност, която напомня сборище на вампири. Накрая минути преди GPS-ът радостно да изпищи, че сме стигнали крайната дестинация пътят свърши. Just like that! Пловин час ходене пеша през пътечката изтри всякакъв спомен от боб с кюфтета (и манстирска гроздова) и пред очите ни се откри невероятна гледка. Не, още не бяхме стигнали до язовира. Просто пред нас на една полянка имаше 10-ина автомобила. При това сигурно цял километър след като слязохме от нашия и решихме, че нататък вече не може да се мине с кола. Ето, това mates е истинският български дух, пред който безкрайно се прекланям. Може да няма път. Може 12-годишния ти Опел да е с протекли амортисьори и гуми на 5 сезона, но ти няма да се откажеш да покориш с него дори най-непристъпния хълм. That’s why на Антрактида има толкова много географски обекти кръстени с бълграски имена. Истински покорители.  Иначе самият язовир, който ни се откри пред очите след още 500 метра ходене е наистина уникално творение на природата. Actually, не е сътворен от природата, а от хората, because е изкуствено създадне след отклонението на течащата наблизо река. На мястото му преди години е имало село, което е преместно, за да се образува язовира и единственото оцеляло нещо е намирщата се на върха на скалата църква. Плучило се е наистина красиво. Полегата поляна от единия край с отвесни, високи скали в другия край, а най-високото място малка ancient църква. По скалите се разхождаха главно козички. Доста симпатични и определено цапащи по-малко от туристите, които си правеха пикник от другата страна на поляната. След като чух с какви призиви, пастирът си прибра стадото, пък осъзнах защо в България думата „очвар“ се счита за обидна.  Не, много по-прилични бяха възгласите от джиповете паркирани на самия браг на язовира. Шумна folk музика, пушек от печаща се скара, cursing по непослушните деца, въобще стандартните неща, които всеки турист очаква да намери на това иначе толкова peaceful място. Истинският shock, обаче дойде след като влязохме в малката стара църква и видяхме край стенописите и иконите, надписи като „Шлеверо и Шмайзеро от Перник“, „Гошо от Перник“, „Перо“ и т.н. Не казвам, че се забелязва тенденция повечето от умниците драскали по църквата да са посочили, че са от един и същ град. Казвам, че в параклис от 14в. Върху древен стенопис на Дева Мария, 6 века по-късно some moron е решил да си напише прякора.  После разбрах, че преди години тук е снимана холивудската продукция „Версенжеторикс“. За тези, които не знаят това е филм с Кристоф Ламбер, а филмите с Кристоф Ламбер се делят на два вида: такива, в които Кристоф Ламбер играе Шотландския боец и такива които са тъпи. Well, в този филм Ламбер не играе Connor MacLeod of the Clan MacLeod. Това, обаче не е важното. Основният проблем е, че ту кса дошли bloody frenchmen. И не, не говоря за коктейл с водка, а за истински французи. Тия mates, откъдето минат и после трева не никне. Ето, вижте какво направиха с Канада. Whatever, французите освен да се скатават през World War II, са направили и това място известно. Проправили са автомобилно трасе върху полудивите пътеки до уникалния, природен оазис, какъвто е хълмът в средата на язовира. И сега язовир Пчелина е заразен с...хора.  Като цяло и трите места в нашия trip бяха фалшиви. По водопада не течеше вода, манастирът не работеше като манастир, а язовирът е изкуствен. И трите места, обаче са уникално красиви по свой начин. И трите места си заслужават да се видят. Особено, язовирът, обаче колкото повече хора отиват да го видят, толкова по няма да става за гледане. I don’t know, какво да кажа за него. Тъй като съм от тези, дето вече са го видели с очите си и знаят как изглеждат местата от приказките, които са чели като деца.  Може би, все пак е по-добре да не ходите, а да оставите на въображението си да ви го рисува. Или, ако ходите, please, не ходете с кола! Ако искате да не пропуснете някоя от my next истории харесайте фейсбук-страницата ми: https://www.facebook.com/britanskiabejanec/?notif_id=1567010064465041&notif_t=page_fan Сп", "date": "2019.09.18", "title": "Моля, не ходете на язовир Пчелина"}
{"url": "https://www.monitor.bg/bg/a/view/to-chast-vtora-oshte-e-naj-gledanijat-film-u-nas-175712", "text": "Продължението на филма по книгата на Стивън Кинг - \"То: Част втора\" продължава да е най-гледаният филм у нас, сочат обобщените данни от киносалоните. Независимо от шестте премиери миналия петък, лентата с остарелите герои от \"Клуба на загубеняците\" в град Дери, които отново трябва да се справят с мрачния клоун, е гледана вече от 45 099 зрители и има 406 797 лева приходи. На втора позиция е първата премиера от миналия уикенд - криминалната комедия \"Да свалиш Уолстрийт\", създадена по статия на Джесика Преслър в сп. \"Ню Йорк\" преди четири години. Историята на четирите стрийптизьорки, които са решили \"да си вземат своето\" от брокерите в Ню Йорк, е гледана от 6 726 зрители и има 63 367 лева приходи за първите три дни у нас. Трета се нарежда анимацията \"Angry Birds: Филмът 2\" с 56 431 зрители и има 511 369 лева приходи. На четвърто място е екшънът \"Код: Ангелът\", в който изобилстват пейзажи от България. Филмът с Джерард Бътлър и Морган Фрийман в главните роли, който е трета седмица по екраните у нас, е гледан вече от 23 605 зрители и има 221 446 лева приходи. Пета позиция е за екшъна \"Бързи и яростни: Хобс и Шоу\"със 169 590 зрители и има 1 856 051 лева приходи. Топ 10 се допълва от \"Имало едно време... в Холивуд\", \"Цар Лъв\", \"Имението Даунтън\", \"Момчета за пример\" и \"Щиглецът\".", "date": "2019.09.18", "title": "\"То: Част втора\" още е най-гледаният филм у нас"}
{"url": "https://www.monitor.bg/bg/a/view/myj-otkri-strelba-v-kiev-175753", "text": "Неизвестен мъж е заплашил да взриви мост в Киев, където се намира метростанция, и е открил огън, според ръководителят на полицията в украинската столица Андрей Крищенко. \"Провеждаме специална полицейска операция. На място има представители на всички служби. Трафикът на автомобили и влакове по моста е блокиран\", заяви прес-секретаря на Крищенко във \"Фейсбук\", като цитира ръководителя на силите за сигурност. Случаят е квалифициран като подготовка на терористична атака. Движението на киевското метро е временно спряно в района на атаката. Според очевидци мъжът пристигнал на моста с кола, извадил предмет, подобен на експлозивно устройство, както и автоматично оръжие и е открил огън. Той е бил облечен в камуфлажни дрехи и е бил на видима възраст около 30-35 години. На мястото на инцидента е изпратено ръководството на Главната и на местната полицейска дирекция, патрулни отряди, полицейски кучета, специалните части и специалисти-сапьори.", "date": "2019.09.18", "title": "Мъж откри стрелба в Киев"}
{"url": "https://www.monitor.bg:443/bg/a/view/evrosyvet-finansira-kompanii-ednorozi-175747", "text": "Европейски иновационен съвет ще финансира компаниите „еднорози“. Това са стартъпи, които са достигнали капиталова стойност 1 млрд. евро. Зам.-образователният министър Карина Ангелиева обясни, че идеята е съветът да ги подпомага, за да бъдат изведени в Европа няколко от този тип компании. Ангелиева представи рамковата програма „Хоризонт Европа“на ЕС за научни изследвания и иновации за периода 2021—2027 г. на ресорната комисия в парламента. Европейският иновационен съвет ще управлява парите и конкурсите в сферата на научните открития. Освен за стартъпи, там ще влизат и средствата за комерсиализация на научните проекти. „Ако си представим, че нивото на технологичната готовност е от 1 до 9, първите стъпала са фундаментални научни изследвания, тестване, демонстрационни опити, въвеждане на продукта. Идеята е иновационният съвет да организира конкурсите на 6-7-мо ниво, където е пилотната разработка и въвеждане на дадена технология на пазара“, уточни Ангелиева. Сред причините за създаването на новата структура е премахването на бариерите за единен пазар между държавите членки. Бюджетът за следващия рамков период на програмата, който комисията предлага, е 100 млрд.евро, парламентът настоява за 130 млрд.евро, обясни Ангелиева. Междувременно в сряда евродепутатите одобриха 100 милиона евро допълнителни средства за научноизследователските програми на ЕС, 80 милиона за „Хоризонт 2020“. Преразпределянето зависи от научното качество - организацията да покаже експертиза, хора, научен капацитет. Рамковата програма е отворена за научни и частни организации, университети, малки и средни предприятия. Когато дейността им е насочена към събиране на данни и анализ, те получават 100% финансиране. Ако организацията обаче е високотехнологична и е ниво над 7, то интензитетът може да спадне до 50%, тъй като и бизнесът трябва да даде пари.", "date": "2019.09.18", "title": "Евросъвет финансира компании „еднорози“ "}
{"url": "https://www.monitor.bg:443/bg/a/view/sofija-pravi-6-industrialni-zoni-175740", "text": "В София ще се обособят 6 индустриални зони, като три от тях, които ще са по-малки ще са кварталите в „Младост“, Надежда“ и „Овча купел“. Останалите, по-големите, се предвижда да бъдат в северните райони на столицата - „Кремиковци“, „Нови Искър“, „Връбница“. Това стана ясно по време на форум на тема „Германските инвестиции в България 1990-2017. Германо-българските търговски отношения 2001-2018“. Според столичния кмет Йорданка Фандъкова територията, особено тази в „Кремиковци“ е изключително привлекателна със своята транспортна свързаност - жп транспорт, близост до летище, пътища. „В нашите планове надземно, леко метро. Това е един процес, който започваме“, обяви кметът и добави, че успоредно с това ще бъдат създадени условия за здравно обслужване в района, както и ще създадат учебни центрове. Фандъкова припомни още, че общината е поканила 12 хотелски вериги, като сред тях има и германски. „Бихме искали да продължим да развиваме града си като туристическа дестинация и по-точно като конгресен център“, заяви тя. „По данни на Института за пазарна икономика София е привлякла 54% от инвестициите в България и произвежда 40% от БВП на страната. В икономиката на града през последните години най-голям ръст има ай ти секторът и аутсорсингът на бизнесуслуги, ръстът там е близо с 200% за последните 10 години. В града ни са базирани и 72% от служителите са тук“, описа настоящата ситуация Фандъкова. От своя страна ръководителят на бюрото на фондация „Конрад Аденауер“ в България Торстен Гайслер каза, че немските инвестиции у нас са на второ място и те съставляват 8.49% от всички, които се правят у нас. По негови думи София е пример за успех, с който управляващите могат да се гордеят. „Чуждестранните инвестиции в България значително се покачиха откакто страната стана пълноправен член на ЕС. Заедно с увеличаването на инвестициите се повишиха заплатите в страната и възможностите за развитие“, каза Гайслер. По време на форума стана ясно още, че в общината се предвижда въвеждането на специален ресор, който ще бъде ангажиран с дигитализирането, като от 1 ноември провеждането на обществени поръчки ще се извършва изцяло по електронен път.", "date": "2019.09.18", "title": "София прави 6 индустриални зони"}
{"url": "https://www.monitor.bg:443/bg/a/view/deputatite-otrjazaha-ot-byrz-syd-jestokite-ubijci-175741", "text": "Депутатите отрязаха възможността жестоки убийци да се разминават с ниски присъди заради бърз съд. Законопроектите по Наказателно-процесуалния кодекс и по Наказателния кодекс минаха на първо четене на правната комисия. До промените се стигна след поредния случай на жестоко убийство у нас – на 7-годишната Кристин от сливенското село Сотиря. Роднините й събраха над 15 000 подписа за отпадане на процедурата на съкратеното следствие и възможността за споразумение с прокуратурата при тежки умишлени престъпления, които внасят в деловодството на парламента близки на жертви на такива случаи. Първите три законопроекта са по Наказателно-процесуалния кодекс, а четвъртият по Наказателния кодекс. БСП, ОП и “Воля” искат да отпадне възможността за бърз съд при направени самопризнания, ако е извършено тежко убийство или е причинена тежка телесна повреда. От ГЕРБ предлагат съкратеното производство да остане, но съдът да не бъде задължен да намали присъдата, както е сега. Също така наказанието да може да се намалява с 1/5, а не с 1/3. Първите три минаха с единодушно 17 гласа \"за\". Четвъртият е с 14 \"за\" и 3 \"въздържали\". Законопроектът, предложен от ГЕРБ, бе подкрепен от правосъдния министър Данаил Кирилов. Той заяви, че не бива със законодателно решение да се отнема възможността подсъдимият да прави признания и да улесни съдебния процес. По думите му никой не можел да забрани на подсъдимото лице да си признае. \"Сега съдът възприема признанието като смекчаващо вината обстоятелство. Няма правна пречка съдебното следствие да бъде съкратено, а накрая съдът да каже, че това не е достатъчно да се намали присъдата на дееца”, каза той. Кирилов изрази съчувствие към близките на жертвите, но Той подчерта, че когато обществото протестирало, винаги имало право. Йордан Цонев от ДПС изрази съгласие с това, че когато обществото протестира, винаги има право. Но той заяви, че трябвало първо да каже какво се визира под общество - отворено или цялото. \"Ако е първото - не, не изразява мнението на цялото общество и не винаги е право\", заяви той. Съпартиецът му Хамид Хамид заяви, че ще подкрепят всички предложения, защото промяна трябвало да има. \"Не е ли по-добре обаче да направим каталог за това къде не трябва да се прилага съкратеното съдебно следствие\", добави той. От думите на главния прокурор Сотир Цацаров стана ясно, че становището на прокуратурата е, че предложеното ограничаване на съкратеното съдебно следствие при тежка телесна повреда и умишлено убийство категорично трябва да се приеме. \"Трябва да или това, което носи чувството на справедливост. Трябва да предпочетем по-високата ценност - чувството на справедливостта. Следва да се предпочете подходът, предложен в НПК\", заяви Цацаров. Той подчерта, че подходът да не се прилага съкратеното съдебно следствие при умишлени убийства и тежки телесни повреди е радикален, но прокуратурата го подкрепя. Цацаров изрази съмнение, че ако вариантът, който ГЕРБ предлага, бъде приет, няма да се отчете и това, че убиецът си е признал при определяне на присъдата.", "date": "2019.09.18", "title": "Депутатите отрязаха от бърз съд жестоките убийци "}
{"url": "https://www.monitor.bg:443/bg/a/view/lutenicata-na-baba-samo-piper-domati-i-shtipka-lubov-175750", "text": "Семейство от село Житница прави лютеница, чиито вкус ни връща в детството, в годините, когато бабите ни варяха в казаните традиционния български продукт от набрани от градините си домати и чушки. Лютеницата се произвежда само от собственици продукти, без да се добавя нито грам пюре, нишесте или консерванти. Тайната съставка е щипка любов, казва майсторката, която обаче не иска да застава под светлините на прожекторите. Използва се специална технология – изваряването е на ниски градуси, без да се достига точката ни кипене. По този начин лютеницата не предизвиква киселини. Стерилизира се, за да има трайност. Лютеницата е два основни вида – в едната преобладава пипера, в другата доматите. Скоро на пазара ще има и продукт с люти чушлета. Лютеницата от Житница е отскоро на пазара – от един-два месеца. Тя бе фермерските продукти, представени на изложението Фермер Експо Раковски 2019, което се проведе в събота. Производителите, които засега не търсят публичност, нямат намерение да я предлагат в големите вериги, сред масовото индустриално производство. Продуктът им може да се намери на фермерските пазари в София, Варна и Пловдив, както и на изложения. Те често чуват от своите клиенти, че вкусът на лютеницата от Житница ги връща към спомените от детството. Държим всичко да е ръчно набрано и прясно. Имаме хладилни камери и всички нужни сертификати, казват производителите. Разбира се, цената не е като на лютеницата от веригите. Бурканчето от 290 грама струва 8,40 лева, това от 340 гр. – 9,80 лева , от за 490 гр. цената е 14,20 лв. Може и да свалим цените - казват майсторите – като сложим пюре и нишесте. Кило картофи може да се намери и по 20 ст. Но не искаме да го правим! Мина Варджиева от Заралийска занаятчийска работилница пък показваше нагледно как се прави ръчно сирене и кашкавал. Фирмата е старозагорска и има свои кози, крави и овце. Освен това организира еднодневни курсове, в които всеки може да се научи да си прави сам сирене и кашкавал. За кашкавал курсът струва 350 лева, а технологията на ръчното сирене се усвоява срещу 250 лева. Интересът към този занаят е много голям – записват се както колеги фермери, така и любители, чието хоби е етнографията. Имаме и много чужденци, както и българи, които живеят в чужбина. Обучавахме дори един сингапурец, чиято приятелка е българка. Учех го да прави кашкавал. Видя ни на едно изложение и много се запали, казва Мина Варджиева. По думите й, някои нейни ученици си правят сирене у дома. Има един господин, който обучавахме. Той си прави ръчно сирене на петия етаж в блока си в Бургас, казва още тя. По думите й, много важно е качеството на млякото. То трябва да е с гарантиран произход от здрави животни. Ако си намерите хубаво мляко, сиренето става за два часа. Правите го сутринта, оставяте го, после вечерта го режете на парчета и го осолявате. После го оставяте да зрее при 10-12 градуса. За тази цел може да използвате подходящо място в хладилника. Периодът на зреене е според вкуса – може да е 6 часа или 6 месеца. Няма оптимален срок. Всичко е въпрос на вкус. Докато ни обясняваше технологията, тя успя да направи за отрицателно време пита ръчен кашкавал за една посетителка. Цената му е 22 лева за кило. А 16 лева струва козето и овчето сирене. По думите на майсторката автентичната технология е доста далеч от сегашната, която се използва в млечната индустрия. Разликите започват още от млякото. В автентичните рецепти се използва сурово мляко, докато в индустрията се използва задължително пастьоризирано. Това е така, защото се смесва суровина от много места. Ръчно направен телешки суджук, домашен бабек, еленски бут, показа на изложението фирма от Асеновград. Всичко правим на ръка, включително обезкостяването. Месото не се мели, а се кълца, обяснява собственикът Христо Христов. Бабекът е по 22 лв. килото, парче суджук излиза около 5 лева. Бабекът обаче скоро ще го спираме, заради чумата и унищожаването на голяма част от животните, свинското месо поскъпна, казва Христов. По думите му, суровината е с 25% нагоре. Трябва да вдигна цената на бабека с 40%. За да не го правя, изобщо ще спра засега производството му, казва още той. Комплект за домашно сирене продаваше на изложението фирмата „Биоком Трендафилов“. Той съдържа мая за сирене с капкомер, оригинално сиренарско цедило от 100% памук и упътване за технологията на процеса. Комплектът може да се намери и в големите вериги като цената е само около 4 лева. Фирмата продава и закваска за домашно кисело мляко с българските щамове като за 100 л сурово мляко цената излиза около 17 лева, обяснява търговският представител за Северна България Митко Щерев. Насочени сме към иновативните методи и даваме решения за различни производство в хранително-вкусовия бранш, в това число мандри, ферми и здравни заведения, пояснява Щерев. Има сериозно търсене на фермерска продукция, каза организаторът на изложението Рангел Матански от Асоциация „Фермерско мляко“. Производителите обаче все още се сблъскват с бюрократични трудности. По думите на Матански, законодателството ни не е пригодено за такъв вид производство. Търсенето на чисти и истински продукти обаче се засилва. Хората започнаха все по-често да купуват фермерски храни. Така помагат за развитието на този вид производство. На изложението участваха 15 читалища, над 20 производителя на фермерски храни, показват се десетки елитни животни. Част от програмата бе изложба и търг за елитни говеда, изложба на българско овчарско куче и на коне. Малиново и черешово вино, обрало златни медали на изложения, също можеше да се види на експото в Раковски. Майсторът-винар е Емил Димитров. Продукцията му е е 100% био, в нея няма добавени есенции и ароматизанти. Само чист плод. Малините идват от собствени масиви в Северна България. Смесват се с мавруд, а черешите с мерло, за да се получи божествения вкус. Виното от арония пък е наградено със злато за иновация в хранителната индустрия. Бутилката варира от 8-10 лева за 500 мл до 15 лева за 750 мл. И тях не можете да намерите в масовите магазини, но пък са в почти всеки биомагазин и по фермерските изложения. Българинът все повече търси хубава и чиста храна, категоричен е Емил Димитров.", "date": "2019.09.18", "title": "Лютеницата на баба: само пипер, домати и щипка любов"}
{"url": "https://www.monitor.bg:443/bg/a/view/trymp-iskam-znachitelno-zasilvane-na-sankciite-sreshtu-iran-175738", "text": "Американският президент Доналд Тръмп съобщи днес в Туитър, че е разпоредил на министъра на финансите Стивън Мнучин да засили значително санкциите срещу Иран, но не даде подробности. Напрежението между Вашингтон и Техеран ескалира след атаките от събота срещу петролни съоръжения в Саудитска Арабия, за които САЩ обвиняват Ислямската република, предадоха АФП и Ройтерс. Стана ясно и че Тръмп е назначил Робърт О'Брайън за президентски съветник за националната сигурност на мястото на Джон Болтън.", "date": "2019.09.18", "title": "Тръмп: Искам значително засилване на  санкциите срещу Иран"}
{"url": "https://www.monitor.bg:443/bg/a/view/djared-leto-aut-ot-otrjad-samoubijci-2-175708", "text": "Един от най-скандалните образи в \"Отряд самоубийци\" няма да се завърне в продължението. Джаред Лето, който се отличи с ексцентрично поведение (ако не с друго) в оригиналното заглавие от 2016 г., отпадна от подробния списък с актьори за предстоящия филм. Фронтменът на 30 Seconds To Mars влезе в образа на Жокера, като според всички останали в актьорския състав, е оставал в образ дори и извън снимачната площадка. Само преди дни режисьорът Джеймс Гън, който поема щафетата от Дейвид Ейър, изнесе списък с актьорите, които ще се снимат в продукцията. Сред тях са добре познатите на феновете на първия филм Марго Роби и Вайола Дейвис, след новите лица пък е кечистът Джон Сина. Въпреки че и Уил Смит липсва от списъка, неговото отсъствие там не идва като изненада. Според първоначалната информация, ролята на Дедшот вместо него трябваше да поеме друг любимец на публиката - Идрис Елба. Звездата от \"Хобс и Шоу\" присъства в заветния списък и сега, но източници разкриват, че ще му бъде поверен изцяло нов герой. Причината - все още има надежда Уил Смит да се завърне в бъдеще във франчайза, а защо да не се разпише и с камео присъствие още в \"Отдел самоубийци 2\". Официална причина за пренебрегването на Лето от каста все още няма. Въпреки това фенове предполагат, че до решението се е стигнало след успешното преобразяване на Хоакин Феникс в същата роля с идеята да бъдат отбегнати сравненията. Самият певец също не се понрави на екипа, като прекъсваше репетиции с мъртви прасета и изпращаше писма, прикрепени към плъхове по време на снимките на първия \"Отряд самоубийци\".", "date": "2019.09.18", "title": "Джаред Лето аут от \"Отряд самоубийци 2\""}
{"url": "https://www.monitor.bg:443/bg/a/view/salma-hajek-snimam-se-s-djon-snou-snimka-175739", "text": "Актрисата Салма Хайек се оказа голяма почитателка на кървавата сага „Игра на тронове“. Красавицата с мексикански корени потвърди това като публикува своя снимка с колегата си Кит Харингтън, добил световна популярност в обувките на Джон Сноу. Кит, ти си най-добрият!“, написа към кадъра звездата от „Бандитки“. Двамата участват във филма „Вечните“ на „Марвел“. В предстоящия супергеройски екшън Хайек играе лидер на расата на суперхората, а Харингтън ще сложи костюма на Дейн Уитман (Черния рицар) . С участие в лентата ще се разпишат още Анджелина Джоли и Ричард Мадън. Очаква се тя да излезе на голям екран през 2020 г.", "date": "2019.09.18", "title": "Салма Хайек: Снимам се с Джон Сноу! (СНИМКА)"}
{"url": "https://www.monitor.bg:443/bg/a/view/mz-shte-investira-v-laboratorija-za-analiz-na-dizajnerska-droga-175746", "text": "Министерството на здравеопазването планира да инвестира в лаборатория и обучени специалисти за идентифицирането на новите т.нар. дизайнерски наркотици и производните им. Това предвижда новата стратегия за борба с наркотиците за периода 2019 - 2023 г., публикувана за обществено обсъждане от здравното министерство. Аргументът на здравните власти е, че пазарът на този вид наркотици предлага „нарастващо многообразие“, а в същото време страната ни няма нужните технологични средства и експерти, за да ги открива. За преодоляването на този проблем се предвижда в следващите 5 години да бъдат отделени 220 хил. лв., с които да се повиши технологичният капацитет на токсикохимичните лаборатории към Военномедицинска академия, да се осигури аналитична техника, реактиви и да се обучат специалисти. Общият бюджет на новата стратегия за борба с наркотиците е 26,3 млн. лв., като най-голямата част от тях (18,2 млн. лв.) е предвидена за поддръжката на сегашните технически средства за митнически контрол, които засичат вноса и износа на наркотици. Друго сериозно перо, което и в момента е немалък разход за бюджета, е за финансиране на програми за нуждаещите се от психо-социална рехабилитация и на програми за лечение на комбинирана зависимост (наркотици и алкохол) от типа „Терапевтична общност“. През психо-социална рехабилитация за първата година се предвижда да минат 50 пациенти, после броят да нарасне до 100, а в петата година да преминат 150 души. Цената на пациент на година ще е 3150 лв., а общият бюджет е 1,2 млн. лв. По-сериозен разход е терапията на комбинираните зависимости, където ще са необходими по 10 054 лв. на пациент за година, а общото перо е 4 021 600 лв. В документа се посочва, че от около 30 000 души, които имат нужда от лечение и психо-социална рехабилитация заради употреба на наркотици, през лечебната система годишно минават около 7000.", "date": "2019.09.18", "title": "МЗ ще инвестира в лаборатория за анализ на „дизайнерска дрога“"}
{"url": "https://www.monitor.bg:443/bg/a/view/blizo-300-kameri-sledjat-za-narushenija-v-ruse-175751", "text": "Близо 300 камери, поставени на 30 натоварени кръстовища в Русе, ще следят в реално време трафика и нарушенията на пътя. Това съобщиха от общината в крайдунавския град. Поставянето им е част от дейностите по проекта „Интергрирана система за градски транспорт“ и надгражда първия етап, въвел система за видеонаблюдение на 15 кръстовища. Камерите притежават множество аналитични функции и данните от тях ще могат да бъдат използвани от полицията при изясняването на инциденти. Имат висока резолюция и възможност на оптично увеличение, което позволява да се видят регистрационните номера на автомобилите и да се разпознае провинил се водач. 50 от устройствата са управляеми и могат да се завъртат на 360 градуса от операторите. Стойността на инвестицията е 1 700 000 лева, като новоизградената мрежа ще е съвместима с вече съществуващата.", "date": "2019.09.18", "title": "Близо 300 камери следят за нарушения в Русе"}
{"url": "https://www.monitor.bg:443/bg/a/view/goljam-pojar-plamna-do-letishte-sofija-175752", "text": "Голям пожар пламна близо до летище София. Горят сухи треви и храсти. Огънят е на около 500-600 метра от цистерните с авиационно гориво, съобщи Нова ТВ.  Заради пламъците и дима шофьорите намаляват скоростта по бул. \"Брюксел\". Сигналът за пожара, който гори в покрайнините на София, е подаден в 18,40 часа днес, съобщиха от пожарната. Три пожарни автомобила има на мястото на инцидента. Няма опасност за хората и за летището, смятат от пожарната. От пресцентъра на столичното летище също потвърдиха, че няма никаква опасност то да бъде засегнато от разгорелия се в близост пожар.  ", "date": "2019.09.18", "title": "Голям пожар пламна до летище София (ОБНОВЕНА)"}
{"url": "https://www.monitor.bg:443/bg/a/view/namaljavat-hroma-v-detskite-igrachki-175728", "text": "Министерският съвет прие изменения и допълнения в наредба, засягаща химикалите в детските играчки. В тази връзка шефът по надзора на пазара на Държавна агенция за метрологичен и технически надзор (ДАМТН) коментира, че редовно се правят подобни промени. „Те са свързани с обхвата на химическите вещества и определянето на коя служба да ги контролира“, поясни той. ЕК препоръча намаляване на настоящата гранична стойност за хром (VI) в остъргана от играчките материя, като например бои върху детските играчки, твърди и меки полимери, дърво, текстил. Изискванията влизат в сила от 18 ноември.", "date": "2019.09.18", "title": "Намаляват хрома в детските играчки"}
{"url": "https://www.monitor.bg:443/bg/a/view/vnosnite-cigari-zadyljitelno-s-data-na-proizvodstvoto-175731", "text": "Правителството прие допълнение на Правилника за прилагане на Закона за тютюна, тютюневите и свързаните с тях изделия. Предвижда се потребителските опаковки на тютюневите изделия, различни от цигарите и тютюна за ръчно свиване на цигари, да бъдат маркирани по подходящ начин, идентифициращ мястото и времето (датата) на производство на съответното изделие. Производителите, вносителите и лицата, които внасят от друга държава - членка на Европейския съюз, или от държава - страна по Споразумението за Европейското икономическо пространство, или от Конфедерация Швейцария тютюневи изделия, различни от цигарите и тютюна за ръчно свиване на цигари, следва да представят в Министерството на икономиката необходимата информация. Тя включва цифрите и/или буквите от кода, идентифициращи датата на производство. Тази информацията следва да бъде представена не по-късно от 14 дни преди пускането на пазара на съответното тютюнево изделие. Целта на приетото допълнение е нормативната уредба да бъде приведена в съответствие със закона.", "date": "2019.09.18", "title": "Вносните цигари задължително с дата на производството"}
{"url": "https://www.monitor.bg:443/bg/a/view/pojari-gorjaha-kraj-v-tyrnovo-175730", "text": "Два пожара край Велико Търново гасиха местните огнеборци. В района на село Беляковец огънят е обхванал местност със сухи треви. Сигналът е получен в ранния следобед, а към 15,30 ч. след намесата на три екипа огнеборци разпространението на стихията вече е овладяно. Продължава гасенето на пламъците, опасност за населението и за имоти в селото няма. Заради пожара, поривите и посоката на вятъра в отделни части на Велико Търново се усеща миризма на пушек.   По-рано през днешния ден е потушено огнище край село Хотница, където също са горели сухи треви.   Кметът Даниел Панов и заместникът му проф. Георги Камарашев са в постоянна връзка с екипите на пожарната. Панов благодари на огнеборците за проявената бърза реакция и високия професионализъм.  ", "date": "2019.09.18", "title": "Два пожара горяха край Велико Търново"}
{"url": "https://www.monitor.bg:443/bg/a/view/mlad-belgiec-padna-ot-jahta-v-moreto-kraj-varna-otkriha-go-myrtyv-175733", "text": "Млад белгиец падна в морето от увеселително корабче на варненското пристанище и по-късно бе открит мъртъв. Водолази намерили тялото на 22-годишния белгийски турист, който паднал зад борда 2 часа след полунощ на 17 септември. Удавеният турист е открит в същия ден след 18 часа. Не са открити следи от насилие, съобщиха от ОД на МВР във Варна. Младият мъж се покатерил на парапета на вързания за кея кораб за разходки, тип пиратски, но изгубил равновесие и паднал във водата. При падането е ударил главата си в бетонния кей, след което тялото му потънало. Плавателният съд е бил нает от загиналия и негови приятели на същата възраст, съобщи собственикът Лъчезар Братоев. „Решил е да върви по парапета с разперени ръце и е паднал. Ако беше паднал от другата страна, във водата, щеше да се намокри и да изтрезнее”, разкри Братоев пред Дарик Варна. Охранителни камери са заснели трагичния инцидент. Злополуката е станала в 2,07 часа на 17 септември, а тялото е открито в 18,22 часа в същия ден, точно под кораба. Младежът бил с група приятели на борда на наета от тях яхта и изчезнал преди среднощната им разходка в района на Морска гара. Останалите от групата започнали да го търсят и след като не го открили, подали сигнал в полицията. По-късно бил извикан екип водолази, които открили тялото на туриста.", "date": "2019.09.18", "title": "Млад белгиец падна от яхта в морето край Варна, откриха го мъртъв"}
{"url": "https://www.monitor.bg:443/bg/a/view/pognaha-nezakonnata-tyrgovija-v-romskija-kvartal-na-kustendil-175735", "text": "Представители на няколко звена в Кюстендил погнаха търговците в ромския квартал „Изток“. Проверката е съвместна от представители на Областна дирекция по безопасност на храните, НАП, РЗИ и е под надзора на прокуратурата. Рано сутринта в сряда в гетото се изсипаха и няколко екипа на жандармерия и полиция, които охраняват съвместната акция. “Целта на акцията е да се установи какъв е броят на обектите, извършващи търговска дейност в ромския квартал, както и кои от тях работят извън правилата. Това е в задълженията на всяка една от контролните институции, но с оглед да не ходят по отделно, се действа съвместно”, обявиха запознати. Проверяват се всички регистрирани и нерегистрирани търговски обекти и пунктове в махалата. Следи се за нерегламентирана търговия и продажби. „Защо пък все ние ще сме подложени на проверки, че даже и жандармерия пратиха. Ние съдействаме на проверяващите и не виждам защо трябва да ги охраняват“, коментира и собственик на кафене в квартала. В края на миналата година пък подобна акция беше проведена на територията на цялата Кюстендилска област, като бяха установени не малко нарушения в търговските обекти.", "date": "2019.09.18", "title": "Погнаха незаконната търговия в ромския квартал на Кюстендил"}
{"url": "https://www.monitor.bg:443/bg/a/view/rabotnik-postrada-pri-pojar-na-korab-vyv-flotski-arsenal-175737", "text": "Работник от военния завод „Флотски арсенал“ край Варна леко пострада след пожар на борда на кораб по време на ремонт. Това съобщиха работници, свидетели на инцидента. Пожарът е горял тази сутрин, потвърди и началникът на Регионалната дирекция по пожарна безопасност и защита на населението, комисар Тихомир Тотев. След подаване на сигнала, на място са изпратени 2 противопожарни екипа със специализирани автомобили и техника. На място се оказало, че преди пристигането на огнеборците, огънят е потушен с подръчни средства от работници във фирмата. Леко пострадал е един от тях, който е бил обгазен. Не е имало опасност от разпространение на пламъците на борда на кораба. Пожарът е възникнал по време на работа. Причините за инцидента се разследват.", "date": "2019.09.18", "title": "Работник пострада при пожар на кораб във „Флотски арсенал“ "}
{"url": "https://www.monitor.bg:443/bg/a/view/zlaten-plaket-na-sofijskata-opera-za-rajna-kabaivanska-175727", "text": "Райна Кабаиванска ще бъде удостоена с най-високото отличие „Златен плакет“ на Софийската опера. примата ще получи наградата по време на откриването на юбилейния 130-и сезон, на 20 септември. Събитието е в чест на 90-годишнината от рождението на Николай Гяуров. Затова в концерта се включват три поколения артисти, работили с именития български бас през годините. Софийската опера ще даде \"Златен плакет\" и на легендарния италиански баритон Ренато Брузон и на Долора Заджик. Сопраното от Метрополитън опера е сред участниците в концерта на 20 септември. И Заджик, и Кабаиванска правят в момента своите майсторски класове. Концертът на възпитаниците на Заджик е на 28 септември, а 19-ият международен майсторски клас на Кабаиванска ще се представи на сцената на Софийската опера на 29 септември.", "date": "2019.09.18", "title": "„Златен плакет“ на Софийската опера за Райна Кабаиванска "}
{"url": "https://www.monitor.bg:443/bg/a/view/zavyrshi-remontyt-na-viadukta-pri-38-i-kilometyr-na-am-hemus-175729", "text": "Завърши ремонтът на платното в посока София на виадукта при 37-и километър на автомагистрала „Хемус“, съобщиха от АПИ. Движението вече е възстановено в двете платна на съоръжението. По време на ремонта на виадукта са изградени нови стоманобетонови пътни плочи и тротоари, монтирани са нови дилатационни фуги, отводнители и съвременни системи за пътна безопасност. Положена е хидроизолация и нов асфалт. Продължава работата по долното строене на съоръжението за осигуряване и на противоземетръсна устойчивост.", "date": "2019.09.18", "title": "Завърши ремонтът на виадукта при 38-и километър на АМ „Хемус“"}
{"url": "https://www.monitor.bg:443/bg/a/view/nakazatelen-objad-v-cska-175732", "text": "ЦСКА проведе възстановителна тренировка на базата в Панчарево днес сутринта, като заниманието премина изключително забавно за играчите и щаба. Футболистите бяха разделени на 3 отбора, които премериха сили помежду си. Тимът, който зае третото място в класирането, бе наказан да почерпи с обяд всички останали. \"За сметка на днешното разтоварващо занимание, за утрешната тренировка щабът е планирал тежки упражнения за играчите. “Армейците” се подготвят за домакинството на “Царско село” в петък от 20:00 часа на \"Армията\", съобщава официалният сайт на червените. Очаква се в мача от десетия кръг ЦСКА отново да бъде с бразилския вратар Густаво Бусато, който се представи на ниво срещу „Ботев“ (Пд) и измести от титулярния състав Витаутас Черниаускас. Бусато заслужи похвали от Люпко Петрович, който заяви, че е доволен и ще му гласува отново доверие.", "date": "2019.09.18", "title": "Наказателен обяд в ЦСКА"}
{"url": "https://www.monitor.bg:443/bg/a/view/pryskajte-sreshtu-jabylkov-chervej-i-krushova-bylha-175422", "text": "Мероприятията по растителна защита в овощната градина през септември са насочени главно срещу вредителите по плодните дръвчета.  Обикновено през този месец третирането с химически средства на ябълките и крушите се преустановява. През целия месец обаче е необходимо да се провеждат наблюдения за по-нататъшните прояви на някои по-опасни неприятели. У нас през някои години, в отделни овощарски райони на страната, ако есента е хубава и топла, особено през първата половина на септември, се установява засилен и продължителен летеж на пеперуди от второто поколение на ябълковия плодов червей. В такива случаи, за да не се допусне повишаване на червивостта на плодовете, е необходимо по-късните сортове ябълки и круши да се напръскат. Подходящи препарати са: вазтак нов 100ЕК – 12,5 мл/дка с работен разтвор 100 л/дка (карантинен срок 7 дни), Дека ЕК – 30 мл/дка (карантинен срок 3 дни), Децис 2,5ЕК – 30 мл/дка с работен разтвор 100 л/дка, Децис 100ЕК – 7,5-12,5 мл/дка (карантинен срок 7 дни), Ефциперметрин 10ЕК – 30 мл/дка (карантинен срок 14 дни), Калипсо 480СК – 20-25 мл/дка с работен разтвор 100 л/дка (карантинен срок 14 дни), Карате експрес ВГ – 60-80 г/дка с работен разтвор 100 л/дка (карантинен срок 7 дни), Кораген 20СК – 16-20 мл/дка (карантинен срок 14 дни), Протеус 0-ТЕК – 50-60 мл/дка с работен разтвор 100 л/дка (карантинен срок 7 дни), ранер 240СК – 50-60 мл/дка с работен разтвор 100 л/дка (карантинен срок 14 дни), Синейс 480СК - 30-43,7 мл/дка (20-30 мл от препарата в 100 л вода с работен разтвор 100-125 л/дка (карантинен срок 7 дни), Суми алфа 5ЕК – 20 мл/дка с работен разтвор 100 л/дка (карантинен срок 14 дни), Суперсект мега – 15 мл/дка с работен разтвор 100 л/дка (карантинен срок 7 дни), Нексид 015КС – 30 мл/дка с работен разтвор 100 л/дка (карантинен срок 7 дни). В края на месец септември по крушите, нападнати от обикновената крушова листна бълха, се развива последното поколение от този неприятел. Възрастните форми от него остават да зимуват под кората или под опадалите листа. За да се намали този зимуващ запас от бълхи, се препоръчва при късните сортове круши (при по-ранните след беритбата на плодовете) да се направи пръскане със следните препарати: Вазтак нов 100ЕК – 20 мл/дка с работен разтвор 100 л/дка (карантинен срок 7 дни), Дека ЕК – 75 мл/дка (карантинен срок 3 дни), Децис 2,5ЕК – 30 мл/дка с работен разтвор 100 л/дка, Децис 100ЕК – 12,5 мл/дка (карантинен срок 7 дни), Карате експрес ВГ – 100-140 г/дка с работен рзтвор 100 л/дка (карантинен срок 7 дни), Протеус 0-ТЕК – 50-60 мл/дка с работен разтвор 100 л/дка (карантинен срок 7 дни), Синейс 480СК - 30-43,7 мл/дка (30-35 мл от препарата в 100 л вода с работен разтвор 100-125 л/дка (карантинен срок 7 дни), Суми алфа 5ЕК – 30 мл/дка с работен разтвор 100 л/дка (карантинен срок 14 дни). В районите със смесени овощни насаждения, след беритбата на късните сортове праскови, пеперудите от последните поколения на източния плодов червей преминават и снасят яйцата си по дюлите и късните сортове круши. При установяване засилен летеж на пеперуди и повреди по плодовете третирайте със следните препарати: Вазтак нов 100ЕК – 12,5 мл/дка с работен разтвор 100 л/дка (карантинен срок 7 дни), Дека ЕК – 50-70 мл/дка (карантинен срок 3 дни), Децис 2,5ЕК – 40 мл/дка с работен разтвор 100 л/дка, Децис 100ЕК – 8,75-12,25 мл/дка (карантинен срок 7 дни), Карате експрес ВГ – 100-120 г/дка с работен разтвор 100 л/дка (карантинен срок 7 дни), Кораген 20СК – 16-20 мл/дка (карантинен срок 14 дни), Ранер 240СК – 30 мл/дка с работен разтвор 100 л/дка (карантинен срок 14 дни), Суми алфа 5ЕК – 20 мл/дка с работен разтвор 100 л/дка (карантинен срок 14 дни). При настъпване на беритбената зрялост плодовете се обагрят в характерното за сорта оцветяване, дръжките се откъсват лесно от клонките, семките силно потъмняват, стават тъмнокафяви или черни. Навременната беритба на плодовете разтоварва дърветата и дава възможност за запасяване с необходимите хранителни вещества, образувани в по-топлите слънчеви дни. Това им помага да устояват по-лесно на ниските температури през зимата. Овощните дървета се отглеждат на едно и също място в продължение на 20 и повече години. Основната маса от корените се разполага на дълбочина 20-60 см, което затруднява снабдяването с хранителни вещества след засаждането. Ето защо преди засаждането трябва да се внесат необходимите количества фосфор и калий в дози, които обезпечават нуждите в продължение на няколко години. При извършване на запасяващо торене се използват 300-400 кг оборски тор и по 4-5 кг К20 и Р205 на 100 кв. м. Минералните торове се разпръскват равномерно по повърхността на почвата, после се риголва на дълбочина 60-70 см. При засаждане на отделни дръвчета във всяка посадъчна дупка се поставят по 8-10 кг добре угнил оборски тор. Той се размесва добре с почвата, която ще се използва за запълване. В долната част на дупката се поставят 200-250 г троен суперфосфат и 100-150 г калиев хлорид или сулфат.", "date": "2019.09.18", "title": "Пръскайте срещу ябълков червей и крушова бълха"}
{"url": "https://www.monitor.bg:443/bg/a/view/vdigat-linijata-na-bednost-175715", "text": "Правителството прие нова Методика за определяне на линията на бедност за страната, която предстои да бъде вдигната.  С документа се предлагат промени, произтичащи от реформата в политиките за правата на хората с увреждания. Те се налагат с оглед на необходимостта от създаване на по детайлна нормативна уредба и осигуряване на финансова устойчивост при предоставяне на социалните помощи за хората с увреждания, заявиха от Министерство на труда и социалната политика. Съгласно новата методика линията на бедност се определя от изследването „Статистика на доходите и условията на живот“ SILC за предишната година и се индексира с индекса на цените за малката по състав кошница на годишна база. С приемането на новия нормативен документ се създава устойчивост на политиката за финансова подкрепа за хората с увреждания, като се изключва възможността за понижаване размера на линията на бедност на страната. Това е в съответствие с провежданата политика на правителството за увеличаване на степента на защита на уязвимите групи от българските граждани. Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. Размерът на линията на бедност се определя ежегодно до 31 август с решение на Министерския съвет по предложение на министъра на труда и социалната политика.", "date": "2019.09.18", "title": "Вдигат линията на бедност "}
{"url": "https://www.monitor.bg:443/bg/a/view/boksiorite-ni-s-pyrvi-medal-ot-svetovno-sled-10-g-175721", "text": "За първи път от 10 години насам мъжкият ни бокс спечели медал от световно първенство. Взе го Радослав Панталеев, който в категория до 91 килограма на шампионата в Екатеринбург си гарантира минимум бронз. На четвъртфиналите Радо победи категорично с 5-0 съдийски гласа Ерисланди Савон. Кубинецът е бронзов медалист от олимпийските игри в Рио де Жанейро 2016. За последно България стигна до медалите на шампионата в Милано през 2009 г., когато Детелин Далаклиев стана шампион. Панталеев влезе в мача изключително уверено. Още в първия рунд той натисна съперника си и започна да работи много добре с удари в тялото. В края на частта от носа на българина потече кръв, която не спря да края, но това не го разколеба. Дори напротив – Радо започна да играе още по-агресивно и до последния гонг не остави никакво съмнение в превъзходството си. Така на полуфиналите в петък следобед Панталеев ще се срещне с руснака Муслим Гаджимагумедов. Другият ни 1/4-финалист Даниел Асенов загуби с 0-5 съдийски гласа мача си срещу олимпийския шампион от Рио 2016 Шахобидин Зоиров (Узбекистан) в кат. до 52 кг. Тайсъна бе видимо по-агресивният боксьор на ринга и според специалистите значително е превъзхождал в първите два рунда. Въпреки това обаче реферите предпочетоха по-титулувания му съперник. След края на двубоя треньорският ни щаб подаде контестация срещу отсъждането на арбитрите, което бе върнато като възможност на големи първенства. Тайсъна не за първи път през година става жертва на съдийските тесли. На Европейските игри в Минск през юни той остана със сребро, след като отстъпи на испанеца Ескобар с 1-4 гласа в много оспорван сблъсък. В кариерата си Даниел Асенов има 6 европейски титли, 2 от които при мъжете.", "date": "2019.09.18", "title": "Боксьорите ни с първи медал от световно след 10 г."}
{"url": "https://www.monitor.bg:443/bg/a/view/razbiha-banda-za-trafik-na-oryjija-i-narkotici-za-velikobritanija-175724", "text": "Организирана престъпна група за трафик на оръжия и наркотици за Великобритания беше разбита у нас. Те извършвали преноса на незаконните пратки чрез куриерски фирми, заяви заместник главният прокурор Иван Гешев. По случая работиха Специализираната прокуратура и ГДБОП съвместно с британските служби. Бандата е развивала своята престъпна дейност на територията на България и Обединеното кралство. Сигналът за трафикантите е бил подаден в началото на месеца, а акцията се е провела на 17 септември паралелно в двете страни. У нас са задържани трима души, като двама от тях са български граждани, а третият – британски. Още трима са арестувани и във Великобритания. Групата изпращала оръжията и дрогата като куриерски пратки. По време на операцията са намерени 53 пистолета, 80 кг хероин, фалшиви лични карти, боеприпаси и бронежилетки. Директорът на ГДБОП главен комисар Ивайло Спиридонов съобщи, че сред задържаните български граждани има и криминално проявено лице, което се е занимавало с търговия на наркотици на ниско ниво. Британският гражданин, задържан у нас, пък е бил издирван с европейска заповед за арест. „Да се следи такъв човек, е като да се дебне ранено животно“, заяви Спиридонов. Тримата трафиканти първоначално били задържани за 72 часа, след което, поради достатъчно събрани доказателства, им е повдигнато досъдебно производство. Предстои да бъдат разкрити и още подробности относно връзките между задържаните, съдбата на останалите пратки, които са успели да достигнат до Обединеното кралство, и произходът на хероина и оръжията, допълни зам. главният прокурор Иван Гешев. В сряда Специализираният наказателен съд заседава по мярката на задържаните у нас.", "date": "2019.09.18", "title": "Разбиха банда за трафик на оръжия и наркотици за Великобритания (ОБЗОР+СНИМКИ)"}
{"url": "https://www.monitor.bg:443/bg/a/view/riksen-zagubi-bitkata-sys-sklerozata-175720", "text": "Бившият национал на Холандия и легенда на “Рейнджърс” Фернандо Риксен почина на 43 години. Той страдаше от амиотрофична латерална склероза и в продължение на 6 години живееше в мъки, след като приключи състезателна кариера през 2013 г. Самият Риксен се беше примирил и очакваше да почине, след като през юни лекарите му бяха съобщили, че му остава още един месец живот. Бившият защитник прие лошата новина мъжки и покани всички свои бивши съотборници да се сбогуват. \"Здравейте, състоянието ми се влошава. На 28 юни ще е последната ми нощ и искам да я направя незабравима. Чувствам се все по-уморен и ме е яд, че се разболях. Но не ме е страх от смъртта\", написа тогава бившият съотборник на Клуйверт, Ван Нистелрой, Зеедорф, Стам и компания. Новината за кончината му бе съобщена от официалния сайт на „Рейнджърс“ - тимът, с чийто екип Риксен спечели купища трофеи за шестте си години на „Айброкс“. Десният бранител има и 12 мача с националната фланелка на Холандия.", "date": "2019.09.18", "title": "Фернандо Риксен загуби битката със склерозата"}
{"url": "https://www.monitor.bg:443/bg/a/view/genchev-po-opitnite-sme-trjabva-da-biem-cska-moskva-175717", "text": "Временният треньор на „Лудогорец“ Станислав Генчев е убеден, че неговият отбор е по-опитен от ЦСКА (Москва) и очаква победа в първия мач от груповата фаза на Лига Европа. „Както цяло в тези турнири опитът играе голяма роля. Трябва да наблегнем на този фактор и да се възползваме от неопитността им. Също така трябва да сме по-спокойни по време на самия мач. Имахме достатъчно време, за да се подготвим. Знаете, че сме традиционни участници в групите - дали на Шампионската лига, дали на Лига Европа. Играчите чакат тези мачове с нетърпение, а стадионът ще бъде пълен. Аз лично съм играл пред тази публика и Надявам се да стартираме с победа. Информацията, че четирима защитници на ЦСКА (Москва) няма да играят срещу нас не е съвсем точна. Двама са основните играчи, които пропускат мача. Но това едва ли ще се отрази. Аз лично исках домакински мач на старта. Това беше важното - първата среща да е домакинска. В групата за мен всички отбори са добри. Относно това дали можем да се класираме, нека минат първите мачове и да видим как ще се развият нещата, тогава ще говорим повече. Но аз смятам, че имаме своите шансове да се класираме за следващата фаза“, сподели Генчев, като допълни, че в състава няма контузени. Защитникът Антон Недялков също изрази своята увереност, че отборът има сили да се пребори за победа утре срещу ЦСКА (Москва). „Нагласата ни е да играем за победа и Да играеш в групите на Лига Европа е престиж, а също така и се развиваш като футболист,. Мисля, че ще се представим максимално добре. Имаме нужните указания и ще дадем всичко от себе си за победата. Както казва и нашият треньор, най-важното е, че започваме като домакини. Така имаме възможността да влезем в групата максимално добре, да се поздравим с една хубава победа на старта в групата и да започнем с три точки“, заяви Недялков. Двубоят с ЦСКА (Москва) е днес от 22 ч. на „Лудогорец Арена“ в Разград.", "date": "2019.09.18", "title": "Генчев: По-опитните сме, трябва да бием ЦСКА (Москва)"}
{"url": "https://www.monitor.bg:443/bg/a/view/falstart-za-favoritite-v-shampionskata-liga-klop-vidja-problem-175718", "text": "Сериозни изненади поднесе стартът на Шампионската лига, след като във вторник всички грандове се издъниха в дебютните си срещи. Безспорно най-изненадваща бе загубата на защитаващия титлата си „Ливърпул“, който започна със загуба срещу „Наполи“ с 0:2. Поражението бе съвсем заслужено, което накара мениджърът на мърсисайдци Юрген Клоп да признае за проблем в тима си. „Това е болезнена загуба, взехме неправилни решения във важните моменти. Не успяхме да реализираме положенията си, а това е сериозен проблем, трябва да го призная“, разочарован бе германският специалист. Друг от фаворитите за трофея - „Барселона“, също не успя да спечели и бе на косъм от загубата. Каталунците стигнаха само до 0:0 в гостуването си на „Борусия“ (Дортмунд), като се спасиха, след като Марко Ройс изпусна дузпа за домакините, а Юлиан Брандт нацели напречната греда. Дебют за каталунците в турнира направи 16-годишният Ансу Фати, който стана най-младият играч с официални минути за тима си в Шампионската лига. „Прилепите“ спечелиха след гол на Родриго в 75-ата минута, нанасяйки първа загуба за „сините“ на „Стамфорд бридж“ от 3 години. Като изненада може да се приеме и грешната стъпка на „Интер“, който се спаси от домакинска загуба от „Славия“ (Прага) след изравнителен гол на Барела в 92-рата минута. „Мисля, че очакванията към мен и отбора са прекалено високи, не съм магьосник и няма как да направя от патетата лебеди“, заяви след двубоят треньорът на „нерадзурите“ Антонио Конте. В останалите мачове от вечерта „Залцбург“ разгроми „Генк“ с 6:2, „Лион“ и „Зенит“ направиха 1:1, „Бенфика“ падна от „РБ Лайпциг“ с 1:2, а „Аякс“ нямаше проблеми при домакинското 3:0 срещу „Лил“.", "date": "2019.09.18", "title": "Фалстарт за фаворитите в Шампионската лига, Клоп видя проблем (ОБОЩЕНИЕ)"}
{"url": "https://www.monitor.bg:443/bg/a/view/a1-i-obshtina-montana-podpisaha-dogovor-za-inteligentno-smetosybirane-175719", "text": "A1 ще внедри система за интелигентно сметосъбиране с аналитични функции в Монтана. Днес между компанията и Община Монтана бе подписан договор за изпълнение на проекта. Той ще е първият в страната осъществен с помощта на Narrowband Internet of Things (NB-IoT) - технологичен стандарт, който свързва широка гама от устройства, машини и услуги с помощта на клетъчни телекомуникационни технологии. Услугата за умно управление на отпадъци е подходяща за общини и сметосъбиращи компании. С помощта на датчици тя автоматично идентифицира степента на запълване на контейнерите за смет и количеството отпадъци, което се извозва. Системата предлага автоматизирани изчисления на маршрут и навигация, базирани на анализ на информация, както и отчет за сметосъбиране до клиентите. Използването ѝ спестява времеви ресурс, а във финансов аспект може да намали с до 70% разходите за сметосъбиране. Системата осигурява ползи и за гражданите, като информира сметоизвозващите компании в случай на запълване на контейнер преди планираното изхвърляне, както и осигурява алармиране в случай на пожар. „Радвам се, че Монтана ще е първата община у нас с толкова иновативна система за мониторинг и анализ на сметосъбирането и сметоизвозването. Решението ще доведе както до оптимизация на разходите за тези дейности, така и до справедливо разпределение на такса смет за гражданите и фирмите, работещи на територията на общината. Това ще стане посредством статистически алгоритми, приложени върху събраните данни от „умните” кофи и подходящи модели за анализ на тези данни“, каза кметът на Община Монтана Златко Живков. А1 си партнира успешно с над половината общини у нас, като предлага пълно портфолио от телекомуникационни решения – гласови услуги, мобилен интернет, фиксирани услуги, ИКТ решения, услуги за сигурност и видеонаблюдение. Миналата година А1 демонстрира в Монтана и други възможности на Narrowband IoT, сред които решения зa ĸoнтpoл нa въздyxa, интeлигeнтнo осветление и умно паркиране. „А1 вече има няколко пилотни проекта за умен град и сме готови да внедрим решения, базирани на Narrowband-IoT мрежа с национално покритие. Основните предимства на технологията са свързани с по-ниски разходи за устройствата, по-добро покритие, по-дълъг живот на батериите, оптимизиран пренос на данни, висока сигурност на връзката. Това е технология, която ще подобри управлението на градските зони, ще даде по-добър контрол на общините и ще направи градовете по-чисти“, каза Иван Иванов, старши директор „Корпоративни продажби в А1 България“. Предлагането на решения с помощта на Narrowband IoT технология е поредната стъпка от стратегията на A1 да бъде технологичен лидер на телеком пазара. Компанията се стреми постоянно да следва световните тенденции, които показват, че „Интернет на нещата” ще играе все по-важна роля. Очаква се IoT връзките в света да бъдат 25 милиарда през 2025 г., като 13,8 милиарда от тях ще бъдат индустриални, а 11,4 милиарда – потребителски.", "date": "2019.09.18", "title": "A1 и Община Монтана подписаха договор за интелигентно сметосъбиране "}
{"url": "https://www.monitor.bg:443/bg/a/view/kontuzenijat-amerikanec-na-levski-lukojl-be-operiran-175722", "text": "Новото попълнение на \"Левски Лукойл\" Ричард Амарди претърпя успешна операция на левия лакът, съобщиха от лагера на \"сините\". Амарди вече си е у дома, а от \"Левски Лукойл\" броят дните до завръщането му на терена. Очаква се баскетболистът да се върне в игра след около два месеца, а за успешната операция на ръката, ръководството на клуба изказа сърдечни благодарности на доцент Сашо Асьов - завеждащ клиниката по ортопедия и травматология на УМБАЛ \"Света Анна\" в София. Днес Ричард бе изписан, а в знак на признателност, доцент. Асьов получи от треньора Константин Папазов фланелка на любимия си отбор \"Левски\".", "date": "2019.09.18", "title": "Контузеният американец на \"Левски Лукойл\" бе опериран"}
{"url": "https://www.monitor.bg:443/bg/a/view/arestuvani-lubovchii-pravjat-seks-na-zadnata-sedalka-na-patrulka-175725", "text": "Мъж и жена от американския щат Флорида са били арестувани, защото карали колела в доста пияно състояние и в това нямаше да има нищо странно, ако историята нямаше безумно продължение. Арон Томас (на 31 години) и 35-годишната му спътница Меган Монданаро се почерпили добре на Фернандина бийч и яхнали колелата си, без да си направят труда да светнат фаровете. Това привлякло вниманието на патрулен полицай от Насау Каунти, който веднага ги спрял и щом забелязал, че състоянието им е повече от нетрезво (дамата едва говорела), ги арестувал, като ги качил на задната седалка на патрулната кола. Малко по-късно полицаят спрял и излязъл от колата. През това време двамата алкохолизирани арестанти, чието съзнание очевидно било толкова замъглено, че не осъзнавали какво точно правят, без много да му мислят се разсъблекли и започнали да правят секс на задната седалка. Щом забелязал случващото се безобразие от полово естество, полицаят отворил задната врата, за да спре наглите любовчии – Арон бил изцяло гол, а Меган била със свален панталон, и разкопчан сутиен, от който се подавали гърдите й. След това полицаят разделил двойката – измъкнал Томас от колата и той се отскубнал и тръгнал да бяга, а жената побесняла и започната да рита на посоки. Пристигнал навреме друг полицай я проснал на земята, за да я усмири. В крайна сметка двамата се озовали в участъка, като мъжът бил пуснат под гаранция от 12 500 долара, а жената останала зад решетките, защото нямала поръчител.", "date": "2019.09.18", "title": "Арестувани любовчии правят секс на задната седалка на патрулка"}
{"url": "https://www.monitor.bg:443/bg/a/view/trima-zaginali-i-edin-ranen-pri-incident-s-visokoskorostna-lodka-kraj-venecija-175707", "text": "Трима души загинаха и един бе тежко ранен късно във вторник при сблъсък на високоскоростна лодка в изкуствена дига на морските подстъпи към Венеция. Сред загиналите е шампионът на Италия в надпреварите с мощните водни скутери Фабио Буци, а другите две жертви са известни английски пилоти. Раненият, който се бори за живота си в местната болница и чието име не се споменава, бил новата италианската надежда за успехи в екстремните гонки със скоростни лодки. Според медиите на Апенините четиримата трябвало да поставят нов рекорд по бързо преминаване по море на маршрута Монако – Венеция. Те тръгнали от княжеството на Лазурния бряг в понеделник в 11 часа със свръх мощна 20-метрова лодка, която развива скорост от 70 възела или 130 км в час. За жалост катастрофирали на крачка от успеха, на няколко стотин метра от Лидо или острова пред Венеция, където преди десетина дни завърши поредния световно известен филмов фестивал. Що се отнася до причините за инцидента, то за дошлите веднага на мястото на катастрофата полицаи и пожарникари най-вероятно те са две – падналият в лагуната гъст мрак и умората на четиричленния екипаж на плавателен съд. Специалисти твърдят също така, че изкуствената дига от каменни и циментове блокове, в която са се сблъскали пилотите и която е част от съоръжение за възпиране на морския прилив към Венеция, не е била добре сигнализирана.", "date": "2019.09.18", "title": "Трима загинали и един ранен при инцидент с високоскоростна лодка край Венеция"}
{"url": "https://www.monitor.bg:443/bg/a/view/podpisahme-za-stroeja-na-balkanski-potok-175704", "text": "Подписахме договора за строежа на \"Балкански поток\", а изграждането му започва още от утре. Това стана ясно от думите на премиера Бойко Борисов в МС, след подписване на самия договор между „Булгартрансгаз\" ЕАД и обединение от Саудитска Арабия \"Консорциум Аркад\" за изграждане и въвеждане в експлоатация на разширението на газопреносната инфраструктура от турско-българската до българо-сръбската граница. Стойността на договора е 1,102 млн. евро, а срокът за реализацията е 615 дни. В първите 250 дни обаче ще се изгради линейна инфраструктура от 308 км, което ще позволи през България да се доставя газ за Сърбия, Унгария и до Австрия. Тази част трябва да бъде готова в началото на 2020 г. Борисов заяви, че иска да наложи името „Балкански поток“ за проекта, а неговото реализиране е коствало огромни усилия при една прозрачна процедура. Още от утре пък тръбите, които на 90% били по пристанищата във Варна и Бургас, ще започнат да се разхвърлят по трасето и на практика проектът ще започне да се изпълнява. \"Докато някои питаха какви са nи отношенията с Русия и Саудитска Арабия, ние днес подписваме договор, който трябва да се реализира в много кратки срокове\", каза Борисов. Причината пък е фактът, че тръбите са руски и затова и руският министър на промишлеността Денис Мантуров също присъства на подписването. Отделно от това Борисов напомни, че се строи и конектора със съседна Сърбия, през октомври пък пускаме газ от турската граница до нашите компресорни станции. \"Защото всеки ден съм обещал да откриваме заводи, газопроводи, пречиствателни станции, за да си личи провала\", каза на шега премиерът по адрес на опозицията, която упреква правителството в провал на управлението. Той поясни, че проектът „Балкански поток“ се реализира и благодарение на личните му отношения с престолонаследника и краля на Саудитска Арабия. Той отново напомни на \"честните опоненти\", че \"Южен поток\" е бил спрян заради корупция и непрозрачни обществени поръчки. така пък Борисов отговори на въпроса какво ще спечелим от проекта. Той отново изтъкна, че след провала на \"Южен поток\" и \"Набуко\", всички други газови проекти са ни заобиколили - ТАП, ТАНАП. Борисов изтъкна, че България ще печели от транзитните такси, а така съседни страни като Северна Македония, Сърбия и Унгария ще имат алтернативен газ. Отделно чрез конектора с Гърция ще внасяме и втечнен газ. Борисов се пошегува с арабските гости: „Ако видим много зор с цената на бензина, ще ви караме по малко и бензин да пускате от него“. В следващите 20 години приходите на Булгартрансгаз ще се увеличат двойно, увери пък шефът на дружество Любомир Кръстев след церемонията. Веднага след подписването със саудитската компания, Борисов даде кратък брифинг и с руския министър Денис Мантуров. Борисов обясни, че и за руснаците е важно реализирането на Балкански поток. Самият Мантуров изтъкна сферите за  възможно сътрудничество, сред които е енергетиката, чрез участието им в \"Балкански поток\" и евентуално в проекта АЕЦ \"Белене\". Русия има интерес и да доставя машини и техника, селскостопански машини или фармацевтични продукти. \"Руският шпионин да седне“, обърна се той на шега към руския посланик у нас. Иначе Борисов изтъкна, че се надява проектът за АЕЦ „Белене“ да се превърне в много добър. От думите му стана ясно, че ще се пусне и Разглеждали и темата за лицензите във въоръжението, където да се направят компромиси и нашите военни заводи да не губят работа и работна ръка. \"Разгледахме и въпроса за лицензите на оръжейната промишленост и сме възложили на Томислав Дончев и тяхна група да се срещнат и да намерим компроми\", каза Борисов.", "date": "2019.09.18", "title": "Подписахме за строежа на \"Балкански поток\""}
{"url": "https://www.monitor.bg:443/bg/a/view/chetvyrti-sme-v-es-po-naj-malko-novi-koli-prez-avgust-175706", "text": "Четвърти сме по най-малко регистрирани нови автомобили в ЕС, сочи статистиката на Европейската асоциация на автомобилните производители (ЕААП - ACEA), цитирана от ДПА. През миналия месец в България има 2929 нови регистрации на автомобили или само с 1,5% повече от август 2018-та, когато са били 2 887. За периода януари-август у нас са регистрирани 24 272 нови автомобила като това е ръст от 2.9% на годишна база. За осемте месеца на предходна година те са били 23 685. През юли също е отчетен ръст от 14.9% или 3 120 автомобила спрямо 2 716 през 2018 г. За периода януари-юли 2019 г. има 21 443 нови автомобила (+3.1%), а година по-рано те са били 20 798. В Румъния, въпреки че има спад от 18.8% на годишна база, през август има 23 177 нови коли спрямо 28 546 година по-рано. За периода януари-август колите са 118 003 или с 13.7% нагоре, през 2018 г. са били 103 824. През осмия месец в Гърция те са били 9 594 като това е ръст от 24.3% (7 718 преди година). За периода януари-август те са били 86 873 (+9.8%) спрямо 79 154. През юли Румъния е отчела ръст от 51.2% на автомобилите, достигайки 23 206 регистрации спрямо 15 210 година по-рано. За периода януари-юли има 94 826 нови автомобили (26% ръст) спрямо 75 278. През седмия месец в Гърция новите коли са били 11 722 спрямо 9 124 или е налице ръст от 28.5%. За периода януари-юли колите в южната ни съседка са 77 279 спрямо 71 436 или 8.2% повече. В общото класиране в ЕС за август зад нас по брой нови коли са Естония (2534), Латвия (1626), а последен е Кипър с едва 639 бройки. В момента на територията на в търсенето на автомобили. Само за миналия месец пазарът на нови коли се сви с 8.4%. Основна причина е отчетеният висок ръст от 31.2% през същия период 2018 г. „Той е твърде висока база за сравнение“, пишат от организацията. В Германия, Франция, Великобритания, Италия и Испания, които са като той е най-чувствителен е в Испания (30.8%) и Франция (14.1%). За периода януари-август 2019 г. общият спад е 3.2%. Общо регистрираните автомобили са 10.5 млн. От големите пазари единствено Германия е отчела ръст от 0.9%. През юли тази година обаче има ръст от 1.4% до близо 1.3 млн. коли, регистрирани в ЕС. Германия отново е единствената, която е отчела положителни резултати от 4.7%. Увеличението в Общността основно се дължи на страните от Централна Европа, където закупените нови коли са се покачили с 13.4% през седмия месец.", "date": "2019.09.18", "title": "Четвърти сме в ЕС по най-малко нови коли през август"}
{"url": "https://www.monitor.bg:443/bg/a/view/kmetyt-na-pazardjik-se-registrira-za-4-ti-mandat-175711", "text": "Кметът на община Пазарджик Тодор Попов се регистрира за участие в местните избори за 4-ти мандат. Попов е кандидат на местна коалиция “Новото време“, в която влизат едноименната политическа партия, ПП „ВМРО – БЪЛГАРСКО НАЦИОНАЛНО ДВИЖЕНИЕ“,  ПП „ОБЕДИНЕНИ ЗЕМЕДЕЛЦИ“ и ПП „СЪЮЗ НА СВОБОДНИТЕ ДЕМОКРАТИ“. Това информираха от Общинската избирателна комисия в Пазарджик. Местната коалиция „Новото време“ издига кандидати за кметове и в 26 населени места в общината от общо 31, както и листа с кандидати за общински съветници. Досегашният кмет Тодор Попов е на 51 години, юрист по образование, бивш районен съдия и в последствие адвокат. Преди да седне за първи път на кметския стол в осмия по големина областен град той оглавяваше Общинския съвет в Пазарджик. Женен е, с 2 дъщери. Както обяви лично Попов в профила си в социалната мрежа, през следващите години той ще има приоритети, обвързани с иновации и зелен град, култура и образование, спорт и физическа активност, инфраструктура и бизнес климат.", "date": "2019.09.18", "title": "Кметът на Пазарджик се регистрира за 4-ти мандат"}
{"url": "https://www.monitor.bg:443/bg/a/view/zakoravjal-recidivist-vliza-za-4-godina-na-toplo-175716", "text": "4-годишна ефективна присъда при първоначален строг режим на изтърпяване си „заработи“ стар познайник на криминалистите от град Гурково. 40-годишният Кольо Радев, който през лятото на 2017-а за последно е пребивавал в затвора, бил спипан в компанията на двама свои мургави авери след сигнал за взломна кражба от частен дом на 14 януари т.г. При обиска в дома на тартора на бандата полицаите открили телевизор, ъглошлайф, ударен къртач и 18 медни чаши, всичко на обща стойност 460 лв. След продължил 9 месеца престой в ареста с мярка за неотклонение задържане под стража Радев склонил да сключи споразумение с наблюдаващия досъдебното производство прокурор, по силата на което отново се е озовал в килията на старозагорския затвор. Другите двама участници в грабежа: 37-годишните Вельо Борисов и Рашко Рашков са се разминали с условни 10-месечни присъди, чието изпълнение е отложено за срок от 3 години.    ", "date": "2019.09.18", "title": "Закоравял рецидивист влиза за 4 година „на топло“"}
{"url": "https://www.monitor.bg:443/bg/a/view/dvama-maskirani-obraha-gotvachkata-na-detska-gradina-v-kyrnalovo-175713", "text": "Двама маскирани нахлуха рано тази сутрин в детска градина „Иглика“ в петричкото село Кърналово и обраха 60-годишната готвачка Валентина Голчева. Както всеки делничен ден жената пристигнала рано, за да приготви закуската на децата и да очаква хляба от доставчика. „Около 5:30 часа беше и усетих, че някой влиза през вратата, от която всяка сутрин ни доставят хляба. Изведнъж видях двама, които си бяха вдигнали яките на блузите си над носа и ми викнаха “Давай парите“! Казах им, че нямам пари и да се махат, че ще извикам полиция. Единият от тях извади нож и го опря до гърлото ми. Блъснаха ме на земята, ударих се в шубера“, разказа все още стресираната готвачка Валентина Голчева. Те са намерили чантата й и са взели от нея около 150 лева, после бързо са изчезнали. Директорката на детското заведение отдавна настоява да бъдат монтирани камери за видеонаблюдение, защото миналата година отново е имало дързък обир в забавачката. В Детска градина „Иглика“ има 4 градински групи и 1 детска ясла. Въпреки преживяното и стресовото състояние готвачката е останала на работа, за да приготви закуската и обяда на децата: „Обичам децата и не мога да ги оставя без храна, а и всички колежки плътно застанаха зад мен“, сподели Валентина Голчева.    Полицията разпитва двама души, които са заподозрени. По случая е образувано досъдебно производство. Работата продължава.", "date": "2019.09.18", "title": "Маскирани нахлуха в детска градина, обраха готвачката "}
{"url": "https://www.monitor.bg:443/bg/a/view/paraplaner-orbita-e-eksperiment-mejdu-dva-svjata-175703", "text": "\"Парапланер\" и Гена са готови с общ албум. Колаборацията идва с космическото заглaвие „Орбита”. Съдържа 9 песни, чисто нова, независима, българска музика. И ще бъде представен премиерно на живо на 19 септември на сцената на кино Cabana. \"Парапланер\" се събират в края на 2014 г. с идеята за авторска музика, експериментирайки в смесването на стилове - джаз, фюжън, соул, поп. На вокалите и баса е Александрина Александрова, кийборд е Мариета Койнарска. Евгени Енчев, по-известен като Гена, е основна движеща сила и майстор на инструменталите в хип-хоп машината So Called Crew. Първи сингли от албума са песните „Седмото кафе“, „С чиста съвест“ и „Съмнения“. В албума има гост-участие и рапърът Жлъч.  “Орбита” е експеримент между два свята. Получи се музика, доста различна от тази, която всеки един по отделно беше правил до сега.  Първо направихме една песен, “Седмото кафе“. Приятно изненадани от резултата, решихме да опитаме още. И половин година по-късно имаме 9 парчета в албум, който е много трима ни.  Едно от най-важните качества на музиката е способността й да въздейства, да те пренася в нова вселена. За мен музиката, която създадохме е точно такава - магична, космическа, извън земята. Искахме да изберем и име, което хем да говори, хем да оставя пространство на въображението.  Вярвам, че няма случайни срещи. Както и че не трябва да се страхуваме да се впуснем в непознатото. Запознахме се с Гената случайно, покрай други записи. Очарова ме с творческата си енергия, той е супер продуктивен и точен. А на So Called Crew ставаме все по-големи фенове.  Обичаме колаборации с други артисти, а още по-интересно става, когато са от напълно друг стил. Фен съм на Crew-то, харесвам това, което правят и най-вече, че успяват да “възпитават” вкус към качествена музика сред младите хора.  Избрахме „С чиста съвест“ и „Съмнения“, които според нас са най- провокативни от музикална гледна точка.  На нас, разбира се, всички песни в албума ни харесват, така че не беше лесно, но така или иначе те ще докоснат или няма да докоснат хората, които трябва рано или късно.  \"Парапланер\" е независима банда. Правим авторска музика с много любов. Не обичаме да определяме стила си, защото той винаги се променя и е микс от много неща: различните ни вкусове, опитът ни като музиканти, работата ни с други артисти. Елате, за да ни чуете и да ни определите сами.  Песните ни са много различни дори една от друга. Опитваме се да се забавляваме, правейки музика, каквато на нас ни харесва.  С Мариета свирехме в друга банда преди това, но не бяхме опитвали да правим авторска музика. Сближи ни вкуса за музика и с времето решихме, че е дошъл моментът да създадем нещо свое.  Усетихме се. Говорехме си често за музика и взаимно се запалвахме една друга. Видяхме, че имаме много общо и решихме, че трябва да опитаме да създадем нещо наше, така както ние го чувстваме и усещаме. Парапланер е това и до днес.", "date": "2019.09.18", "title": "„Парапланер“: “Орбита” е експеримент между два свята"}
{"url": "https://www.monitor.bg:443/bg/a/view/ep-london-nosi-otgovornost-i-pri-razvod-bez-sdelka-175705", "text": "Великобритания би имала цялата отговорност за напускане на ЕС без споразумение. Това се посочва в резолюция, приета от Европейския парламент. ЕП намира за възможно даването на допълнителна отсрочка на оттеглянето. Споразумението за оттегляне е справедливо, балансирано и предоставя правна сигурност, отбелязват евродепутатите в приетата резолюция с 544 гласа \"за\", 126 \"против\" и 38 въздържали се. Съществуващото споразумение за оттегляне зачита \"червените линии\" на Лондон и принципите на ЕС, се посочва в резолюцията. ЕП подчертава, че споразумението защитава правата и житейските избори на гражданите на ЕС и на британските граждани, предоставя възможност за финансово уреждане на задълженията на Лондон към ЕС и отговаря на искането за преходен срок. Споразумението допълнително предоставя необходимата предпазна мярка за Ирландия със защита на споразумението от Белфаст и осигуряване на сътрудничеството между Севера и Юга, се посочва в текста. ЕП изразява готовност за връщане към първоначалното предложение на ЕС за предпазна мярка, предназначена само за Северна Ирландия. Евродепутатите приветстват разглеждането на \"алтернативни възможности\", ако са правно приложими и надеждни, и отговарят на основните виждания на ЕС. Те подчертават, че няма да одобрят споразумение за оттегляне без предпазна мярка за Ирландия. ЕП отбелязва, че дори Великобритания да напусне ЕС без споразумение, не отпадат финансовите задължения, защитата на правата на гражданите, както и спазването на споразумението от Белфаст. Това са необходими предварителни условия за подкрепата на евродепутатите за всякакви бъдещи отношения между ЕС и Великобритания, се посочва в резолюцията, цитирана от пресслужбата на ЕП. На този фон стана ясно, че Обединеното кралство може отново да отложи излизането си от Европейския съюз. Това решиха евродепутатите днес след близо 3-часови дискусии в Европарламента. На дебатите присъстваха главният преговарящ по Брекзит от страна на ЕС Мишел Барние и председателят на ЕК Жан-Клод Юнкер. 544 депутати гласуваха за финалната резолюция, 126 - бяха против, а 38 се въздържаха.  Великобритания обаче трябва да запази свободното движение по ирландската граница и дори при липса на сделка с Брюксел, Лондон трябва да изпълни финансовите си задължения към Общността. На практика това прави нова сделка между премиера на Великобритания Борис Джонсън и Брюксел невъзможна. Вариантът за ново отлагане е посочен в член 50 от Лисабонския договор.", "date": "2019.09.18", "title": "ЕП: Лондон носи отговорност и при развод без сделка"}
{"url": "https://www.monitor.bg:443/bg/a/view/diljana-popova-sbydna-detskata-si-mechta-snimki-175702", "text": "Каква е детската мечта на Диляна Попова? Отговорът е да гушка коала и вече я е сбъднала. С това се похвали самата красавица, като пусна снимки с пухкавото животинче в социалните мрежи. Сбъднах си детската мечта.\", написа към кадрите тя. Попова сподели и фотографии, на които милва кенгуру. Екзотичното преживяване на моделката е от Австралия, като по всяка вероятност до тази локация я е отвел актьорът Асен Блатечки. Вече не е тайна, че двамата са възобновили романса си, въпреки че се крият от зоркия поглед на папараците. Австралия е една от спирките на турнето на „Емигранти“. В постановката Блатечки си партнира с Калин Врачански, като двамата актьори ще са на континента до 22 септември.", "date": "2019.09.18", "title": "Диляна Попова сбъдна детската си мечта (СНИМКИ)"}
{"url": "https://www.monitor.bg:443/bg/a/view/serialyt-vlastelinyt-na-prystenite-shte-byde-zasnet-v-nova-zelandija-175682", "text": "Нова Зеландия ще остане домът на Средната земя в предстоящия високобюджетен сериал на Амазон \"Властелинът на пръстените\". \"Докато търсехме знаехме, че ни трябва нещо величествено, с девствени брегове, гори и планини\", заявиха изпълнителните продуценти на поредицата Дж. Д. Пейн и Патрик Маккей. \"Там има също снимачни площадки и студиа на световно ниво и висококвалифицирани и опитни професионалисти\", допълниха те те. Снимките на сериала ще започнат в Окланд през следващите месеци. Новозеландският министър на икономическото развитие Фил Туайфорд приветства съобщението на Амазон. \"Новият сериал \"Властелинът на пръстените\", заедно с други значими екранни проекти иновациите и изключителната природна красота\", отсече Туайфорд. Новата телевизионна адаптация ще проследи събития преди \"Задругата на пръстена\".", "date": "2019.09.18", "title": "Сериалът \"Властелинът на пръстените\" ще бъде заснет в Нова Зеландия "}
{"url": "https://www.monitor.bg:443/bg/a/view/patriarhyt-oglavi-praznichnite-bogoslujenija-za-nebesnija-pokrovitel-na-vraca-175699", "text": "С празничен камбанен звън Враца посрещна патриарх Неофит. Негово светейшество оглави празничните богослужения в чест на небесния покровител на града – Св. Софроний Врачански. Патриархът Неофит пристигна пред Възнесенския храм „Св. Софроний Врачански”, където го чакаха Врачанският митрополит Григорий, кметът Калин Каменов и областният управител Малина Николова. След това той оглави архиерейска света литургия. В празничното богослужение участие взеха врачанският осем владици - Врачанският Григорий, Великотърновският Григорий, Старозагорският Киприян, Неврокопският Серафим, Видинският Данаиил, Ловчанският Гавраил, митрополитът на Верия, Науса и Кампания, Гърция - Пантелеймон, митрополит Варсануфий от Румъния, висши духовници и свещеници от други Поместни православни църкви. Пристигането на Българския патриарх Неофит и отслужената света литургия е кулминацията на честванията, посветени на три годишнини, свързани с небесния покровител на епархията – св. Софроний Врачански: 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация.", "date": "2019.09.18", "title": "Патриархът оглави празничните богослужения за небесния покровител на Враца"}
{"url": "https://www.monitor.bg:443/bg/a/view/patriarhyt-oglavi-praznichnite-bogoslujenija-za-nebesnija-pokrovitel-na-vraca-175691", "text": "С празничен камбанен звън Враца посрещна патриарх Неофит. Негово светейшество оглави празничните богослужения в чест на небесния покровител на града – Св. Софроний Врачански. Патриарх Неофит пристигна пред Възнесенския храм „Св. Софроний Врачански”, където го чакаха Врачанският митрополит Григорий, кметът Калин Каменов и областният управител Малина Николова. След това той оглави архиерейска света литургия. В празничното богослужение участие взеха осем владици - Врачанският Григорий, Великотърновският Григорий, Старозагорският Киприян, Неврокопският Серафим, Видинският Данаиил, Ловчанският Гавраил, митрополитът на Верия, Науса и Кампания, Гърция - Пантелеймон, митрополит Варсануфий от Румъния, висши духовници и свещеници от други Поместни православни църкви. Пристигането на Българския патриарх Неофит и отслужената света литургия е кулминацията на честванията, посветени на три годишнини, свързани с небесния покровител на епархията – Св. Софроний Врачански: 280-та годишнина от рождението на светеца, 225-та годишнина от ръкополагането му за епископ и 55-та годишнина от неговата канонизация.", "date": "2019.09.18", "title": "Патриархът оглави празничните богослужения за небесния покровител на Враца"}
{"url": "https://www.monitor.bg:443/bg/a/view/pijan-do-kozirkata-otnese-mercedes-na-svetofar-175695", "text": "Пиян до козирката шофьор пропусна да намали скоростта и караният от него Мерцедес буквално отнесе автомобил със същата марка, но далеч по-нов модел, който бил спрял на светещ в червено светофар недалеко от центъра на Стара Загора. Инцидентът, при който се отворили въздушните възглавници на двата Мерцедеса и това спасило виновника и седящата зад волана на ударената кола млада дама от по-сериозни травми, е станал около 19,30 часа на 17 септември пред светофарна уредба на улиците „Отец Паисий“ и „Генерал Столетов“. При проверка с дрегер станало ясно, че виновният за катастрофата 52-годишен мъж от Града на липите е седнал зад кормилото с 2,97 промила алкохол в кръвта. След инцидента пияният пробвал да вдигне скандал на пострадалата шофьорка, че не реагирала по-бързо на сменящите се светлини, а пред униформените служители на МВР с фъфлене „обяснил“, че светофарът е бил повреден. След проверката с дрегера пияният настоял за повторна проба, наложило се да бъде откаран за 24 часа в местното РУ Полиция, където да бъде приведен в по-нормално физическо състояние.", "date": "2019.09.18", "title": "Пиян до козирката отнесе Мерцедес на светофар"}
{"url": "https://www.monitor.bg:443/bg/a/view/galerija-pritejava-1500-grafiki-predstavi-30-avtori-175693", "text": "Изложба на 41 графики, дело на 30 автори от втората половина на миналия ХХ век и първото десетилетие на ХХІ в. представи старозагорската художествена галерия. Инициативата е на д-р Катя Тинева-Гюрковска, уредник на графичния отдел, който притежава над 1500 работи на над две стотици майстори на перото и молива. Кураторът е избрал за мото на експозицията „Рефлексии на времето“, като концепцията насочва към две основни смислови нива, които могат да се открият в творчеството на всеки художник. Едното включва философската тема за времето и как тази сложна представа за „неуловим миг“, „последователност на събития“ или „настояще състояло се в миналото“, през което могат да „пътуват“ предмети и събития се пресъздава с помощта художествени средства. Другото е свързано с индивидуалното творческо претворяване на отзвука от моментите, включени в сложни графични композиции. В представените произведения се вижда как всеки един автор се стреми да провокира зрителя като предлага различни степени на интелектуално преживяване, активирайки неговото въображение, метафорично и асоциативно мислене, включвайки го в своето „кодирано“ понякога много лично емоционално състояние.Сред представените творци личат имената на Румен Скорчев, Любен Диманов, Жана Костуркова, Петър Чуклев, Борислав Стоев, Атанас Нейков, Стоян Стоянов, както и на неколцина автори от Града на липите като  Злати Златев, Михаил Косев, Георги Савов, Белин Мартинов и Райчо Чакъров. Директорът на ОХГ –Стара Загора , проф. д-р Марин Добрев припомни, че българската графика започва да се налага по света с първите работи на Румен Скорчев от 70-те години , когато негова работа печели голяма награда на международна изложба във Флоренция, една от наградените му творби е притежание на тукашния фонд. Д-р Гюрковска не крие, че през последните близо 3 десетилетия в много от родните галерии се е образувала „дупка“ от липсващи произведения на родни творци. Причините са основно финансови, за радост в Стара Загора успели , макар и трудно да минимизират този проблем като основно се разчитало на дарения от страна на художници и техни близки – наследници.За последните 3-4 години фондът се е попълнил с над 200 графики и рисунки на над 3 дузини автори.Тя е категорична, че изложбата предлага своеобразно „пътуване“ в един колкото фантазен, толкова и реален свят, като всяко едно от произведенията носи своята „памет за времето“, подсилена от въображенията и свободата  на духа .", "date": "2019.09.18", "title": "Галерия притежава 1500 графики, представи 30 автори"}
{"url": "https://www.monitor.bg:443/bg/a/view/lekarski-ekipi-preglejdat-bezplatno-romski-mahali-175696", "text": "Пет мобилни лекарски кабинета са предоставени безвъзмездно на област Сливен, съобщи директорът на регионалната здравна инспекция д-р Петя Балулова. Това е станало с нарочна заповед на здравния министър. Два от кабинетите са педиатрични, останалите са акушеро-гинекологичен, имунизационен и флуорографски. В тях лекари-специалисти ще извършват профилактични прегледи и имунизации до 5 ноември в районите на областта, където има по-големи групи лица със затруднен достъп до здравеопазване и неосигурени лица от ромски произход. По наблюдение на инспекцията, здравни медиатори и неправителствени организации,  затруднени в достъпа до медицинска помощ са съсредоточени в градовете Котел, Шивачево и Нова Загора, както и в селата Тополчане, Селиминово, Самуилово, Сборище, Съдиево, Коньово, Градец и Сотиря. Безплатни прегледи ще се осъществяват и на територията на сливенския квартал „Надежда“, те ще бъдат предшествани от беседи и информационни кампании, насочени към значението на профилактичните прегледи, имунизациите, храненето и отглеждането на малките деца, предпазването от най-разпространените инфекциозни и хроничните незаразни болести.", "date": "2019.09.18", "title": "Лекарски екипи преглеждат безплатно в ромски махали "}
{"url": "https://www.monitor.bg:443/bg/a/view/kon-na-balkona-v-blagoevgrad-175698", "text": "Кон на балкона беше забелязан в благоевградския квартал „Орлова чука“. “Грижовните” му мургави стопани го бяха качили на втория етаж в жилищен блок. От доста време коне се пускат да пасат без надзор в междублоковото пространство на кварталите „Еленово“, „Ален мак“ и „Орлова чука“.  Минувачи се шегуват, че този кон вероятно е бил наказан, защото е пасял в двора на детската градина.", "date": "2019.09.18", "title": "Кон на балкона в Благоевград"}
{"url": "https://www.monitor.bg:443/bg/a/view/mlada-jena-padna-ot-balkon-v-shumen-175701", "text": "Жена на 28 години е била откарана в МБАЛ - Шумен, след като е паднала от 6-ия етаж на жилищен блок в града. Произшествието е станало към 9 часа сутринта в сряда. Официална информация за инцидента липсва, а според неофициалните разкази на очевидци случката е станала на ул. \"Васил Друмев\" под балконите на една от кооперациите. От близките магазини чули силен шум от удар, след което се разнесъл мъжки глас за помощ. Продавачки излезли и видяли коленичил на земята мъж, първо помислили, че нещо се е случило с него, но после се оказало, че се е надвесил над тялото на момиче.  Младата жена била паднала от шестия етаж върху бетонна площадка в основите на блока. Била жива и веднага била откарана в МБАЛ с тежки травми на таза, главата и кръдния кош. Към момента липсва достоверна информация за причините за инцидента. Според едни на балкона имало сложен стол, на който пострадалата стъпила и скочила отгоре сама. Други дори доразвиват тезата за евентуален опит за самоубийство с информация, че жената била съкратена от работа и затова била посегнала на живота си.", "date": "2019.09.18", "title": "Млада жена падна от балкон в Шумен"}
{"url": "https://www.monitor.bg:443/bg/a/view/kamion-se-vrjaza-v-avtobus-na-gradskija-transport-v-sofija-175694", "text": "Камион удари автобус на градския транспорт тази сутрин пред „Парк хотел Моска\" в София, съобщи БГНЕС. Ударът е бил причинен в задната част на автобуса, движещ се по линия 413. Пътниците са свалени от превозното средство и няма пострадали. Временно е затруднено движението на пътя поради счупени стъкла.", "date": "2019.09.18", "title": "Камион се вряза в автобус на градския транспорт в София"}
{"url": "https://www.monitor.bg:443/bg/a/view/pusnaha-marinela-arabadjieva-v-domashen-arest-175697", "text": "Спецсъдът пусна под домашен арест бизнесдамата Маринела Арабаджиева. Тя ще изтърпява мярката си в родния си град Пловдив. Арабаджиева излиза от ареста заради проблеми с кръвното налягане. От самия арест до момента, тя е прекарала почти 6 месеца в затоврническата болница. При гледането на мярката беше изслушана съдебно-медицинска експертиза на трима лекари. В оопределението на съда е посочено, че имало дни, в които тя е била с кръвно 70 на 40, а в други дни, кръвното й стигало до 190 на 100. Самите лекари в затворническата болница са казали, че престоят й в ареста е опасен за живота й и тя не трябва да бъде в килията. Съдът посочи в определението си, че обоснованото предположение, че тя е извършила престъплението, за което е обвинена, не е разколебано и може да повлияе на свидетели, излизайки от ареста. В същото време обаче проблемите й със здравето били изключително сериозни, поради което наложи домашен арест. На делото, както обикновено, присъстваха децата на Маринела Арабаджиева и други нейни близки. Маринела Арабаджиева заедно със съпруга си Ветко и малкия си син Вълчо са обвинени за участие в престъпна група за данъчни измами и пране на пари.", "date": "2019.09.18", "title": "Пуснаха Маринела Арабаджиева в домашен арест"}
{"url": "https://www.monitor.bg:443/bg/a/view/bg-studenti-vyv-velikobritanija-s-2-godishna-viza-za-rabota-175700", "text": "Българските студенти, които ще започнат обучението си във Великобритания през учебната 2020/2021 г., ще могат да останат на Острова и да си търсят работа две години, след като завършат. Досега те имаха гарант за труд само за четири месеца, обясни Благовеста Евтимова от консултантска къща „Дарби“. 25% от всички бакалаври в Англия са от Европа, като за последните 5 години от България са над 6 000. Затова правителството за целия период на обучение на всички, които ще продължат обучението си там. За тях има безплатно здравно обслужване, финансирането остава за целия период обучение. При въвеждането на миграционни визи след Брекзит университетите ще могат да издават писма на своите чуждестранни студенти, за да могат да влизат и излизат от Острова безпроблемно. „Интересът към Великобритания не е спадал, тъй като продължава да е страната с най-много програми на английски език“, заяви Евтимова. Британските университети са изготвили и класация за заплащането спрямо специалността и ВУЗ-а, който студентите са завършили. Една година след завършването най-доходоносни са специалностите бизнес и финанси, компютърни науки и право. Това важи обаче ако са възпитаници на Оксфорд, Кеймбридж или колеж Империал. професии 5 години след дипломирането. В Англия обаче трудно приемат в тези специалности и желаещите трябва да изкарат и допълнителни изпити по теория и практика, за да кандидатстват успешно. Устойчиви доходи имат и завършилите в направленията икономиката и финанси, фармакология, токсикология и фармация. Германия се нарежда като втора най-желана дестинация за образование в чужбина. Миналата година натам са се насочили над 6000 българи, посочва консултантът Кристина Семкова. Голяма част от студентите са медици, тъй като там няма допълнителни изпити и българската диплома се признава. Обучението обаче е основно на немски език. Програми на английски има само в бизнес сферата и ИТ. Топ три на най-желаните страни за обучение в чужбина допълва Холандия, където миналата година са заминали над 3 100 бг студенти. Това нарежда страната ни на 6-о място по новозаминаващи възпитаници след Германия, Италия, Китай, Белгия и Великобритания. Ниската земя привлича с обучението на английски и сравнително разумните разходи за живот. Бонус е намалената на половина такса от малко над 2000 евро за първата година. Предходни години Скандинавия също привличаше бг студенти. Тази година обаче няма ръст, тъй като Дания намали бройките за студенти от Европейския съюз и въведе по-строги правила за прием. Единствено Швеция привлича повече желаещи заради програмите на английски, но това се отнася най-вече за магистратурите. Всички университети в Европа В част от тях се предлагат онлайн модули, а в други лекциите не се четат от професора, а се изпраща линк. Кандидат-студентите могат да получат повече информация за документите, които им трябват по време на изложението, което консултантска къща „Дарби“ организира тази събота (21.09) в София в хотел „Хилтън“ или на 29.09 във Варна в хотел „Дамят“. И двете започват от 11 ч. От 12 пък стартират семинари, на които желаещите могат да научат как се пише мотивационно писмо, а родителите да проучат какво финансиране предлагат различните университети. За учениците от 11-и и 12-и клас пък ще има кариерни тестове, които да им помогнат да изберат своята специалност.", "date": "2019.09.18", "title": "БГ студенти във Великобритания с 2-годишна виза за работа"}
{"url": "https://www.monitor.bg:443/bg/a/view/borisov-imame-pragmatichni-i-mnogo-delovi-otnoshenija-s-rusija-175687", "text": "Не сме влошили отношенията си с Русия. Това коментира премиерът Бойко Борисов в МС по време на брифинг с руският министър на промишлеността и търговията Денис Мантуров, който пък е в България за съвместната българо-руска комисия. Поводът за коментара му е т.нар. шпионски скандал, който се разрази у нас през изминалите дни. В момента България и Русия имат точни, прегматични и много делови отношения от взаимна изгода, заяви Борисов и увери, че шпионския скандал не е повлиял на отношенията между двете страни. Борисов цитира руския посланик, който на среща му обяснил: \" Аз имам един началник - министър Лавров. Не познавам нито Решетников, нито Малофеев\". Като пример за добрите отношения Борисов даде договора за строеж на т.нар. \"Балкански поток\" и желанието на Русия да участва в строежа на АЕЦ \"Белене\". Руският шпионин да седне“, обърна се той на шега към руския посланик в началото на брифинга. Самият шпионски скандал избухна преди няколко дни, когато шефът на движение \"Русофили\" Николай Малинов се сдоби с обвинение за шпионаж, а бившият генерал Леонид Решетников и руският бизнесмен Константин Малофеев получиха забрана да влизат в страната за срок от 10 години.", "date": "2019.09.18", "title": "Борисов: Отношенията ни с Русия не са влошени, а прагматични и делови "}
{"url": "https://www.monitor.bg:443/bg/a/view/ruski-ekschinovnik-zagrabil-imushtestvo-za-128-mln-evro-175683", "text": "Съдът конфискува имущество на стойност 9 млрд. рубли или около 128,5 млн. евро, принадлежащо на бившия ръководител на Клинския район /Московска област/ Александър Постриган и негови близки. Сред иззетите обекти са: кино салон, търговски център, детска поликлиника, станция за лодки, обществена сауна, база за отдих, детски градини, участъци за строителство на жилищни блокове, както и земи от горския фонд. Проверка на прокуратурата показала, че цялото това имущество е било придобито с помощта на „непредвидени от закона източници“. По решение на съда са били конфискувани общо 1700 недвижими обекта, четири автомобила, както и 5 млрд. рубли /71,4 млн. евро/ в паричен еквивалент от вече отчуждено имущество. Наред с това следствието установило, че Постриган и синът му са използвали трети лица в качеството им на фиктивни собственици на заграбените от бившия чиновник имоти.           Постриган оглавявал Клинския район в периода от 1992 г. до 2014 г. През юни м.г. е задържан по обвинение за мошеничество, превишаване на служебните правомощия, получаване на подкупи и легализация на незаконно получени доходи. По делото, в качеството си на ответници, са привлечени още 25 души.", "date": "2019.09.18", "title": "Руски ексчиновник заграбил имущество за 128 млн. евро "}
{"url": "https://www.monitor.bg:443/bg/a/view/sa-sht-atakite-sreshtu-sauditski-rafinerii-sa-bili-ot-ugozapaden-iran-175685", "text": "Съединените щати смятат, че нападенията срещу саудитски петролни съоръжения в края на миналата седмица са дошли от югозападен Иран, заявиха пред Ройтерс американски официални представители, пожелали анонимност. Те уточниха, че при атаките били използвани крилати ракети и дронове, което показва, че става дума за по-сложна операция, отколкото първоначално се е мислело. Президентът на САЩ Доналд Тръмп заяви в понеделник, че изглежда Иран стои зад тези нападения, но Вашингтон не представи конкретни доказателства в подкрепа на това обвинение, а Иран отрича да е замесен в ударите, припомня агенцията. Друг американски официален представител, също пожелал анонимност, заявил пред Франс прес, че САЩ са сигурни, че нападенията са били извършени от иранска територия и че са били използвани крилати ракети. Макар че отговорност за нападенията поеха проиранските шиитски бунтовници хуси, които често изстрелват балистични ракети от Йемен срещу южната част на Саудитска Арабия, американското разузнаване разполага с елементи, които позволяват да се локализира мястото на изстрелванията, посочил източникът. В същото време британският премиер Борис Джонсън заяви на саудитския престолонаследник принц Мохамед бин Салман вчера, че трябва да бъде даден колективен отговор на атаките срещу петролните съоръжения на страната, предаде Ройтерс. \"Джонсън заяви, че Обединеното кралство осъжда нападенията, подкрепя Саудитска Арабия и е ангажирано със сигурността на страната\", съобщи говорителка на Джонсън. \"Двамата лидери отбелязаха необходимостта от установяване на фактите по случилото се и премиерът отново изтъкна, че е важно да бъде даден колективен отговор. Той насърчи престолонаследника да продължи да работи с международните партньори\", добави говорителката.", "date": "2019.09.18", "title": "САЩ: Атаките срещу саудитски рафинерии са били с крилати ракети от югозападен Иран"}
{"url": "https://www.monitor.bg:443/bg/a/view/eltyn-djon-pishe-muzikata-za-djavolyt-nosi-prada-175680", "text": "Сър Елтън Джон се е нагърбил с нелеката задача да напише музиката към „Дяволът носи Прада“. Не става въпрос обаче за хитовия филм с Мерил Стрийп и Ан Хатауей. Той ще бъде превърнат в мюзикъл, чиято премиера ще се състои в Чикаго през юли догодина, след което ще бъде представен и на Бродуей. Режисьор на постановката ще е лауреатката на награда \"Тони\" Ана Шапиро. Текстът на песните е поверен на Шейна Тауб. \"Жизнерадостна, смешна и бляскава история ... \"Дяволът носи Прада\" е Понякога най-добрите изявления за модата са в песен\" - така продуцентите описват проекта. Това не е първата подобна задача на Елтън Джон. Легендарният певец е композирал също музиката за мюзикълите \"Цар Лъв\" и \"Били Елиът\"", "date": "2019.09.18", "title": "Елтън Джон пише музиката за \"Дяволът носи Прада\""}
{"url": "https://www.monitor.bg:443/bg/a/view/viki-tomova-se-opyna-na-naomi-osaka-no-zagubi-v-osaka-175688", "text": "Първата ракета на България в женския тенис Виктория Томова отпадна във втория кръг на турнира на твърди кортове в японския град Осака с награден фонд 823 хиляди долара. Българката поизмъчи представителката на домакините и доскорошна номер 1 в света Наоми Осака, особено в първия сет, но загуби с 5:7, 3:6 след час и половина игра. Томова тръгна от квалификациите, където отстрани две съпернички, а после се справи и с Ализе Корне на старта в основната схема. Вики Томова започна силно и поведе с 3:0 срещу водачката в схемата с два пробива преднина. Двукратната шампионка от Големия шлем успя бързо да върне един пробив и изравни до 4:4, след което стигна до успех със 7:5. Във втория сет Томова отново взе ранен пробив аванс за 2:0, но Наоми Осака обърна до 3:2 и спечели 5 от следващите 6 гейма за крайното 6:3. Българката си осигури 11640 долара и 73 точки за световната ранглиста, като ще се завърне в топ 150 през следващата седмица.", "date": "2019.09.18", "title": "Вики Томова се опъна на Наоми Осака, но загуби в Осака"}
{"url": "https://www.monitor.bg:443/bg/a/view/bojni-izkustva-muzika-i-nagradi-v-dnite-na-kitajskata-kultura-175686", "text": "Атрактивни събития, организирани от Китайския културен център в София, с подкрепата на Столичната община и Министерството на туризма, заедно с Дирекция „Култура, туризъм, радио и телевизия” на китайския град Нинбо слагат началото на Дните на китайската култура и туризъм от 19 до 26 септември т.г. в София и Варна. Разнообразните събития започват на 19 септември в 18 ч.,със спектакъл на открито на сцената пред Театър Азарян - НДК.”Флашмоб-изпълнения” на китайски бойни изкуства ще представят защитената от ЮНЕСКО школа от Нинбо- Нейдзяцюен, музикални изпълнения на типични китайски инструменти ще звучат под пръстите на дамски музикален състав, а любителите на китайски специалитети ще могат да дегустират характерни за Нинбо деликатеси. Желаещите ще могат да се научат да свирят на китайски инструменти и да видят характерни за Нинбо облекла. Ще има и други подаръци и изненади, свързани с културните и туристически забележителности на китайския град с най-голямото пристанище в света. На 20 септември от 14 ч. в Китайския културен център ще се състои културна и туристическа презентация на Нинбо с участието на китайски и български туристически агенции. Ще бъдат представени културното наследство на Нинбо, животът на местните хора и най-популярните туристически маршрути в града. Събитието ще бъде открито от заместник-министъра на туризма Любен Кънчев, заместник-председателя на Общинското събрание на народните представители на Нинбо Уън Лумин и посланика на КНР Н.Пр. Дун Сюедзюн. От 10:30 ч. Пък в сградата на Народното събрание ще бъде открита изложбата “Съзерцание и диалог”, посветена на 70-годишнината от установяване на дипломатическите отношения между България и Китай. Изложбата ще представи над 100 картини, рисувани от 13 български и китайски художници. На откриването ще присъстват български депутати и висши представители на общината на град Нинбо. На 21 септември Варна ще бъде домакин на събития, посветени на 15-годишнината от побратимяването между Варна и Нинбо. При Слънчевия часовник на входа на Морската градина ще има демонстрации на китайско бойно изкуство, танци и изпълнения на традиционни китайски музикални инструменти. Ще има томбола с различни награди. Специална игра-състезание по бягане /обиколка на Морската градина/ от 9 до 11:00 ч. ще зарадва малки и големи жители и гости на Варна, а победителят ще спечели пътуване до Нинбо.", "date": "2019.09.18", "title": "Бойни изкуства, музика и награди в Дните на китайската култура "}
{"url": "https://www.monitor.bg:443/bg/a/view/68-godishna-otiva-na-syd-za-ubijstvoto-na-sypruga-si-175690", "text": "Счетоводителката Веска Хаджиева на 68 години от пловдивското село Труд ще бъде изправена на подсъдимата скамейка за убийството на съпруга си Костадин Хаджиев, съобщиха от окръжната прокуратура в Пловдив. Обвинението срещу възрастната жена е за умишлено убийство и по него я грози затвор от 10 до 20 години. Тя и мъжът й Костадин имали дългогодишен брак. След смъртта на единствения им син преди 5-6 години отношенията между двамата се влошили много. Съпрузите живеели в една къща в село Труд, но на различни етажи и с отделни домакинства. На 13 януари т.г. Веска започнала да си търси ключовете и тъй като не ги намирала, попитала мъжа си дали не ги е виждал. Той й отвърнал, че няма представа и да си ги търсела сама. По-късно в къщата отишли гости на Костадин, които били негови съседи и приятели. На тях той им казал, че на другия ден щял да ходи в болница в Пловдив, за да си прави медицински изследвания. Няколко часа по-късно гостите си тръгнали, а Костадин влязъл във външната баня, за да се изкъпе. Веска го последвала и отново го попитала къде са й ключовете. Това провокирало пореден скандал между двамата, по време на който Костадин взел дървения си налъм и посегнал да удари жена си. Веска вдигнала ръката си, за да се предпази. В този момент Костадин изпуснал налъма, който счупил огледалото в банята. Острите части от счупеното наранили краката на мъжа. И Костадин, и Веска били много ядосани. Караницата им бързо преминала в сборичкване, при което двамата паднали на пода в банята. Веска успяла да докопа мъжа си за врата с двете си ръце и започнала да го стиска силно, докато той не спрял да диша. С хавлиена кърпа счетоводителката забърсала банята. След това поставила кърпата в найлонова торбичка и я изхвърлила в боклука, заедно с налъмите. На следващия ден Веска отишла на работа, като не споделила с абсолютно никой какво е направила. В същия ден приятелите на Костадин го потърсили и го открили мъртъв в банята. По делото е изготвена съдебномедицинска експертиза, според която причината за смъртта е механична асфиксия от притискане на шията. Спрямо Веска Хаджиева е взета мярка за неотклонение „задържане под стажа“. Предстои окръжният съд в Пловдив да насрочи дата на процеса.", "date": "2019.09.18", "title": "68-годишна отива на съд за убийството на съпруга си "}
{"url": "https://www.monitor.bg:443/bg/a/view/balkan-trygna-s-porajenie-ot-shvedi-v-shampionskata-liga-175681", "text": "Баскетболният ни първенец \"Балкан\" започна с поражение първото си участие в квалификациите на Шампионска лига на ФИБА. В Швеция тимът на треньора Йовица Арсич загуби от \"Сьодертеле Кингс\" с 64:79 точки, след като изоставаше през целия мач. Реваншът е в петък, 20 септември, в “Арена Ботевград”. Двубоят е с начален час 19:00 като \"Балкан\" се нуждае от победа с повече от 15 точки, за да продължи във втори кръг на квалификациите. Мачът започна трудно за ботевградчани, с доста брак в играта и пропуски, а съперникът поведе с 8:2. Минута преди края на първата част българският тим изравни. До края на частта и двата тима изпуснаха доста стрелби, но \"Сьодертеле\" излезе с три напред след 10 минути игра при 17:14. Съперникът започна втората част със серия 20:2, за да поведе с над 20 точки при 37:16. Три поредни тройки на \"Балкан\" - две на Радонич и една на Митко Димитров, намалиха малко разликата в края на периода, а на почивката изоставането на шампионите на България падна до 11 точки. За кратко \"Балкан\" свали до 10 точки пасива си, но след това позволи на шведите отново да се откъснат напред до 60:41, пише balkan-basket.com. Съставът от Ботевград завърши третата част с добра серия 11:2, за да намали изоставането си под 10 в началото на последната част. До края обаче домакините не позволиха на \"Балкан\" да се доближи.  Най-резултатен за ботевградчани с 14 точки бе сръбският гард Марко Радонич, а с 13 точки и 6 борби завърши Димитър Димитров.  За \"Сьодертеле Кингс\" над всички с 20 точки бе шведският гард с босненски паспорт Дино Пита (4/6 от тройката). Чарлс Колисън реализира 15. Александър Ларсън имаше 14 точки и 8 борби, а  Джонатан Пърсън имаше дабъл-дабъл с 11 точки и 10 асистенци.", "date": "2019.09.18", "title": "\"Балкан\" тръгна с поражение от шведи в Шампионската лига по баскетбол"}
{"url": "https://www.monitor.bg:443/bg/a/view/kiril-ananiev-dyrjavata-shte-zaplashta-transplantaciite-vyv-vsichki-strani-175689", "text": "Държавата ще заплаща трансплантациите на български пациенти във всички страни, не само в Европейския съюз. Това заяви пред bTV министърът на здравеопазването Кирил Ананиев във връзка със започващите от днес протести на пациенти с искане за неговата оставка. Причината е, че не е изготвена Национална програма за насърчаване на донорството и трансплантациите. Няма да оставим хората сами да си търсят къде да си правят трансплантации. Наредбата ще стане факт след броени дни. Нещата ще бъдат  регламентирани, заяви Ананиев. „За съжаление прекъсването с болницата във Виена е станало преди да стана министър. Правихме много опити да възстановим доверието, но до момента промяна няма. Въпреки това намерихме възможност да се извършва трансплантация на най-нуждаещите се в чужбина”, коментира още Ананиев. \"18 българи имат нужда от спешна трансплантация. Ще започнем, след като наредбата премине обществено обсъждане и стане факт до две седмици. Тогава ще възложа на двете институции - Медицински надзор и НЗОК, да влязат във връзка извънтрансплантационни центрове, такива има в САЩ Русия, Украйна. Ще бъдат обучени и наши специалисти, и се надявам в средата на другата година трансплантации да се извършват и у нас”, каза още той", "date": "2019.09.18", "title": "Кирил Ананиев: Държавата ще заплаща трансплантациите във всички страни "}
{"url": "https://www.monitor.bg:443/bg/a/view/bez-poimenni-bileti-na-sportni-meroprijatija-175673", "text": "Без персонализиране на входни талони и предоставяне на лични карти по време на спортни мероприятия. Това приеха на първи четене депутатите в Закона за опазване на обществения ред по време на спортни мероприятия.  Това е с цел да се осигури максимална защита на личните данни на гражданите.  Също така се отменя забраната за продажба на билети в деня на футболни дербита, когато то е определено като мероприятие с висок риск. Мотивът на вносителите да отпадне забраната за продажба на билети в деня на спортното събитие е, че мярката се оказала неефективна и създава потенциална възможност за възникване на безредици. \"Отменяме някои текстове в Закона за опазване на обществения ред при провеждането на спортни мероприятия, защото още не им е дошло времето\", заяви народният представител от ПГ на ГЕРБ Маноил Манев по време на дебатите. Според него има много какво да се помисли в новия закон за самата форма на билета. ", "date": "2019.09.18", "title": "Без поименни билети на спортни мероприятия "}
{"url": "https://www.monitor.bg:443/bg/a/view/jeljaz-andreev-sled-sreshta-v-ms-svoboden-sym-chervenata-buletina-sreshtu-men-padna-175671", "text": "Вече съм свободен, червената бюлетина на Интерпол за мен бе свалена. Това каза Желяз Андреев, след като лично получи официалния документ за сваляне на червената бюлетина на Интерпол в Министерския съвет на среща с Борисов. Андреев заяви, че до този развой на казуса се е случил благодарение на усилията на правителството, премиера Бойко Борисов и на главния прокурор Сотир Цацаров. Миналата година САЩ поиска екстрадацията на момчето заради разследване за нарушаване на ембаргото за търговия със Сирия. Незабавно правителството започна да преговаря със САЩ. В резултат през октомври 2018 г. американското правителство оттегли искането за екстрадация на Андрее, но едва сега бе свалена червената бюлетина срещу него.", "date": "2019.09.18", "title": "Желяз Андреев след среща в МС: Свободен съм, червената бюлетина срещу мен падна"}
{"url": "https://www.monitor.bg:443/bg/a/view/zatvarjat-chast-ot-magistrala-trakija-zaradi-montirane-na-tol-ramka-175674", "text": "Движението в участъка от километър 80+995 до километър 82+260 на магистрала „Тракия“ в посока Бургас ще бъде с ограничения поради оборудване с тол рамка, съобщават от Агенция „Пътна инфраструктура“. Между 9:00 и 11:00 часа ще са отворени активната и изпреварващата ленти, от 11:00 до 12:30 часа - само изпреварващата. Подобно ограничение се въвежда и в платното в посока София в същия участък. Там от 14:00 до 15:30 часа автомобилите ще преминават само в активната и изпреварващата ленти, от 15:30 до 17:00 часа - само в изпреварващата, а от 17:00 до 18:00 часа - само в активната. Движението в тунела „Траянови врата“ посока Бургас също се осъществява в една лента - изпреварващата, поради ремонт на пожароизвестителната система и светофарната уредба.", "date": "2019.09.18", "title": "Затварят част от магистрала „Тракия“ заради монтиране на тол рамка"}
{"url": "https://www.monitor.bg:443/bg/a/view/pocherneni-roditeli-poiskaha-premahvane-na-sykratenoto-sledstvie-175672", "text": "Роднини и приятели на жертви на жестоки престъпления се събраха на протест пред парламента, с който настояха за спешни промени в българското наказателно законодателство. Техните искания са общо 11, но водещото сред тях е премахване на съкратеното съдебно следствие, което позволява намаляване на присъдата на обвиняеми с до една трета, ако извършителят признае вината си. Протестиращите са организирали и подписка, инициатор на която са роднините на 7-годишната Криси, убита в сливенското село Сотиря преди месец. Сред протестиращите се чуват дори и предложения за връщане на смъртното наказание, каквото в страната ни не се изпълнява от 1990 година За да подкрепи хората, при протестиращите дойде лидерът на БСП Корнелия Нинова. Нейната парламентарна група вече внесе законопроект, който предвижда при сериозни престъпления, каквито са убийствата и тежките телесни повреди, да не се прилага споразумение в съда. „Така беше до 2009 година в българското наказателно право и искаме това да се върне“, заяви Нинова пред протестиращите. Лидерът на левицата обаче не изрази убеденост, че в България трябва да се върне смъртното наказание, както настояват някои роднините на жертвите. „Не мисля, че трябва да стигаме дотам. Самата подписка, която организират, и разговорите, които имахме с тях, бяха за справедливост чрез доживотен затвор, без право на замяна“, коментира още Нинова. Тя призова по тези теми политиците да не се делят на управляващи и опозиция изрази разтревоженост от законодателните предложения на ГЕРБ. Според ГЕРБ не трябва да отпада институтът на съкратеното производство, но трябва да се даде възможност на съда да прецени дали е допустимо да бъдат намалявани наказанията на извършителите на тежки престъпления. Законодателни предложения има и от депутатите на ВМРО, а от ДПС изразиха готовност да подкрепят работещи предложения за отпадане на съкратеното следствие при тежките престъпления. Всички промени са депозирани в деловодството на парламента и предстои дебатирането им в пленарна зала. За днес пък се очаква да ги обсъди правната комисия в НС.", "date": "2019.09.18", "title": "Почернени родители поискаха премахване на съкратеното следствие"}
{"url": "https://www.monitor.bg:443/bg/a/view/spirat-vodata-v-njakolko-stolichni-rajona-175675", "text": "Поради монтаж на спирателни кранове под Околовръстен път в кв. \"Малинова долина\", спират водоподаването от 10.00 до 22.00 часа в кв. \"Малинова долина\", жк. \"Студентски град\", кв. \"Витоша\" - ул. \"Братя Чакрин\", ул. \"Слав Караславов\" и ул. \"Константин Петканов\". Това предаде БНР. Подмяна на сградно водопроводно отклонение на ул. \"Освобождение\" в ж.к. \"Разсадника - Коньовица\" е повод за спиране на водоподаването от 10.00 до 17.00 час в района на ул. \"Освобождение\" от бул. \"Възкресение\" до бул. \"Вардар\". Вода от 09.00 до 16.00 часа няма да има и на ул. \"Блазна\", ул. \"Половрак\" от ул. \"Васил Левски\" до края на улицата, ул. \"Караджин\" от ул. \"Половрак\" до края на улицата.", "date": "2019.09.18", "title": "Спират водата в няколко столични района"}
{"url": "https://www.monitor.bg:443/bg/a/view/gorja-iglolistna-gora-nad-velingrad-175678", "text": "Пожар горя в иглолистна гора над велинградския квартал „Анезица“. Пламъците са избухнали във вторник следобед и веднага към мястото са изпратени 2 пожарни автомобила, микробус  и 17 служители от  РСПБЗН-Велинград, 20 лесничеи от Държавно горско стопанство-Чепино и Държавно горско стопанство „ Алабак“, както и 20 доброволци от Клуб по офроуд – Велинград. Късно вечерта във вторник пожарът е локализиран на площ 75 дка (35 дка гора – 15 дка иглолистна и 20 дка смесена) и 35 дка сухи треви. От Областната дирекция на МВР в Пазарджик предупреждават, че въпреки многократните им призиви продължава нехайното и безотговорно отношение на собствениците на имоти по отношение на нерегламентираното запалване на сухи треви и отпадъци. Според говорителя на ОДМВР Мирослав Стоянов освен описаните случаи през изминалото денонощие само пожарите от този вид са наложили намесата на огнеборците в още 9 случая, като са изгорели над 150 декара площи. При установяване на нарушители ще се налагат административни санкции, а при нанесени щети в горския , полския фонд или в частна собственост ще се образуват досъдебни производства, които незабавно ще бъдат докладвани на дежурен прокурор.    ", "date": "2019.09.18", "title": "Горя иглолистна гора над Велинград"}
{"url": "https://www.monitor.bg:443/bg/a/view/kazan-s-burkani-podpali-suhi-trevi-i-chujd-imot-175677", "text": "Казан за варене на буркани за зимата е причинил пожар в сухи треви в беловското село Мененкьово. Това информираха от полицията в Пазарджик.  67-годишният Георги Я. от селото сложил да приготвя зимнина, като запалил огън и сложил отгоре казана, в който да врят бурканите. Огънят обаче се разпрострял върху близо 100 декара сухи треви и храсти и имало опасност да тръгне към съседните къщи, ако не били пожарникарите от Районната служба „Пожарна безопасност и защита на населението“ в Белово. Дежурните смени огнеборци с три противопожарни автомобила и един джип, както и доброволци от доброволното формирование в Белово и граждани се включили в гасенето на стихията. Огънят е изгасен около 20.00 ч., благодарение на задружните усилия на всички екипи на терен. Пламъците са унищожили стопанската постройка и се е разпростряла на близо 100 декара сухи треви и храсти. Спасени са няколко къщи, трактор и намиращ се наблизо сеновал. Служители от РУ-Септември са извършили оглед на мястото съвместно с пожарникарите. Установено е, че инцидентът е възникнал в резултат на небрежност от страна на 67-годишния жител на селото Георги Я. Той започнал да вари буркани, а от там огънят се разпрострял в сухи треви и в съседния имот. По случая е образувано полицейско производство.", "date": "2019.09.18", "title": "Казан с буркани подпали сухи треви и чужд имот"}
{"url": "https://www.monitor.bg:443/bg/a/view/real-i-psj-osakateni-predi-derbito-v-parij-175625", "text": "Сериозни проблеми с контузени футболисти мъчат двата гранда „Реал“ (Мадрид) и ПСЖ преди дербито на вечерта в Шампионската лига. За мача в Париж Зидан остана само с трима халфове – Тони Кроос, Каземиро и Хамес Родригес. Проблеми има и в защитата, където Серхио Рамос и Начо са наказани, а заради контузия аут е Марсело. Големи отсъстващи ще има и в състава на домакините, които ще са без нито един от тройното си атомно нападение. Неймар е наказан, а Единсон Кавани и Килиан Мбапе лекуват травми. Група А 19.55 ч. Брюж – Галатасарай  22 ч. ПСЖ – Реал (М)  19.55 ч. Олимпиакос – Тотнъм  22 ч. Байерн – Цървена звезда 22 ч. Динамо (З) – Аталанта 22 ч. Шахтьор – Манчестър Сити 22 ч. Леверкузен – Локомотив (М) 22 ч. Атлетико (М) – Ювентус ", "date": "2019.09.18", "title": "„Реал“ и ПСЖ осакатени преди дербито в Париж"}
{"url": "https://www.monitor.bg:443/bg/a/view/izpravjat-na-syd-za-ubijstvo-baba-ot-selo-trud-175676", "text": "Счетоводителката Веска Хаджиева на 68 години от пловдивското село Труд ще бъде изправена на подсъдимата скамейка за убийството на съпруга си Костадин Хаджиев, съобщиха от окръжната прокуратура в Пловдив. Обвинението срещу възрастната жена е за умишлено убийство и по него я грози затвор от 10 до 20 години. Тя и мъжът й Костадин имали дългогодишен брак. След смъртта на единствения им син преди 5-6 години отношенията между двамата се влошили много. Съпрузите живеели в една къща в село Труд, но на различни етажи и с отделни домакинства. На 13 януари т.г. Веска започнала да си търси ключовете и тъй като не ги намирала, попитала мъжа си дали не ги е виждал. Той й отвърнал, че няма представа и да си ги търсела сама. По-късно в къщата отишли гости на Костадин, които били негови съседи и приятели. На тях той им казал, че на другия ден щял да ходи в болница в Пловдив, за да си прави медицински изследвания. Няколко часа по-късно гостите си тръгнали, а Костадин влязъл във външната баня, за да се изкъпе. Веска го последвала и отново го попитала къде са й ключовете. Това провокирало пореден скандал между двамата, по време на който Костадин взел дървения си налъм и посегнал да удари жена си. Веска вдигнала ръката си, за да се предпази. В този момент Костадин изпуснал налъма, който счупил огледалото в банята. Острите части от счупеното наранили краката на мъжа. И Костадин, и Веска били много ядосани. Караницата им бързо преминала в сборичкване, при което двамата паднали на пода в банята. Веска успяла да докопа мъжа си за врата с двете си ръце и започнала да го стиска силно, докато той не спрял да диша. С хавлиена кърпа счетоводителката забърсала банята. След това поставила кърпата в найлонова торбичка и я изхвърлила в боклука, заедно с налъмите. На следващия ден Веска отишла на работа, като не споделила с абсолютно никой какво е направила. В същия ден приятелите на Костадин го потърсили и го открили мъртъв в банята. По делото е изготвена съдебномедицинска експертиза, според която причината за смъртта е механична асфиксия от притискане на шията. Спрямо Веска Хаджиева е  взета мярка за неотклонение „задържане под стажа“. Предстои окръжният съд в Пловдив да насрочи дата на процеса.", "date": "2019.09.18", "title": " Изправят на съд за убийство баба от село Труд"}
{"url": "https://www.monitor.bg:443/bg/a/view/lili-zaradva-fenovete-s-nova-pesen-175692", "text": "Естрадната прима Лили Иванова може да се похвали с нова песен в богатия си репертоар. Парчето носи името „Севдана“, а първи до него се докоснаха пловдивчани. Премиерното изпълнение на песента се състоя в рамките на гостуването на певицата в Града под тепетата снощи. Музиката е написана през 40-те години на миналия век от Георги Златев Черкин, а текстът е дело на Стефан Вълдобрев. Специална роля в създаването има Живко Петров. „Реших да направя от музиката песен и го направих благодарение на Живко Петров. Именно той направи песен за тази музика. от Георги Златев Черкин. Текстът е на Вълдобрев. Радвам се, че ви харесва“, това заяви от сцената Лили. Легендарната певица вече е записала парчето. То ще излезе през декември на диск и плоча Междувременно Иванова стана носител на тазгодишната голяма награда на Столична община за ярки постижения в областта на културата. Връчването на отличието съвпадна с концерта в Античния театър в Пловдив, поради което тя не можа да го получи лично. Звездата все пак благодари за отдадената чест със специално видео обръщение. \"Благодаря на г-жа Фандъкова, на Столичен Общински Съвет, на г-н Христо Мутафчиев – за оказаната ми чест и признание! за развитието на млад талант.\", съобщи днес Лили. Припомняме, че Пловдив бе една от спирките на националното турне на Лили Иванова. Събитието е последната й голяма изява преди трите концерта в София на 8, 9 и 10 декември в зала 1 на НДК. Първоначално предвидените концерти в столицата бяха два, но през август екипът на звездата добави още една дата поради голям интерес. Гърба на Лили на сцената по време на националната обиколка пазят нейните музиканти - Ангел Дюлгеров (китара, цигулка), Веселин Веселинов-Еко (контрабас, бас китара), Огнян Енев (пиано, саксофон, тромпет), Орлин Цветанов (цигулка) , Росен Ватев (ударни, перкусии) и вокалното трио \"Ла Ти Да\".", "date": "2019.09.18", "title": "Лили зарадва феновете с нова песен (ЧУЙТЕ Я ТУК)"}
{"url": "https://www.monitor.bg:443/bg/a/view/adel-kupi-imenie-do-doma-na-bivshija-si-175679", "text": "Британската суперзвезда Адел може да се похвали с нов дом. Тя закупи имение в Бевърли Хилс, за което е броила почти 11 милиона долара. Любопитен факт е, че то е разположено до дома на нейния бивш съпруг Саймън Конецки. Двамата вече ги разделя само една улица. Все пак къщата на Конецки струва по-евтино – 9, 5 милиона долара. Имението на носителката на наградите „Грами“ и „Оскар“ разполага с пет спални, шест бани, офис, художествено студио, стая за ръкоделие, библиотека, фитнес зала и много други екстри. Припомняме, че Адел обяви раздялата със Саймън през април след 9 години съвместен живот. Двамата възпитават син - Анджело.", "date": "2019.09.18", "title": "Адел купи имение до дома на бившия си"}
{"url": "https://www.monitor.bg:443/bg/a/view/lili-ivanova-s-goljamata-nagrada-na-stolichna-obshtina-175665", "text": "Примата на българската естрадна музика Лили Иванова е носител на тазгодишната голяма награда на Столична община за ярки постижения в областта на културата. Именитата ни певица не получи лично наградата, тъй като по същото време имаше концерт в античния театър в Пловдив. Лили Иванова благодари за отдадената чест със специално видео обръщение.", "date": "2019.09.18", "title": "Лили Иванова с голямата награда на Столична община"}
{"url": "https://www.monitor.bg:443/bg/a/view/semejstvoto-v-chijato-kyshta-se-vrjaza-tir-ostava-bez-dom-175667", "text": "Семейството от врачанското село Борован, в чиято къща се вряза цистерна, остава без дом. Експерти от общината направиха оглед и констатираха, че сградата е потенциално опасна, защото са разрушени основни носещи стени. Хората все още са в шок и не знаят как ще се справят с проблема. „Инцидентът стана към 07.30. Чухме страшен удар. Аз спях на долния етаж и изведнъж купчина камъни се стовариха върху мен. Едва се измъкнах. Уплашихме се като разбрахме, че става въпрос за цистерна”, разказа пред Нова телевизия една от потърпевшите. По време на инцидента е пострадал и пешеходец, който е вървял по тротоара. Цистерната е превозвала перилни препарати. „Разговарях с директора на пожарна безопасност. Очакваме до края на деня да бъде предоставен временен фургон, в който семейството да се настани. Ще внеса и предложение семейството да получи еднократна помощ”, заяви кметът на Община Борован Десислава Тодорова.", "date": "2019.09.18", "title": "Семейството, в чиято къща се вряза тир, остава без дом"}
{"url": "https://www.monitor.bg:443/bg/a/view/shiniyd-o-konyr-prins-iskashe-da-me-bie-175637", "text": "Известната ирландска певица Шиниъд О`Конър разказа в интервю за популярното сутрешно тв предаване „Добро утро, Британия“ как Принс навремето се опитал да я набие. Не за пръв път тя говори за разногласията си с музиканта от Минеаполис, но този път разкрива много повече неизвестни подробности за единствената й лична „плашеща“ среща с автора на най-успешния й сингъл Nothing compares 2 U. Пред водещите на токшоуто Пиърс Морган и Сузана Рейд певицата се изповядва: „Беше шокиращо преживяване. Покани ме една вечер в дома си в Лос Анджелис и аз по най-глупавия начин отидох сама. Бяха ми обяснили, че е подразнен от факта, че аз, макар да не съм му протеже, бях току що записала Nothing compares 2 U. Затова той поиска да ме продуцира и никога да не произнасям мръсни думи в интервютата си. Аз му казах „Забрави!“ и той се опита да ме нападне. Качи се на горния етаж и взе една възглавница, в която беше скрил нещо тежко и ме погна. Аз избягах в градината и се скрих зад едно дърво“. После Шиниъд обяснява, че гонитбата продължила около автомобила му, като тя го заплювала, а Принс се мъчел да я удари с възглавницата. Певицата в паника звъннала на звънеца на съседната къща – нещо, което баща й я бил посъветвал да прави винаги, ако изпадне в подобна ситуация. „Убедена съм, че по онова време Принс беше жертва на ефектите на някаква опасна дрога“, изтъква тя. Оттогава О`Конър повече не се била срещала с Принс и твърди, че не е единствената, на която той е посягал. „Едно от момичетата от негова група влезе в болница със счупени ребра“, каза ирландката и на финала на интервюто призова и други жени, нападани от Принс, да разкажат историите си. За момента никой от антуража на починалия през 2016 г. известен певец не е коментирал изявленията й. След 5 години мълчание и сериозни ментални проблеми Шиниъд О`Конър се завърна на музикалната сцена. Преди десетина дни тя се качи на подиума на ирландския вариант на телевизионното токшоу The Late Late Show, за да изпълни нова версия на композираното през 1985 г. от Принс парче Nothing Compares 2 U, с което тя постига световна слава през 1990-а, както и кавър на A Rainy Night in Soho на Pogues. Певицата бе с традиционно мюсюлманско облекло и хиджаб, тъй като преди година прие исляма, променяйки името си на Шухада Садакат.", "date": "2019.09.18", "title": "Шиниъд О`Конър: Принс искаше да ме бие"}
{"url": "https://www.monitor.bg:443/bg/a/view/snimka-v-mrejata-razpali-novi-kluki-okolo-grigor-175664", "text": "Снимка на Григор Димитров в социалната мрежа Инстаграм предизвика лавина от коментари. Българският тенисист публикува кадър с колежката си Стефани Гилмор. Тя е седемкратна шампионка, а Григор се определи като голям неин фен. 31-годишната блондинка и нашенецът са запечатали момент, в който двамата са на сърф, а мнозина вече започнаха да се съмняват дали това не е нова звездна любов.    ", "date": "2019.09.18", "title": "Снимка в мрежата разпали нови клюки около Григор"}
{"url": "https://www.monitor.bg:443/bg/a/view/pusnaha-pod-parichna-garancija-dvamata-potroshili-stolichen-bar-175662", "text": "Наложена е мярка \"парична гаранция\" от по 2000 лв. на Веско Стоянов и Петър Паунов, които се предадоха във вторник в полицията. Те се издирваха за погрома в столичния бар \"Бесо\". Това съобщи директорът на СДВР старши комисар Георги Хаджиев в ефира на „Здравей, България” по Нова телевизия. Във вторник Стоянов и Паунов са привлечени към наказателна отговорност. „След като са се явили в полицията, те са се възползвали от правото си да не дават обяснения пред разследващите органи. Предполагам, че върху тях може би е имало някакъв психологически натиск”, каза още той. Директорът на СДВР обясни, че са изготвени множество експертизи по случая, има направени разпознавания и събрани свидетелски показания. Издирват се още двама участници в инцидента. „Уверен съм, че и те ще бъдат установени и ще бъдат привлечени към наказателна отговорност”, заяви старши комисар Хаджиев. Той добави, че още не може да се посочи поръчителят на погрома.", "date": "2019.09.18", "title": "Пуснаха под парична гаранция двамата, потрошили столичен бар"}
{"url": "https://www.monitor.bg:443/bg/a/view/chakashti-za-belodrobna-transplantacija-i-tehni-blizki-protestirat-bezsrochno-175666", "text": "Чакащи за белодробна трансплантация и техни близки протестират безсрочно, тъй като у нас все още не се извършват трансплантации на бял дроб, съобщава БНТ. Клиниката във Виена, която имаше споразумение с България съобщи през август, че спира приема за чуждестранни пациенти. Пациентите са недоволни, че Министерството на здравеопазването ги оставя без алтернатива, докато преговаря с други клиники. Министерството обмисля да финансира операции извън ЕС, а 18 души не могат да бъдат трансплантирани у нас, тъй като все още нашите лекари се обучават във Виена. \"От май досега има една направена трансплантация. Клиниката във Виена беше единствената, която приемаше български пациенти. В момента у нас има около 18 души, които чакат за белодробна трансплантация\", коментира пред НоваТВ Тодор Мънгъров, председател на сдружение \"Асоциация Пулмонална Хипертония\". Министерството убеждава, че полага усилия България да се включи към Евротрансплант и че вече има разработена Национална програма за насърчаване на донорството. Протестиращите искат оставката на министър Кирил Ананиев, ако не отиде при тях и не им представи конкретни мерки, тъй като нееднократно им е обещавано да се вземат мерки по казуса, но това не се е случило.", "date": "2019.09.18", "title": "Чакащи за белодробна трансплантация и техни близки протестират безсрочно"}
{"url": "https://www.monitor.bg:443/bg/a/view/kola-se-blysna-v-imot-na-donald-trymp-175663", "text": "Черен мерцедес катастрофира в централния вход на сграда на президента Доналд Тръмп, съобщава Ен Би Си. Засега няма индикации, че става дума за нападение и властите работят по версия, че катастрофата е инцидент. Мерцедесът се блъснал в лобито на сграда в крайбрежния град Ню Рошел в щата Ню Йорк. Ранени са трима души, а полицията разпитва шофьора. Пострадалите са двама пешеходци и един човек в колата, като нараняванията им не са сериозни. Единият ранен е бил в лобито на сградата, която носи името \"Тръмп плаза\". Тя е отворила врати през 2007 г. и представлява 40-етажен небостъргач с луксозни имоти и търговски обекти. Според свидетели, шофьорът на колата излязъл от нея след сблъсъка, седнал на диван в лобито и не казал нищо на хората около него. Няколко часа след катастрофата колата вече е била изтеглена от лобито.", "date": "2019.09.18", "title": "Кола се блъсна в имот на Доналд Тръмп"}
{"url": "https://www.monitor.bg:443/bg/a/view/na-pyrvo-chetene-nkbth-shte-otkriva-priuti-za-jertvite-na-trafik-na-hora-175668", "text": "Национална комисия за борба с трафика на хора ще открива специализирани приюти за последваща грижа с цел реинтеграция на жертвите на трафик на хора. Това стана ясно от приетите на първо четене поправки в Закона за борба с трафика на хора.  Издръжката на откритите приюти ще се финансира от бюджета на НКБТХ. С промените се определя и основна роля на НКБТХ по събиране и анализ на данни, свързани с борбата с трафика на хора и закрила на жертвите. Също според промените ще се осигурява безплатна правна помощ и подходяща езикова помощ на лицата, жертви на трафика на хора.  С измененията в закона се увеличава и срока за настаняване на лицата в приюти за временно настаняване, като се въвежда минимален срок от 30 дни и се създава възможност за продължаване на този срок по предложение на съответния приют.", "date": "2019.09.18", "title": "На първо четене: НКБТХ ще открива приюти за жертвите на трафик на хора"}
{"url": "https://www.monitor.bg:443/bg/a/view/ludoto-majche-v-ada-na-instituciite-175670", "text": "6.36 сутринта. Чувам алармата на будилника (всъщност последно будилник съм имала в 8-и клас и ужасяващият звук се носи от телефона ми, ама нейсе!). Скачам като войник от леглото и блъскайки се в различни ъгли и мебели достигам до шкафа с документи. Сядам по турски на земята, прегръщам любовно чекмеджето и започвам да търся бележка, в която са описани всички ваксини на децата до сега. С регистрационните им номера и датите, на които са поставени. Не знам как може да съм толкова тъпа и да не помня наизуст номерата на ваксините на децата, че да не се налага да търся БЕЛЕЖКАТА в хаоса от документи, удостоверяващи, че съм се родила, че живея у нас, че имам деца, мъж, работа, кола, ипотека и два-три малки кредита. Ето – пазя например документ, че през 2007 г. съм купувала матрак, кофа, моп, няколко четки за боядисване и малък аквариум. Или друг – че 5 години по-късно съм платила 15,36 лв. за лекарства за нос, витамини и лепенки за кола маска. Но БЕЛЕЖКАТА я няма. И сякаш никога не я е имало. Въздъхвам тъжно, опаковам децата и мъжа, паля колата и след като изсипвам цялата чета по локациите им, потеглям към джипито в търсене на лелеяния документ. Ще ви спестя опашките от упорити баби и сополиви дечица пред кабинета на лекарката, както и смесените чувства на радост (че съм доживяла да вляза в кабинета й) и шок (от факта, че тя такава БЕЛЕЖКА няма). Ще ви кажа само, че някъде към 10.30 една тъжна сянка наподобяваща мен се понесе към ада на институциите. Първо – НОИ, защото се оказа, че липсвало плащане на незнам-какви-си-супер-важни-28.32-лв. От там ме препращат към НАП. „Госпожо, тука има ред! Първо се плаща в НАП, после идвате тук за документите и след това при джипито“. „Ама, нали електронно правителство, това-онова“, пробвам се да върна в 21-и век чиновничката. „Абе, я не философствайте, бе. Електронно правителство. Глупости! Тука ХАРТИЯТА е важна. Носете си документите и не се правете на умни!“, отрязва ме служителката на НО(Й) и подобно на другите обитатели на спасителния ковчег се отдалечава за цигара и кафе в двойка с друга чиновничка. Следващите 8 часа преминаха като един. Или по-скоро като циклично повтарящ се ад, който аха да напуснеш и поредният документ те връща обратно в цивилизацията на ХАРТИЯТА и бюрокрацията. По пътя минах и през едно ЧСИ, което ме уведоми, че по закон не може да ми вземе долните гащи и един балтон. Аз пък щедро му заявих, че ако ги иска и тях ще оставя. При това с най-голям кеф. В края на деня, олекнала с 500 лв., 5 кила и загубила 8 години от живота на нервната си система най-накрая се сдобих с БЕЛЕЖКАТА. Целунах я като първородното си дете и я мушнах на сигурно в чантата, при другите доказателства за обиколките ми по институциите – две изпушени кутии цигари, хиляди малки листчета и омачкани документи, остатък от полу-изпита вода и един банан, който не знам как се появи в чантата, ама вече е все тая. Лутайки се от щастие и шизофренна радост, изведнъж попаднах на някакъв протест от 20 души. Някакви хора крещят: „МАФИЯ, ОСТАВКА, ХОДЕТЕ СИ!“. „Тия клетници и те са обиколили всички НАП, КАТ и други адове на света и сега им е писнало на г**а, хвърлили са кърпата и сега са дошли тука да се борят за справедливост“, решавам аз и аха да се включа в хора на недоволните, когато разбирам, че цялата дандания била заради някакъв си прокурор. „Божеее, колко време за глупости имат тия хора“, мисля си аз, а на глас съветвам гражданството: „Абе, що не пообиколите малко по институциите да видите какво значат проблеми, бееее!“. Тръгвам си и си мисля, че вече и протестите не са това, което бяха. Едно време имаше един, дето се бореше срещу световната конспирация на десетиците в математика, ама сега и него няма. Явно страдалецът е попаднал в някоя от паралелните вселени на институциите и сега сигурно стои с плаката си пред някое гише в очакване на поредната БЕЛЕЖКА!", "date": "2019.09.18", "title": "Лудото майче в ада на институциите"}
{"url": "https://www.monitor.bg:443/bg/a/view/remi-mejdu-blokovete-na-izborite-v-izrael-175669", "text": "Истинско реми се очертава след проведените вчера избори за израелския Кнесет. При преброени 90 на сто от гласовете, по неофициални данни основните съперници имат еднакъв брой места – партия Ликуд на досегашния премиер Бенямин Нетаняху получава 32 мандата, а \"Синьо и бяло\" на Бившият военен Бени Ганц – също 32, като разликата между двете партии е по-малко от процент (28,21 срещу 27,59) и е в полза на Нетаняху, сочат данните на сайта на ЦИК на Израел. На трето място е Обединен Арабски Списък – с 12, следван от няколко партии с резултати между 5 и 9 на сто. Изборната активност е била 69,5%. И така силите в новия Кнесет ще се разпределят по равно – в момента десният блок може да разчита на 56 мандата в парламента на Израел, а левоцентристите – на 55. Преди това Нетаняху не обяви победа, нито призна поражение, но даде заявка, че ще състави правителство, след като станат известни окончателните резултати. \"През следващите дни ще започнем преговори за съставяне на силно ционистко правителство.\" Бени Ганц коментира, че Нетаняху не е постигнал целта си и определи резултата на своята партия като огромен успех. \"Политическите консултации започват тази нощ. Имам намерение да говоря с всички. Ще работим за единно правителство, което ще изразява волята на народа и по-голямата част от обществото\". За да бъде подкрепено в Кнесета, новото правителство се нуждае от 61 гласа.", "date": "2019.09.18", "title": "Реми между блоковете на изборите в Израел"}
{"url": "https://www.monitor.bg:443/bg/a/view/volejbolistite-otstypiha-i-na-italija-chakat-sypernika-si-za-1-8-finalite-175660", "text": "Волейболистите от националния отбор на България допуснаха втора поредна загуба на Евроволей 2019. Възпитаниците на Силвано Пранди поведоха с 1:0 гейма, но отстъпиха на олимпийските вицешампиони от Рио 2016 от Италия с 1:3 (25:22, 23:25, 21:25, 17:25) в “Sud de France Arena” в Монпелие (Франция). Така българските волейболисти ще финишират на 3-о място в класирането на група „А“ и на 1/8-финалите ще срещнат втория тим от група „С“ - Словения или Русия в Любляна на 21 септември от 21.30 ч. Съперникът ще стане ясен след изиграването на днешния мач между двата тима. Първият и вторият от група „А“ остават във Франция, като ще играят срещу третия и четвъртия от група „С“.  Тази вечер Италия се изправя срещу Франция в битка за лидерското място в нашата група - от 21.30 ч. В двубоя с „адзурите“ най-резултатен отново бе Цветан Соколов, който приключи с 22 точки (2 аса, 1 блокада), 11 точки добави Тодор Скримов (1 ас). С 10 точки приключи Светослав Гоцев (2 аса, 2 блокади). За Италия най-полезен бе Иван Зайцев с 21 точки (1 ас, 1 блокада), Османи Хуанторена добави 20 точки (1 блокада).", "date": "2019.09.18", "title": "Волейболистите отстъпиха и на Италия, чакат съперника си за 1/8-финалите"}
{"url": "https://www.monitor.bg:443/bg/a/view/milka-vasileva-u-nas-lipsvat-30-000-medicinski-sestri-175651", "text": "Съсловието не е разделено, подкрепяме протеста на фейсбук групата, но не участваме в организацията, казва в интервю за \"Монитор\"  председателят на Българската асоциация на професионалистите по здравни грижи - Липсват 30 000 медицински сестри и около 4000 акушерки, което е изключително тревожно. Със започването на реформата през 2000 г. първият персонал, който беше съкратен и напусна страната, бяха медицинските сестри. Голяма част от тях още тогава заминаха в чужбина, независимо, че България не беше член на Европейския съюз и дипломите не бяха признавани. Но така или иначе, те намериха начин да се реализират и работят там и досега. Така страната ни се лиши от висококвалифицирани специалисти. През годините заплатите вместо да се подобряват, запазват едно никакво статукво, което естествено кара хората да търсят по-добри варианти за съществуване. И това, разбира се, е съвсем нормално. Отношенията в самите лечебни заведения не са на необходимото добро ниво. Заради недостига на персонал пациентите не могат да бъдат обгрижвани качествено. Но когато говорим за качество, там трябва да се покриват медицински стандарти, а такива не се спазват, защото ги няма. В резултат всяко лечебно заведение спазва собствените си стандарти и правила за вътрешен ред и това поражда редица недоразумения. - Аз лично не бих могла да назова имена, които имат такъв интерес, но факт е, че има заведения, които не могат да покрият изискванията на тези стандарти. Има такива от частните болници, независимо от прекрасната апаратура, оборудване и по-добра снабденост с персонал. Оказва се, че самият модел на финансиране на здравната система вече е изчерпал своя капацитет. Затова организацията на здравеопазването трябва да се промени, колкото и да говорим недофинансиране на здравеопазването и тежка кадрова криза. Обяснението е едно: недофинансиране и липса на персонал. Ако няма революционни промени, нещата ще останат извън контрол.   - Клиничните пътеки са недофинансирани от много години. Няма реално остойностяване на труда на лекарите. Куп други икономически показатели също не са приведени в съответствие с новите изисквания на времето. При тази ситуация Националната здравноосигурителна каса изплаща уговорените суми към лечебните заведения, но в самите тях се налага да бъдат правени много други разходи, за които отново няма средства. Налаганите от касата лимити утежняват прекалено много дейността на болниците. - На този етап това, което чухме на кръглата маса от 15 юли в НДК, е една концептуална рамка. За да можем да я подкрепим, трябва да ни бъде отговорено на много въпроси. Всъщност в тази концептуална рамка отсъстват здравните грижи. Така, че към този момент, ние няма как да я подкрепим. Поставихме въпросите си и се надяваме на диалог и обсъждане на предложените варианти. Ние не можем с лека ръка да кажем, че сме съгласни да бъде демонополизирана касата и пуснати на пазара нови здравни осигурители, без да сме наясно с точните пакети, които ще бъдат заплащани от нея или от другите играчи в новия модел. Ето това е още един въпрос, на който чакаме отговор.   - Не, не сме доволни. Българска асоциация на професионалисти по здравни грижи настоява за няколко елементарни неща, без които нищо няма да се промени. Ние настояваме за политическа воля за промяна, защото това е национално значима политика, след което настояваме за национална стратегия. Тя да бъде разчетена по години до 2030-та. Стартовата заплата следва да е от три минимални за страната, което би било мотивиращ фактор към младите хора, които кандидатсват за нашите професии. Колегите от фейсбук организацията решиха, че е допустима сума от две минимални към този момент заплати и я поискаха. Ние казахме също, че сега трябва да е поне толкова. Но дори и това не се получава. В повечето места дори не е постигнато договореното в колективния трудов договор, което е стартова заплата 900 лева.  - Лечебните заведения получават финансиране от изработени клинични пътеки. За да имат пари работодателите да заплатят заплатите на лекарите и сестрите, те трябва да са изработени. На много места това не може да се случи поради най-различни причини. Едно е недофинансирането на клиничните пътеки. Поради липса на средства голяма част от работодателите не могат да изпълнят и исканията на колективния трудов договор. Ножицата при заплатите между държавните, общинските и частните болници е много голяма. Като се има предвид, че те са търговски дружества, това е закономерно. В същото време не е нормално общинските лечебни заведения да бъдат изоставени на произвола на съдбата само, защото общините не осъществяват нужните действия, които имат по закон, за да подкрепят общинските болници. И на практика отново стигаме до липсата на финансиране.  - У нас на един лекар се падат към 0,9 медицински сестри. - Положението е различно. Но съотношение лекар към сестри е неточен стандарт, защото сестрите обслужват пациентите, а не лекарите. Сестрите са отделно съсловие. Ние сме равноправни партньори на лекарите в медицинския екип. Това държа да се подчертае, защото обществото продължава да възприема сестрите като хората, които правят инжекции по назначение на лекаря. Да, правим това, но вършим и много други неща. В България имаме около четири медицински сестри на 7 милиона население. Средната норма за Европа е 7,5. - Не, ние не сме дали такава възможност. Има предложение от министерството, което подлежи да бъде разгледано от Министерския съвет и естествено след това процедурата по гласуване в парламента да се даде наистина такава възможност медицински сестри, акушерки и фелдшери да имат възможност да оказват здравни грижи по домовете на пациентите в колективни или индивидуална практика. Но отново проблемът е във финансирането. На практика тази частна инициатива и в момента съществува. Но за да получи такива грижи, пациентът трябва да си плати от джоба, независимо, че е здравно осигурен. И сега в момента според закона за лечебните заведения акушерките могат да имат самостоятелни практики в рамките на ДКЦ. Няма никъде създадена такава практика, просто защото никой не финансира тези услуги.  - Разговорът на тази тема е много дълъг. Има наредба 1 на Министерство на здравеопазването от 2008 година за Компетенции на медицинските сестри и акушерките. И в тази наредба изрично е казано какво имат право да вършат акушерките, фелдшерите. Когато сестра, акушерка и т.н. извърши нещо, което е извън тези компетенции, подлежи на закона за преследване.  - При една спешна ситуация, който и да е медик е длъжен да реагира съобразно своите компетенции. И затова ние настояваме да има парамедици, за да могат да бъдат запазени колегите, особено тези, които работят към центъра за спешна медицинска помощ. Те работят при неимоверно трудни условия, много често в екипите няма лекар и ако те не са защитени от стандарт, който да упоменава какво точно имат право да правят самостоятелно, тогава те подлежат на съдебно преследване. Много е важна тази тема. Преди години женските консултации се водеха от акушерки и те можеха да преценят кога се очаква проблем и насочваха жените към лекар. Те могат да проследяват нормална    - Съсловието не е разделено. Както всеки български гражданин, така и нашите колеги имат право да заявят своята воля – или чрез протест, или чрез декларации. И за пореден път казвам, че исканията, които прокламират колегите от фейсбук групата, са на асоциацията от много години. Тоест ние искаме едно и също. За съжаление съсловието още не е осъзнало силата, която притежава, за да може да излезе единно и да представи исканията си пред управляващите. Много трудно се организират протести. Първо, защото колегите работят на няколко места и няма как да оставят работата си, за да дойдат да протестират. Второ, много често има натиск върху колегите, за да не протестират. Както от работодателите, така и от други организации. Така, че съсловието не е разделено. Напротив, даден му е шанс да изяви своята воля по най-добрия начин, по който желае. Дори на наши заседания ние сме декларирали, че подкрепяме протеста на фейсбук групата, но по тяхно настояване не участваме в организацията на протеста. Родена е в Русе Завършва медицинския колеж „И. П. Павлов” От 1980 г. работи като медицинска сестра в извънболничната помощ Има допълнителни специализации През януари 2011 г. е избрана за председател на Българската асоциация на професионалистите по здравни грижи, а преди две години е преизбрана на поста Тя е сред основателите на организацията и работи активно за нея от 1993 г.", "date": "2019.09.18", "title": "Милка Василева: У нас липсват 30 000 медицински сестри"}
{"url": "https://www.monitor.bg:443/bg/a/view/pojar-izpepeli-4-kyshti-v-selo-nad-blagoevgrad-175659", "text": "Пожар изпепели 4 къщи в махала Дъбово на село Бистрица над Благоевград. Огнените езици обхванали обитаемите къщи в следобедните часове на вчерашния ден, в близост  до черквата „Св. Йоан Предтеча“. Появилият се вятър го разнесъл за минути нагоре по баира към къщите. „На място съсредоточихме 4 екипа от пожарната, служители на Горско стопанство – Благоевград и ЮЗДП, има и много доброволци. Пожарът в гората е локализиран, единственият проблем остават къщите, да не пламнат и други. Затруднения има и с водоснабдяването, защото  се наложи да се превозва вода от Благоевград“, съобщи шефът на пожарната комисар Георги Пармаков. В къщите в махалата има постоянно живеещи възрастни хора. „Мъжът ми Стоян видя огъня към 3 часа следобед на поляната, първо запуши нещо, нямаше и 10-15 минути и всичко пламна. Вятърът разнесе огъня към нас. Там живеят двама мъже пенсионери, дали са палили шума или друго нещо, никой не знае, но много бързо всичко стана. Звъннахме на пожарната. Аз се обадих веднага на  внука, той пътуваше от София и подал сигнал на 112“, разказа за struma.bg Василка Катърска, ужасена от пожара. Пожарникарите изнесоха на ръце  97-годишната баба Велика. \"Пукаше всичко – жици, дървета, беше много страшно! Четири къщи, плевни, пердета с дърва и багаж, всичко отиде, изгоря. Добре, че жертви няма! Качихме се тук, в селото да живеем след пенсия, и на нас  ни е по-добре, и бабата си гледаме по-спокойно. На 15-ина км от града сме, а децата останаха долу. Вода, ток, всичко си имаме. Добре, че брат ми има един водоем тук, отгоре, та от него източихме в маркучи водата да гасим“, обяснява Велика. „Едни казват, че пожарът тръгнал от жиците, които са в дъбиците и дали накъсо. Онзи ден от махалата ми се обадиха, че жиците пукат към махала Божурци и в трафопоста гърми. Сигнализирах в Енергото, идвали са и са секли дървета за просека. Друг обясни, че минал човек с кон и хвърлил цигара, а трети казват, че е горена шума. Никой не казва какво точно е станало, никой не признава, но първото обаждане за пожара беше за място в деренцето, не по жиците“, откровен бе кметът Бучуков. Махалата е на 1200-1300 м височина. До тъмно към мястото продължаваха да се качват водоноски на общинската фирма „Биострой“ и гасенето продължаваше.", "date": "2019.09.18", "title": "Пожар изпепели 4 къщи в село над  Благоевград"}
{"url": "https://www.monitor.bg:443/bg/a/view/napoli-prizemi-shampiona-na-evropa-rezultati-175661", "text": "„Наполи“ победи „Ливърпул“ с 2:0 на старта на груповата фаза на Шампионската лига. В среща от група „Е“ на турнира тимът на Карло Анчелоти стигна до успеха с две попадения в края. Дрис Мертенс откри резултата в 82-ата минута от дузпа, а влезлият като резерва Фернандо Йоренте се разписа в 92-ата след грешка на Ван Дайк. Италианците за втори пореден сезон побеждават мърсисайдци в груповата фаза на турнира. През миналия те спечелиха с 1:0, но „Ливърпул“ изигра доста слаб мач. Този път “червените” се представиха по-добре, но това не бе достатъчно. Неаполитанците бяха на ниво и изчакаха своя момент, който дойде в последните минути. В друг мач „Барселона“ направи трети пореден слаб мач извън \"Камп Ноу\", но поне не загуби срещу „Борусия“ (Дортмунд) - 0:0. Това беше двубой от първия кръг в груповата фаза на Шампионската лига, който ще се запомни с блестящите спасявания на вратаря на каталунците Марк-Андре тер Стеген. В дните на разгорещена дискусия с Мануел Нойер и Йоахим Льов за това дали трябва да пази на Бундестима той спаси дузпа и половин дузина чисти положения. Веднъж и гредата му помогна през второто полувреме. Добрата новина за „Барса“ е завръщането на Лионел Меси, който записа около половин час. Досега през сезона лидерът на тима не беше играл. Лео обаче не впечатли с нищо. В същото време друг важен футболист на \"лос кулес\" се контузи - Жорди Алба. Титуляр за „Барселона“ беше е 16-годишният Ансу Фати, който през последните седмици прикова вниманието в Испания. Тъмнокожият нападател постави нов рекорд за най-млад дебютант (16 г. 351 дни) на “блаугранас” в турнира. Фати действаше в атака с Антоан Гризман и Луис Суарес.  - 0:1 Азмун (41), 1:1 Депай (50-дузпа)  - 0:1 Олаинка (63), 1:1 Барела (90+2)  - 0:1 Родриго (74), Аякс - Лил 3:0 - 1:0 Промес (18), 2:0 Алварес (50), 3:0 Таляфико (62)  - 0:1 Вернер (69), 0:2 - Вернер (79), 1:2 Сеферович (84)  - 1:0 Мертенс (81-дузпа), 2:0 Йоренте (90)  - 1:0 Халанд (2), 2:0 Халанд (34), 3:0 Хий-Чан Хуан (36), 3:1 Лукуми (40), 4:1 Халанд (45), 5:1 Шобошлай (45+2), 5:2 Самата (52), 6:2 Улмер (66).", "date": "2019.09.18", "title": "„Наполи“ приземи шампиона на Европа (РЕЗУЛТАТИ)"}
{"url": "https://www.monitor.bg:443/bg/a/view/novi-izbori-v-ispanija-na-10-noemvri-175657", "text": "Изпълняващият длъжността премиер на Испания и лидер на социалистическата партия Педро Санчес заяви, че в страната ще има нови парламентарни избори на 10 ноември, тъй като нито един партиен лидер не може да спечели достатъчно парламентарна подкрепа, за да успее да състави правителство, съобщи Асошиейтед прес. Санчес направи това изявление след като крал Фелипе Шести обяви в края на двудневни консултации с лидерите на политически партии, че не е успял да намери кандидат, способен да си осигури мнозинство в парламента след изборите на 29 април.", "date": "2019.09.18", "title": "Нови избори в Испания на 10 ноември"}
{"url": "https://www.monitor.bg:443/bg/a/view/sa-sht-sydjat-eduard-snoudyn-zaradi-knigata-mu-175658", "text": "САЩ внесоха съдебен иск срещу бившия сътрудник на американската Агенция за национална сигурност (АНС) Едуард Сноудън, твърдейки, че мемоарната му книга нарушава подписани от него с АНС и ЦРУ споразумения за неразкриване на поверителна информация, предадоха Ройтерс и АП.  През 2013 г. Сноудън разкри секретни документи за масово следене на комуникациите и интернет в САЩ. Американското министерство на правосъдието посочи, че Сноудън е публикувал книгата си \"Лично досие\" (Permanent Record), без да я предостави на разузнавателните служби за преглед преди да бъде издадена. Освен това според ведомството публичните изявления на Сноудън също нарушават споразуменията за неразкриване на поверителна информация.  Правителството на САЩ изисква да получи всички приходи на Сноудън от издаването на мемоарната книга. В съдебния иск се посочва, че и \"корпоративните общности\" зад публикацията на книгата са евентуални обвиняеми.  От издателската къща \"Макмилън\" не реагираха на запитване за коментар, посочи Ройтерс. Не бе установен контакт с говорител на Едуард Сноудън, който живее в Русия, за да избегне арест, тъй като е издирван от САЩ за шпионаж. В \"Лично досие\" той разказва за пръв път житейската си история и обяснява защо е избрал да рискува свободата си, като стане най-известният издайник на държавни тайни в историята. Авторът предлага обширно описание на това как е стигнал до разкриването на подробности за правителствените програми за масово следене на имейли, телефонни разговори и активност в интернет в името на националната сигурност на САЩ. Междувременно стана ясно, че Русия неуспешно се е опитала да вербува Сноудън, разкри адвокат на бившия служител на американското разузнаване. \"След пристигането на Сноудън в Русия хора от Федералната служба за безопасност се опитаха да го вербуват. Но той отказа споразумение\", обяви адвокат Анатолий Кучерена. Той добави, че отказът на Сноудън да сътрудничи на руското разузнаване е причината за забавеното решение да му бъде осигурено убежище в Русия. Сноудън беше принуден да остане повече от месец на терминала на летище в Москва през 2013 г. след пристигането си, докато руските власти му гарантират убежище. Той живее в Русия от тогава.", "date": "2019.09.18", "title": "САЩ съдят Едуард Сноудън заради книгата му "}
