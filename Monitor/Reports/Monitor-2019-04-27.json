{"url": "https://www.monitor.bg/bg/a/view/borisov-hristijanskite-cennosti-sa-pomagali-za-edinstvoto-na-nashija-narod-163713", "text": "„Благодатният огън е символ на Божията светлина. Затова пристигането му в България е духовната радост, която пламва в сърцата на вярващите“. Това заяви министър-председателят Бойко Борисов по повод пренасянето на благодатния огън от Йерусалим в София с правителствения самолет. „Нека посрещнем Великден живи и здрави, и с вярата, че сме способни на още много добри дела“, добави премиерът Борисов в своето пожелание по случай предстоящите празнични дни. „Християнските ценности са помагали за единството на нашия народ и за съхраняването на българската идентичност и култура многократно в миналото. Вярвам, че и днес те ни дават сили да проявяваме грижа към ближния и да работим за просперитета на България“, отбеляза още премиерът Борисов.", "date": "2019.04.27", "title": "Борисов: Християнските ценности са помагали за единството на нашия народ"}
{"url": "https://www.monitor.bg/bg/a/view/14-syobshtenija-na-tel-112-sled-padnalite-valeji-v-stranata-163712", "text": "Сравнително спокойна е обстановка в страната след падналите валежи, информираха от пресцентъра на МВР. На телефон 112 са постъпили 14 съобщения, предимно за паднали дървета и клони. Най-много сигнали са постъпили на територията на област Плевен - за наводнени пътни участъци и три сгради. Там наводнена бе и църквата \"Св. Николай\", от където помолиха общината за съдействие за отводняването. По-късно се разбра, че положението е овладяно, благодарение на доброволци, и в църквата може да се проведе вечерната литургия. Съобщения за навордение имаше и от градовете Кюстендил, Дупница, Петрич, Сандански и София. Министерството на вътрешните работи е предприело редица превантивни дейности, свързани с динамична метереологична прогноза. От ГД \"Пожарна безопасност и защита на населението\" са били изпратени предупреждения и указания за предприемане на мерки до областните управители и кметовете на общини. Подобни указания са разпратени до всички структури на вътрешното министерство, като е създадена необходимата организация за повишаване на готовността на всички структури на ГДПБЗН за оказване на съдействие на местната власт, при необходимост. Дадени са необходимите указания за наблюдение на критичните точки от пътната и водна инфраструктура и за осигуряване на непрекъсната информация за тяхното състояние, допълват от МВР.  ", "date": "2019.04.27", "title": "Отводняваха по спешност църквата \"Св. Николай\" в Плевен"}
{"url": "https://www.monitor.bg/bg/a/view/blagodatnijat-ogyn-veche-e-v-bylgarija-163707", "text": "Благодатният огън пристигна с правителствения самолет от Йерусалим в България, предаде БГНЕС. Самолетът кацна в 18.47 часа на летище София. Българската делегация, водена от старозагорския митрополит Киприан, донесе пет фенера – 4 остават в България, а петият продължава пътя си с правителствения „Фалкон“ за Македония. За първи път епископ на братската страна летя до Светите земи с българската правителствена делегация. Преди заминаването епископ Яков поздрави българския и македонския народ. Владиката каза още, че за Македония ще бъде изключително приятно да бъде посетена от българския патриарх Неофит. На летище “София” традиционно се събраха свещеници и духовници от всички епархии на страната, за да вземат и занесат частица от Благодатния огън на вечерното богослужение в храмовете за Великден. Благодатният или наречен още Свещен огън е чудо, което се случва всяка година в деня преди Великден. Синя светлина се появява в гробницата на Исус Христос обикновено от мраморната плоча, която покрива мястото, върху което се смята, че е било положено тялото му за погребение. Първите сведения за запалването на свещите и на кандилата в църквата на Божи гроб са от IV век. Тогава за празника нямало масло и патриарх Нарцис наредил да сложат вода. В нощта на литургията внезапно всички кандила и свещите на самия патриарх се запалили. Оттогава чудото се случва всяка година. Единствено и само православните християни получават Благодатния огън.", "date": "2019.04.27", "title": "Благодатният огън вече е в България (СНИМКИ)"}
{"url": "https://www.monitor.bg/bg/a/view/botas-poteglja-pryv-za-gran-pri-na-baku-163706", "text": "Валтери Ботас направи страхотна последна обиколка във финалната фаза на квалификациите за Гран при на Азербайджан във Формула 1. В Баку финландският пилот на „Мерцедес“ задмина по време съотборника си Люис Хамилтън в последния момент и ще стартира в началото на колоната на неделното състезание, което започва в 15 часа. Хамилтън остана втори, въпреки че записваше по-добри резултати от съотборника си в хода на първите две квалификационни фази. Трети е Себастиал Фетел с „Ферари“. Германецът записваше слаби резултати, но подобри значително представянето си в третата фаза и третото място сякаш бе максимумът, който може да достигне. Голямата новина е отпадането назад в решетката на Шарл Леклер, който се блъсна във втората фаза след лековата грешка. Мястото, на което разби автомобила си, бе това, на което се блъсна и Роберт Кубица по-рано в състезателния уикенд. Така Леклер ще тръгне от 10-а позиция на стартовата решетка. Четвъртата позиция е за Макс Верстапен с „Ред Бул“, който бе много бърз в първите две фази на квалификацията и дори имаше най-доброто време след втората. Местата от пето до девето се допълват от: Серхио Перес (Рейсинг Поинт), Даниел Квят (Торо Росо), Ландо Норис (Макларън), Антонио Джовинаци и Кими Райконен (Алфа Ромео).", "date": "2019.04.27", "title": "Ботас потегля пръв за Гран при на Баку"}
{"url": "https://www.monitor.bg:443/bg/a/view/aktioryt-idris-elba-se-ojeni-163698", "text": "Актьорът Идрис Елба се ожени за годеницата си Сабрина Даури, съобщи Контактмюзик. Церемонията беше в Мароко вчера. За нея 29-годишната булка избра рокля на Вера Уанг. Тридневните тържества продължават в различни хотели в Маракеш. Това е трети брак за 46-годишния актьор. От първия с Хане Норгард той има 17-годишна дъщеря. Вторият със Соня Никол Хамлин продължава само четири месеца. Идрис Елба има и 5-годишен син от бившата си приятелка Наяна Гарт. На въпроса какво прави годеницата му \"единствената\", Идрис Елба каза преди време: \"Допадаме си. Тя ме разсмива и имаме общи цели. Тя ме прави щастлив. Кара ме да празнувам успехите и да се замислям, когато не съм много сигурен\". Сватбата на Идрис Елба и Сабрина Даури ще бъде отразена в юлския брой на сп. \"Вог\".", "date": "2019.04.27", "title": "Актьорът Идрис Елба се ожени"}
{"url": "https://www.monitor.bg:443/bg/a/view/gradushka-i-silen-dyjd-valjaha-na-mnogo-mesta-u-nas-163705", "text": "Интензивни дъждове и градушки валяха на много места в страната на Велика събота. Ледени късове паднаха на няколко места в Западна България, включително в части от София. Градушки имаше и в Благоевград, Белоградчик и Видинско. В следобедните часове в столицата се разрази и гръмотевична буря. Заради нея три полета бяха пренасочени от летище София. Пътуващите от Ливърпул и Хамбург са кацнали във Варна, а от Милано - в Бургас. Оглушителните гръмотевици в София бяха придружени с дъжд и градушка. В района на столицата ледените късове бяха с големината на грахово зърно. Панчарево за минути побеля от градушката. И за следващите часове все още в западната половина на страната важи код жълто за бури, интензивни валежи, усилване на вятъра и възможни нови градушки. През нощта срещу неделя и на Великден ще вали повече в източните райони. От Великден през цялата следваща седмица времето се очертава нестабилно с превалявания и гръмотевична активност в следобедните часове. Дневните температури ще се колебаят около 20 градуса.", "date": "2019.04.27", "title": "Пренасочиха три полета от летище София заради гръмотевична буря"}
{"url": "https://www.monitor.bg:443/bg/a/view/sedmica-na-evrostrasti-i-evrofejkove-obzor-163699", "text": "Страстната седмица у нас беше тежка. Особено за сенчестите политико-икономимески кръгове у нас. Просто защо в понеделник официално бе обявена кандидатурата за евродепутат на вечния враг на задкулисието - Делян Пеевски. Олигарсите моментално активираха пионките си, особено тези зад граница, за да чернят депутата от опозиционната ДПС и издател на \"Телеграф медиа\".  Ченгеджийските им методи родиха нов жарн в манипулацията - римейк на фейка ( ). А още на следващия ден стана ясно, че всъщност олигархията е активирала всички овехтели ченгета от комунистическата Държавна сигурност срещу Пеевски ( ), защото очевидно е сериозно притеснена, че вечният й враг в лицето на народния предствител може да бъде избран за депутат в Европарламента. а това е сериозен проблем за тъмните играчи - ако трябва да перифразираме наемниците на олигарсите – представяте ли си какво може да направи Пеевски като депутат на европейската политическа сцена? Сещаме се за две неща, които много тревожат олигарсите, защото са им любима юзда, с която се пробват да озаптят неудобните – падане на мониторинговия механизъм и измислените доклади за свободата на словото ( ). Междувременно бе даден сигнал и за друга атака срещу Пеевски. С единствената цел депутатът да бъде ударен на няколко фронта. Затова Бг секцията на \"Свободна Европа\" в комбина с Фабриката за фалшиви новини избълва толкова нелеп фейк, че очевидно единствената причина на това активно мероприятие е именно кандидатурата на Пеевски за евродепутат ( ) Всъщност цялата седмица би могла да се опише накратко така - еврострасти и еврофейкове, родени обаче в едни и същи сенчести лаборатории. Тъмни цехове за псевдодемокрация, в които единствената цел на манифактурата е да произвежда удобна на менорите си реалност. А ако тя е насочена срещу Пеевски - още по-добре. ( )", "date": "2019.04.27", "title": "Седмица на еврострасти и еврофейкове (ОБЗОР)"}
{"url": "https://www.monitor.bg:443/bg/a/view/otkrili-nepoznata-kralica-vlastvala-predi-tutankamon-163700", "text": "Две сестри на Тутанкамон, а не само една, са се възкачили на египетския трон след смъртта на баща им Ехнатон, твърди канадска египтоложка, цитирана от АФП. Анализът на Валери Анжно, египтоложка и изкуствоведка от университета на Квебек в Монреал, се основава на семиотиката - наука за знаците, която според нея разкрива, че две дъщери на Ехнатон са взели властта след смъртта му, защото брат им Тутанкамон бил прекалено малък - на четири или пет години. Специалистите знаят от почти 50 години, че през 14 в. пр.н.е. жена е властвала в Египет. Според някои това е Нефертити, съпругата на Ехнатон, която се е самопровъзгласила за фараон. Други мислят, че това е голямата му дъщеря принцеса Меритатон. Ехнатон се жени за дъщеря си Меритатон, за да я подготви да царува. Той е подготвял и друга от дъщерите си - Нефернеферуатон Ташерит. Двете са се възкачили заедно на трона под общото име Анкхеперуре, твърди Анжно. Изследване на някои от съкровищата на Тутанкамон, открити през 1922 г. от британския археолог Хауърд Картър, разкрива, че детето-фараон присвоява голяма част от погребалния материал на тази кралица - Нефернеферуатон Анкхеперуре. Анжно е анализирала стела, изложена в Египетския музей в Берлин, на която са представени двама души на трона, като единият гали брадичката на другия. \"За нея има всякакви хипотези - че Ехнатон е станал хомосексуален, че той е с баща си, или че това са Ехнатон и Нефертити\", разкрива тя. \"Дадох си сметка, че този жест - да се гали брадичката, е известен само за принцесите - в 100% от случаите\", споделя още експертът. Египтоложката изследва няколко скулптури на глави без име, приписвани на Ехнатон, Нефертити или Тутанкамон. \"Тъй като египетското изкуство работи със системи с пропорции, направих сравнения на тези статуи с известните скулптури на принцеси и нещата съвпаднаха. Успях да докажа, че някои кралски глави в същност са глави на принцеси, станали фараони\", обяснява Анжно. Валери Анжно представи неотдавна заключенията си на конгрес на египтолози във Вирджиния, САЩ.", "date": "2019.04.27", "title": "Открили непозната кралица, властвала преди Тутанкамон"}
{"url": "https://www.monitor.bg:443/bg/a/view/srutvane-na-mina-v-ukrajna-vze-17-jertvi-163703", "text": "17 станаха жертвите от злополуката в мина за въглища в Източна Украйна, предаде ДПА. Телата на всички загинали миньори са извадени от шахтата, съобщи в Twitter Леонид Пасечник, лидер на сепаратистката Луганска народна република. Понеделник ще бъде обявен за ден на траур. По първоначални данни катастрофата се дължи на експлозия на метан, довел до срутване на мината. Украинските власти нямат достъп до района. Има данни, че са забелязани руски екипи, помагали при спасителната операция.", "date": "2019.04.27", "title": "Срутване на мина в Украйна взе 17 жертви"}
{"url": "https://www.monitor.bg:443/bg/a/view/koj-e-naj-stisnatijat-shef-v-svetoven-mashtab-163697", "text": "Някои хора казват, че ако шефът кара „Ферари“, то работникът трябва да може да си купи поне нов „Форд“. На служителите на автомобилната компания Tesla едва ли се гледа с добро око, ако си купят „Форд“, но със сигурност не могат и да си позволят чисто нов електрически автомобил. Справка на Комисията по ценните книжа и борсите в САЩ показва, че Илън Мъск е получил 40 668 пъти повече пари от средностатистическия работник на Tesla (средната заплата е 4600 долара), докато средното съотношение при големите американски компании е едва 254:1, пишат от Bloomberg. В сметката на Мъск са влезли 2,28 милиарда долара, най-вече под формата на акции. Като шеф на Tesla, той взима едва 37 хил. долара, но те са му толкова ненужни, че дори не осребрява чековете за тях. Заедно с добавките и бонусите, сумата стига 3 милиона долара. Но противоположно на това, неговите служители дори не могат да се докопат до бонуси за завършена цел. За сега Мъск си е поставил 16 такива цели, но компанията му е постигнала едва 2. Работниците му не само че взимат колосално по-малко пари от шефа си, но възнагражденията им са по-ниски и от тези на инженерите в останалите автомобилни компании. И дори за тази справедливост те няма на кого да се оплачат – служителите на Tesla нямат синдикати. Други милиардери не са толкова алчни да получават чекове, които не осребряват. Уорън Бъфет получавал едва 7 пъти повече от средния служител на своя фонд Berkshire Hathaway. Заплащането му било символично, а богатството си той трупал от лично притежавани и търгувани ценни книжа. Колкото и да е мразен Марк Зукърбърг заради скандалите във Facebook, той взима най-символичното възнаграждение от всички – само 1 долар. Но не бързайте да се възхищавате на щедростта на милиардера да разпределя заплатата си измежду другите служители. Всъщност, той е прибрал 8,85 милиона долара под формата на други отчисления - най-вече за охрана и частни самолети. С далеч от символични възнаграждения са Джоунъс Призинг, който взима 2500 пъти повече от средностатистическия служител на Manpower, Боб Айгър, който взима над 1500 пъти повече от работещите за Walt Disney и Кевин Джонсън, който прибира 1200 пъти от онези, които сервират кафета във веригата му Starbucks. Но нито един от тях не е толкова алчен колкото Мъск, който, както споменахме, дори не благоволява да осребри чековете си от Tesla. Но навярно пази парите си за черни дни, когато компанията му далеч няма да е първенец при развитието на електрическите автомобили.", "date": "2019.04.27", "title": "Кой е най-стиснатият шеф в световен мащаб?"}
{"url": "https://www.monitor.bg:443/bg/a/view/ostava-zabranata-da-se-pie-otrovenata-voda-v-general-toshevo-163701", "text": "Остава в сила забраната за ползване на вода за питейно-битови нужди от домакинствата на квартал \"Пастир\" в Генерал Тошево след замърсяването на водопреносната мрежа с пестициди. Тя ще остане поне до вторник, каза кметът на Генерал Тошево Валентин Димитров, цитиран от \"Фокус\". По думите му водоподаването в града не е прекъснато, но продължава прочистването на системата с цел да не се допускат остатъци от попадналия препарат за растителна защита. \"Очаква се в първия работен ден от РЗИ в Добрич да разпоредят дали водата вече ще може да се ползва за питейно-битови нужди. Това ще стане факт, след като станат ясни и резултатите от лабораторните проби, изпратени за анализ в здравната инспекция във Варна. В момента за жителите на квартал \"Пастир\" са осигурени две водоноски, от които населението да се снабдява с вода за битови нужди\", обясни още кметът. Той допълни, че за пиене хората трябва да ползват само минерална вода. Засега не е постъпвала и информация за пострадали вследствие на употреба на замърсената вода хора. Кметът на Генерал Тошево допълни, че след случая, здравна помощ е оказана само на един мъж с лек обрив по ръцете. Впоследствие обаче се е оказало, че той не е причинен от замърсената вода. Населението е предупредено да не ползва вода за битови и питейни нужди, като засегнати от инцидента са около 200 домакинства. Районната прокуратура в града, под надзора на Окръжната прокуратура в Добрич, води досъдебно производство.", "date": "2019.04.27", "title": "Остава забраната да се пие отровената вода в Генерал Тошево"}
{"url": "https://www.monitor.bg:443/bg/a/view/vijte-koi-3-zodii-sa-ludi-po-shopinga-163696", "text": "За някои от зодиите шопинг турът по магазините е истинска терапия. Те се чувстват по-добре, когато пазаруват и могат да прекарат часове, пробвайки дрехи, обувки, раглеждайки бижута, чанти, аксесоари. Вижте кои са те. Няма Телец, който да не е обсебен от парите, дрехите, лукса, модата. Те харчат много за покупки по магазините и държат винаги да са стилни и елегантни. Управлява ги Венера - планетата на лукса, така че не е изненада, че обичат красивите и изтънчени предмети, бижута, облекла. Интересното е, че все пак са много добри и в спестяването. Могат да спестяват колкото трябва, за да си позволят нещо луксозно. Лъвовете държат да правят впечатление и винаги да блеснат с дрехи и аксесоари. Те са екстравагантни и винаги изпъкват с избора си на тоалети. Обожават модата и следят тенденцията. Сякаш имат природна нужда да пазаруват. Когато нещо стане хит и хората му се любуват, Лъвовете трябва да го купят. Винаги биват забелязвани от другите. Везните имат невероятен вкус, всеки признава това. Стилът им винаги е на ниво, елегантни са и подбират много добре дрехите и бижутата. Дори когато не са се нагласили много, пак могат да изглеждат зашеметяващо и елегантно. И те са управлявани от Венера - планетата на красотата и държат много на естетиката. Искат да са заобиколени от красиви вещи, които ги вдъхновяват.      ", "date": "2019.04.27", "title": "Вижте кои 3 зодии са луди по шопинга"}
{"url": "https://www.monitor.bg:443/bg/a/view/jyltite-jiletki-vyv-francija-ne-spirat-da-protestirat-163702", "text": "Два дни след обявените от президента Еманюел Макрон мерки в отговор на социалната криза във Франция, \"жълтите жилетки\" започнаха да се събират за 24-ата съботна национална протестна акция, предаде АФП. Повече от пет месеца \"жълтите жилетки\" демонстрират всяка събота по улиците на Франция с искания за повече социална и данъчна справедливост. В четвъртък вечерта президентът Макрон представи мерки за повишаване на покупателната способност на бедните и на средната класа. В Страсбург са се събрали неколкостотин души. Организаторите се надяват да привлекат германски и белгийски съмишленици. Демонстранти издигнаха и карикатура на \"Макрон = Чичо Скрудж\". В Париж също вече са се събрали неколкостотин протестиращи. Демонстрации са планирани и в други френски градове като Тулуза, Лил, Бордо и Руан.", "date": "2019.04.27", "title": "„Жълтите жилетки“ във Франция не спират да протестират"}
{"url": "https://www.monitor.bg:443/bg/a/view/vlak-blysna-mlad-myj-v-sofija-zaginal-e-na-mjasto-163704", "text": "Влак блъсна млад мъж в София в събота. Човекът е загинал на място, съобщи Нова телевизия. Инцидентът станал на метри от гарата в \"Захарна фабрика\". Машината, която ударила жертвата, пътувала от Благоевград към столицата. По първоначална информация жертвата се опитал да пресече жп линии в района на Западния парк. На мястото дойдоха екипи на полицията и Спешна помощ, които констатираха смъртта на мъжа. Извършват се следствени действия. Движението на влаковете в района е временно преустановено.", "date": "2019.04.27", "title": "Влак блъсна млад мъж в София, загинал е на място"}
{"url": "https://www.monitor.bg:443/bg/a/view/nov-shef-v-aec-kozloduj-zagina-s-motor-163688", "text": "Мъж е загинал в катастрофа с мотор край Козлодуй, съобщава BulNews.bg. Произшествието е станало в петък на излизане от атомния град в посока Лом. Мотор е бил пометен от лек автомобил БМВ, шофиран от 30-годишен жител на Козлодуй. Ударът е бил изключително силен, като колата влачила мотора повече от 50 метра. Мотористът е загинал на място. По неофициална информация той е опитал да направи обратен завой и бил буквално размазан от колата. Жертвата е 52-годишният Веселин Петров, който работи в АЕЦ \"Козлодуй\". Преди няколко дни той е станал ръководител управление \"Безопасност\" в централата.", "date": "2019.04.27", "title": "Нов шеф в АЕЦ „Козлодуй“ загина с мотор"}
{"url": "https://www.monitor.bg:443/bg/a/view/blagodatnijat-ogyn-sleze-v-cyrkvata-vyzkresenie-hristovo-v-jerusalim-163695", "text": "Благодатният огън слезе в църквата „Възкресение Христово“ в Йерусалим – мястото, където според Светото писание, е бил разпънат, погребан и после е възкръснал Исус Христос. Православните християни вярват, че това запалването на Свещения огън става по свръхестествен начин. Този огън в първите минути след възпламеняването си има уникалното свойство да не излъчва топлина и да не изгаря. Сега предстои той да бъде пренесен в различни точки на света, за да може хиляди православни вярващи по света да се докоснат до светото чудо.", "date": "2019.04.27", "title": "Благодатният огън слезе в църквата „Възкресение Христово“ в Йерусалим"}
{"url": "https://www.monitor.bg:443/bg/a/view/i-monreal-objavi-izvynredno-polojenie-zaradi-navodnenija-163690", "text": "Канадският град Монреал обяви извънредно положение заради опасност от наводнения, след като това направи и столицата Отава, предаде АФП. „Нивата на водата продължават да се повишават и ние сме притеснени. След дискусии със спасителните служби, взех решение да обявя извънредно положение“, каза кметицата Валери Плант. Мярката ще позволи на града с около 2 млн. души население да организира незадължителни евакуации и да освободи средства за противодействие на бедствието. Някои квартали са засегнати от пролетното разтопяване на снеговете, съчетано с проливни дъждове.", "date": "2019.04.27", "title": "И Монреал обяви извънредно положение заради наводнения"}
{"url": "https://www.monitor.bg:443/bg/a/view/gradskijat-transport-v-sofija-sys-specialno-razpisanie-za-praznicite-163686", "text": "По време на християнските празници се въвежда специален режим на работа на превозните средства на обществения транспорт, съобщиха от пресцентъра на ЦГМ. На Велика събота и Великден – 27, 28 и 29 април 2019 г., на 1 май 2019 г. – Ден на труда и международната работническа солидарност, както и на 6 май 2019 г. – Ден на храбростта и Българската армия, се въвежда следният режим на работа на превозните средства на обществения транспорт: На 27, 28 и 29 април 2019 г. и на 01, 04, 05 и 06 май 2019 г. линиите ще работят по празнични разписания, като на 28 и 29 април 2019 г. и на 01, 04, 05 и 06 май 2019 г. автобусни линии № 78, 88, 94, 102, 111, 113, 120, 213, 280, 310 и 404 ще работят с променени разписания. На 30 април 2019 г. и на 02 и 03 май 2019 г. линиите ще работят по делнични разписания, като на 30 април 2019 г. и на 02 и 03 май 2019 г. автобусни линии № 9, 11, 26, 45, 56, 64, 67, 72, 73, 74, 76, 77, 78, 79, 82, 83, 84, 88, 94, 98, 100, 102, 108, 111, 120, 150, 184, 213, 280, 305, 309, 310, 314, 404, 413 и 604 ще работят с променени разписания. На 27 април 2019 г. срещу 28 април 2019 г. ще бъде удължено до 01.00 часа работното време по линии № 85, 102, 213, 285 и 310. В нощта срещу 28 април 2019 г. ще бъде удължено работното време за движение на метровлаковете до 01:30 ч. на интервали както следва: - в участъка метростанция „Сливница” – метростанция „Младост 1” – 12 минути; - в участъците: метростация „Младост 1” – метростанция „Летище София”, метростанция „Младост 1” – метростанция „Бизнес парк” и метростанция „Сливница” – метростанция „Витоша” – на интервал 24 минути.", "date": "2019.04.27", "title": "Градският транспорт в София със специално разписание за празниците"}
{"url": "https://www.monitor.bg:443/bg/a/view/ucheni-kofeinyt-dava-energien-tlasyk-na-slynchevi-baterii-163693", "text": "Учени от Калифорнийския университет в Лос Анджелис и компания \"Solargiga Energy\" в Китай са установили, че кофеинът може да направи слънчевите батерии по-ефикасни в преобразуването на светлина в електричество, съобщава \"Сайънс дейли\". Идеята започва като шега над сутрешното кафе, информира БТА. Един ден, докато обсъждат слънчевите клетки от перовскит, изследовател от екипа задава въпроса дали действието на кофеина върху материала може да е сходно с това при човека. Подхвърленият коментар кара учените да си спомнят, че кофеинът е алкалоид с молекулярна структура, която може да взаимодейства с прекурсори на перовскита - съединения със специфична кристална структура, формиращи събиращия светлина пласт при клас соларни клетки. Предишните опити да се подобри термичната стабилност и ефикасността на въпросните клетки не дават желания резултат. Осъзнавайки, че вероятно са попаднали на \"нещо\", специалистите решават да тестват идеята с кофеина. Учените добавят алкалоида към пласта от перовскит на 40 слънчеви батерии. Изследователите прилагат инфрачервена спектроскопия, за да определят, че кофеинът успешно се е свързал с материала. По-нататъшните тестове са разкрили формирането на \"молекулярна ключалка\". Това взаимодействие е повишило минималното количество енергия, необходимо за реакция на пласта от перовскит, увеличавайки ефикасността на слънчевите клетки от 17 на над 20 процента. Специалистите отбелязват, че заради уникалната молекулярна структура на кофеина подобно взаимодействие е възможно само с прекурсори на перовскита. Това означава, че методът не е приложим при други типове слънчеви батерии.  ", "date": "2019.04.27", "title": "Учени: Кофеинът дава енергиен тласък на слънчеви батерии"}
{"url": "https://www.monitor.bg:443/bg/a/view/chetirima-dushi-sa-zadyrjani-sled-sbivane-v-gabrovo-163694", "text": "Четирима души са арестувани в Габрово заради сбиване след пиянски скандал в ранните часове на днешния ден. Инцидентът е станал пред заведение в града. Полицията и прокуратурата работят по всички версии за случилото се. Пострадал е мъж на 28 години, криминално проявен и осъждан за нападение на полицай през месец февруари тази година. Той е подал сигнал на телефон 112, че няколко човека са го нападнали пред заведението. При последвалата проверка е станало ясно, че преди инцидента в заведението е имало скандал между 28-годишния пострадал и група мъже. Според обясненията на свидетели спорът е възникнал, след като младият мъж се е държал непристойно с момиче, а управителят на механата на няколко пъти му е направил забележка за това. За случая е уведомен и дежурен прокурор. Продължават разпитите на очевидци. Източници от МВР бяха категорични, че няма данни инцидентът да е породен от етническо напрежение.", "date": "2019.04.27", "title": "Четирима души са задържани след сбиване в Габрово"}
{"url": "https://www.monitor.bg:443/bg/a/view/protest-blokira-za-kratko-pytja-za-makaza-163687", "text": "Жители на хасковското село Конуш излязоха на протест и блокириха пътя за Маказа с искане за по-добра инфраструктура. Хората настояват да бъдат асфалтирани поне част от улиците. От община Хасково обясниха, че са предвидили частичен ремонт, но това не удовлетворява местните и те спряха движението на главния път няколкократно като пресичаха бавно по пешеходна пътека. „Искаме да ни оправят малко инфраструктурата, на места няма мръсна канализация, питейна вода - от време на време”, каза пред Нова телевизия участник в протеста. „Всичко е мизерия. Децата с ботуши на училище. Зимно време си ги мият и ги оставят вътре в училището. Как се живее - уж сме в Европа”, заяви друга участничка в протеста.", "date": "2019.04.27", "title": "Протест блокира за кратко пътя за Маказа"}
{"url": "https://www.monitor.bg:443/bg/a/view/pokazaha-iznasilvacha-ubiec-ot-kipyr-163692", "text": "Полицията в Кипър издирва тялото на 6-годишно момиченце, след като първият сериен убиец на острова призна, че е убил майка ѝ и още пет жени. 35-годишният офицер от армията Никос Метаксас показал на разследващите къде е захвърлил труп в кладенец в покрайнините на Никозия, съобщава „Дейли Мейл“. По-рано от полицията обявиха, че той си е признал за убийството на пет жени и две момичета. Всички с изключение на една били от азиатски произход, а най-малко две от тях срещнал чрез сайтове за запознанства. Намирането на тялото на 38-годишната филипинка Мари Роуз Тибурчио в изоставена минна шахта на 14 април предизвикало разследването, което довело до ареста на армейския капитан. Тибурчио и 6-годишната ѝ дъщеря били обявени за изчезнали през май миналата година. Полицията стигнала до Метаксас, след като прегледала съобщенията на жената. Докато издирвали дъщеря ѝ, полицаите намерили друго тяло в наводнена шахта западно от Никозия. То било на 28-годишната Паланас Лозано, също от Филипините. Голото тяло на една от жертвите на Метаксас били намерено овързано в бял чаршаф в минна шахта. В четвъртък заподозреният признал за още четири жертви и посочил на разследващите военно стрелбище край града. Там било намерено тялото на жена от индийски или непалски произход. За останалите три жертви се знае, че са 31-годишна филипинка, обявена за изчезнала през декември 2017 година, и румънка и нейната дъщеря – 36-годишната Ливия Флорентина Бунеа и 8-годишната Елена Наталия Бунеа. Двете са в неизвестност от септември 2016. Метаксас е признал, че е удушил една от жертвите си след като правил секс с нея. В Кипър пристига екип от петима британски разследващи – патоанатом, психиатър и детективи, специализирали е серийните убийства, които да помагат в разплитането на случая.", "date": "2019.04.27", "title": "Показаха изнасилвача убиец от Кипър"}
{"url": "https://www.monitor.bg:443/bg/a/view/ahmed-musa-vliza-v-pazardjishkija-zatvor-za-4-godini-163689", "text": "Ромският лидер Ахмед Муса е преведен в затвора в Пазарджик заради влязла в сила присъда по т. н. „Имамско дело“. Обвиненията са за разпространяване на антидемократична идеология, верска нетърпимост и призив към война. Върховният касационен съд е потвърдил присъдата на пазарджишките магистрати. Присъдата срещу Ахмед Муса по делото срещу 13-те имами е една година ефективно лишаване от свобода, но към нея се прибавят още три години от предишна условна присъда за разпространяване на радикален ислям. Така Ахмед Муса ще трябва да прекара в затвора общо 4 години. Върховният касационен съд е потвърдил и едногодишната условна присъда на имама на Сърница Саид Муутлу, с три години изпитателен срок и глоба от 3 хиляди лева за проповядване на антидемократична идеология.  Със същото решение районният мюфтия Абдулах Салих е с 10 месеца условна присъда, с три годишен изпитателен срок и глоба от 3 хиляди лева. Останалите 10 имами остават с административни наказания и глоби между 2 и три хиляди лева.  Срещу Ахмед Муса  и още 13 негови последователи от Пазарджик, Пловдив и Асеновград тече трети съдебен процес за налагане на радикален ислям и  разпространяване на идеите на \"Ислямска държава\".", "date": "2019.04.27", "title": "Ахмед Муса влиза в Пазарджишкия затвор за 4 години"}
{"url": "https://www.monitor.bg:443/bg/a/view/bezplatno-parkirane-v-stolicata-za-praznicite-163691", "text": "Паркирането в \"Синя\" или \"Зелена\" зона в София няма да се заплаща по време на Великденските празници, информират от Столичния “Център за градска мобилност\". Зоните за почасово платено паркиране няма да работят и на 1 май, и на 6 май - Гергьовден. В същото време през работните дни водачите на автомобили, които паркират на забранени места в районите на \"Синя\" и \"Зелена\" зона, ще бъдат предупреждавани за нарушението със стикери, информират от Столична община.", "date": "2019.04.27", "title": "Безплатно паркиране в столицата за празниците"}
{"url": "https://www.monitor.bg:443/bg/a/view/livyrpul-s-razgromna-pobeda-pak-izleze-pred-siti-163681", "text": "„Ливърпул“ разби „Хъдърсфийлд“ с 5:0 в откриващия мач 36-ия кръг във Висшата лига. Мохамед Салах и Садио Мане вкараха по два гола за мърсисайдци. Началото на разгрома бе поставено от Наби Кейта, който се разписа още в 14-ата секунда и стана автор на най-бързото попадение за \"червените\" в историята на Висшата лига. Тимът на Юрген Клоп отново измести „Манчестър Сити“ от върха в класирането, макар и с мач повече. Грандът от \"Анфийлд\" вече има 91 точки - четвърто най-добро постижение от създаването на Висшата лига. \"Териерите\" пък отдавна не се борят за нищо, след като и на теория изпаднаха. „Хъдърсфийлд“ загуби 22 от последните си 24 срещи и е отбелязал само 20 гола от началото на сезона. Под ръководството на Ян Сиверт отборът загуби 12 от общо 13 мача и има реална опасност да завърши с рекордно слаби показатели в английския елит в настоящия му формат. Като гост \"териерите\" вече имат 8 поредни поражения. В оставащите два кръга на „Ливърпул“ предстоят гостуване на „Нюкасъл“ и домакинство на „Уулвърхамптън“. \"Червените\" обаче трябва да разчитат и на грешка на „Манчестър Сити“, за да ликуват с титлата.", "date": "2019.04.27", "title": "„Ливърпул“ с разгромна победа, пак излезе пред „Сити“"}
{"url": "https://www.monitor.bg:443/bg/a/view/bydi-chovek-premina-prez-zaklucheni-vrati-za-da-dostigne-do-pensionerite-v-kustendilsko-163677", "text": "Доброволци от кампанията „Бъди човек – подари Великденска вечеря на пенсионер“, успяха да преминат през заключени врати и да достигнат до стотици трудно подвижни и самотно живеещи пенсионери в Кюстендилско. Младежите с добри сърца в продължение на месец посещаваха социално слаби възрастни хора от региона, като ги зарадваха с множество хранителни продукти за Великденската трапеза. Зарадвани бяха над 1000 човека, които ще имат възможността да посрещнат подобаващо един от най-големите християнски празници. „Инициативата „Бъди Човек“ отново ни срещна с хора, чиято съдба няма как да разберем, ако не я видим с очите си, ако те не ни разкажат историите си. Отново видях Човеци, които ни посрещат с признателност, че сме се сетили и за тях днес.  Хора, чиято първа реакция е да ни предложат почерпка за благодарност, да ни поканят в дома си и дори да извадят нещо от чантата, която току-що сме им дали, за да го споделят с нас“, разказа доброволците. При едно от посещенията си те попаднали на възрастен мъж, който нямало как да отвори вратата на дома си. Наложило се една от девойките да прескочи оградата само и само да достигне до дядото и да го зарадва за предстоящия празник. Истинска възхита предизвикала и 95-годишната баба Верка от кюстендилското село Шишковци, която посрещна на крака младите момиче и момчета от кампанията. „Благодаря ви, деца, че не ни забравихте. Че се докоснахте до нашите съдби, ще ни вдъхнахте вяра в доброто и направихте всички ни много щастливи“, каза със сълзи на очи баба Верка. Кампанията „Бъди човек“ за пореден път достигна огромни размери в Кюстендилско, като в нея се включиха хора от цялата страна. Младите хора отново протегнаха ръка на възрастните хора и успяха да стоплят сърцата им за предстоящия Великден.", "date": "2019.04.27", "title": "„Бъди човек“ премина през заключени врати, за да достигне до пенсионерите в Кюстендилско"}
{"url": "https://www.monitor.bg:443/bg/a/view/zadyrjaha-20-godishen-za-ubijstvoto-s-bradva-v-trojan-163680", "text": "20-годишен е задържаният за жестокото убийство с брадва след скандал в Троян снощи, съобщават от пресцентъра на Областната дирекция на МВР – Ловеч. Той е в ареста с полицейска мярка за 24-часово задържане. По случая е образувано досъдебно производство и работата продължава под наблюдението на Окръжна прокуратура – Ловеч. Малко след 19.30 ч. в петък пред блок в ж.к. „Христо Смирненски” (ромското гето) в Троян възникнал битов скандал между двама мъже. По-младият посякъл до смърт с брадва 32-годишния си опонент в свадата. Мъжът починал на място.", "date": "2019.04.27", "title": "Задържаха 20-годишен за убийството с брадва в Троян"}
{"url": "https://www.monitor.bg:443/bg/a/view/cveti-staneva-caricata-na-ulichnija-fitnes-163587", "text": "В началото на април едно българско момиче спечели най-престижния турнир в света по все още малко популярния у нас спорт street fitness или уличен фитнес. 18-годишната софиянка Цвети Станева впечатли с уменията си посетителите на най-голямото световно изложение за спортни стоки и услуги в Кьолн (Гер) - FIBO 2019, както и журито на престижното състезание. Тя не позволи на нито една от съперничките си да спечели съдийски глас в битките срещу нея, а на финала отвя французойката Лио с категоричното 3:0. За Цвети това бе едва второ международно състезание в кариерата й. При първото тя наистина се хвърля в дълбокото и участва директно на световното в Москва през миналата година, където печели сребърен медал. За Кьолн българката получава специална покана от организаторите като една от 4-те най-добри в света и се отблагодарява с невероятно трудни изпълнения и заслужен триумф. Това й носи 3000 лв. премия, награди от спонсорите и покана за следващия турнир във Виена на 11 май. На FIBO 2019 участва и един от най-добрите ни състезатели по стрийт фитнес при мъжете - Стефан Еротеев, който е бронзов медалист от световното в Москва 2018. Той отстъпва в изключително оспорван 1/8-финал пред Дан Розенборг от Израел с 2:3 съдийски гласа. Цвети, както и останалите ни състезатели по стрийт фитнес, всъщност са самоуки. и оттам се опитват да копират и усъвършенстват изпълненията. „От малка обичам да се катеря по лостове, да правя разни неща и така, като гледах в училищния двор какво правят по-големите на площадката, поисках и аз. Тогава бях на около 12-13 години“, разказва Цвети. Цяло лято тя прекарвала на площадката в 79 СОУ в „Люлин“, където учи, и наблюдавала момчетата как се въртят по лостовете. „Имаше едни двойни завъртания, които бяха много сложни и ние с моите приятелки много искахме да се научим да ги правим. Започнахме да се пробваме и един ден взе, че се получи“, спомня си Станева. Повечето от момичетата постепенно се отказали от това си увлечение, но не и Цвети, която става член на спортен клуб Street Workout България и започва още по-упорити тренировки с момчетата от клуба. Макар да трябва да плащат наем, ходят да се готвят и в гимнастическата зала на „Герена“, която е доста по-безопасна от откритите площадки. Преди да се запали по стрийт фитнеса, Цвети Станева не е тренирала гимнастика или какъвто и да било друг спорт. естествено, с момчетата от квартала, а мечтата й да се запише в женски отбор бързо угаснала, тъй като нямало къде. Сега обаче се радва, че вече е сред сериозните състезатели в стрийт фитнеса и че е единствената в света, която прави двойно завъртане на 360 градуса. „Има много сложни елементи и ние, момичетата, не се справяме така добре, както момчетата“, признава Цвети и допълва, че доста се страхува, особено като започне да изпробва нови упражнения или лостът е много висок. В залата тренират върху килим, но навън и по състезания нямат никакво обезопасяване. За щастие, опазила се е до този момент от сериозни контузии и наранявания, като не броим синките и натъртванията. „Дори не получавам наранявания на ръцете, не късам мазоли и нямам рани, което се случва при всички“, чуди се и на себе си тийнейджърката. Освен на стрийт фитнеса е и въобще на животните. Язди от 2 години, а на Тодоров ден т.г. се пусна в първото си надбягване и завърши 4-а. Тренира и работи в конна база „Нова звезда“ в Княжево, където помага при обгрижването на конете, чисти им, разхожда деца с тях по Витоша. Води занимания и с националната треньорка по обездка Веселина Соколова в Костинброд. „Конният спорт много ми харесва. То ми е като хоби, което обаче ще мога да практикувам и след като се откажа от лостовете. Все пак стрийт фитнеса е до определена възраст, а ездата е за цял живот“, казва Цвети. Тя е много добра с рисуването. Като малка ходела на уроци, печелила и няколко конкурса. Преди няколко месеца дори направила една картина на голи африканки, която й била специално поръчана и й докарала пари. „Не се виждам обаче да рисувам постоянно и да изпълнявам поръчки дори и когато нямам вдъхновение“, откровена е талантливата девойка. Освен всичко друго тя е и отлична ученичка – но смята, че ученето трудно й се отдава. „Още не знам какво искам да следвам, след като завърша догодина“, признава Цвети, която в момента е управител на ученическия парламент в 79 СОУ и носи с гордост знамето на своето училище в деня на знаменосците на 4 април. Човекът, който най-много се вълнува от успехите на Цвети, е нейната баба, с която живеят заедно. Момичето изгубило майка си преди 12 години, а с баща си, който живее в чужбина, не поддържа връзка. „Баба винаги ме окуражава, дори и да не съм се представила добре. Не се притеснява, че се занимавам с рисков спорт, просто ми има доверие и знае, че се справям“, казва момичето. Другият, от който получава подкрепа, е легендата на спортната ни гимнастика Йордан Йовчев, който е сред пионерите на стийт фитнеса в България. „Той ни помага и за участието ни по турнирите, а след Кьолн ми се обади да ме поздрави специално“, разказва Станева. За разлика от повечето младежи на нейната възраст, не обича да ходи по дискотеки, обожава да гледа филми („всякакви без комедии“), обича и музиката. Стрийт фитнесът е спорт, включващ силови и гимнастически упражнения на улична площадка. Основните уреди са лост, успоредка и земя, но могат да се извършват упражнения и на халки, т.нар. „маймунски лост“ (от англ. - Monkey bar), ръкохватки и др. В състезанията се оценява „статиката“ или елементите, в които атлетите трябва да се задържат във въздуха минимум 3 сек., както и „динамиката“ - броят и сложността на завърнатията около лоста. Важни са също комбинациите и креативността в изпълненията. Тренира се със собственото тегло на изпълнителя, площадките са на открито навън и не изисква никакви финансови разходи.", "date": "2019.04.27", "title": "Цвети Станева – царицата на уличния фитнес"}
{"url": "https://www.monitor.bg:443/bg/a/view/zasilen-kontrol-po-avtomagistralite-v-stranata-163678", "text": "В навечерието на Великден полицията и пожарната започнаха масови проверки в храмовете за спазване на правилата за безопасност. При констатирани нарушения ще бъдат налагани санкции в размер от 20 до 2 000 лева. Заради серията празнични дни е засилен контролът по автомагистралите в страната. Вчера на граничните пунктове с Гърция и Турция се образуваха километрични колони. А срив в митническата система на „Капитан Андреево” предизвика допълнителни проблеми с трафика. На граничния пункт при Малко Търново обстановката е спокойна. В събота сутринта системите на границата работят. \"Трафикът в петък вечерта продължи до 2.30 часа сутринта. Създадена е организация на пунктовете. Има осигурени екипи, които да се вклюат за допълнително подсилване на екипите. В събота не очакваме трафик като в петъчния ден, но имаме готовност. Проверката трае около 30-40 секунди, ако няма налагаща се допълнителна необходимост от проверка\", казаначалникът на ГКПП при Малко Търново главен инспектор Пламен Иванов. На българо-гръцката границата на ГКПП \"Калотина\" трафикът е интензивен. На българо-македонската граница трафикът е нормален.На българо-румънската граница, на Дунав мост, трафикът е интензивен.", "date": "2019.04.27", "title": "Засилен контрол по автомагистралите в страната"}
{"url": "https://www.monitor.bg:443/bg/a/view/kosmicheski-korab-shte-sybira-orbitalen-bokluk-163685", "text": "Нюйоркския политехнически институт Rensselaer (Rensselaer Polytechnic Institute) разработва полуавтономен космически кораб за събиране на орбиталния боклук, наречен OSCaR (Obsolete Spacecraft Capture and Removal). OSCaR ще бъде малък, правоъгълен спътник, защото ще е CubeSat. Планът е, няколко кораба OSCaR да бъдат изведени в орбита на борда на по-голям космически кораб и след това да бъдат освободени. След това, всеки CubeSat ще се насочи към най-близките известни части от отломки, по данни за местоположението им, с малко дистанционна помощ от оператор на Земята. След като мисията приключи, OSCaR автоматично ще се насочи извън орбита, изгаряйки заедно със събраните отпадъци, при навлизане в земната атмосфера.", "date": "2019.04.27", "title": "Космически кораб ще събира орбитален боклук"}
{"url": "https://www.monitor.bg:443/bg/a/view/bivsh-us-voenen-pregazi-osem-minuvachi-v-kalifornija-mislel-gi-za-musulmani-163682", "text": "Бивш американски военен се вряза с автомобила си в минувачи и рани осем души, защото ги мислел за мюсюлмани, съобщи полицията на щата Калифорния, цитирана от Франс прес. 34-годишният Айзея Пипълс е разследван за опит за убийство с утежняващо вината обстоятелство - расистки мотив, уточни полицията на Сънивейл, близо до Сан Франциско. \"Има нови доказателства, според които Пипълс целенасочено е нападнал жертвите си заради расата им и убеждението, че са мюсюлмани\", съобщи полицейски говорител на пресконференция. Според местните медии сред ранените има трима членове на едно семейство: бащата, 13-годишната дъщеря и 8-годишният син. Най-пострадало е момичето, което е в кома. Не се съобщават националността или вероизповеданието на жертвите. Адвокатът на Айзея Пипълс заяви, че клиентът му е бивш военен, който страда от посттравматичен стрес и че той ще поиска обвиняемият да получи подходящо лечение.", "date": "2019.04.27", "title": "Бивш US военен прегази осем минувачи в Калифорния, мислел ги за мюсюлмани"}
{"url": "https://www.monitor.bg:443/bg/a/view/8-cherni-godini-simeonovgrad-e-v-myka-i-tyga-163684", "text": "8 години след Черния Великден на 2011-а мъката и скръбта в Симеоновград не стихват. На 24 април 2011 г. кола-убиец връхлетя с безумна скорост от над 130 км/ч младежка компания, тръгнала към храма за тържествената Великденска служба.  Във фаталната вечер преди 8 години, 20 минути преди Възкресение Трифон, Яница, Мелин, Евгени, Гошо и Красимир излизат от къщата, срещу която днес се издига техният мемориал. Минути по-късно ги връхлита в гръб летящият с висока скорост опел. Зад волана на колата-убиец е Данаил Георгиев, а братовчед му Живко е на предната седалка. Колата е на бащата на Живко, който влезе в затвора именно защото е дал ключовете за возилото на видимо почерпения си братовчед. Шестте жертви умират на място, други двама от злополучната младежка компания оцеляват по чудо, след тежки рани и множество травми. След продължил малко повече от 1 година съдебен процес, провел се при изключителен обществен интерес в Хасково, двамата младежи, причинили нелепата катастрофа бяха осъдени. Техническата експертиза установи, че колата е летяла с безумната скорост от 136 км/ч по изключително разбития тогава път, който минава през Симеоновград. На 3 май 2012-а на 12 г. лишаване от свобода при първоначален общ режим в затворническо общежитие от отворен тип бе осъден Данаил Георгиев. Именно той е шофьорът на опела, когото Хасковският окръжен съд призна за виновен, че е причинил по непредпазливост смъртта на повече от едно лице и средна телесна повреда също на повече от едно лице, в пияно състояние, като случаят е особено тежък. 15 г. лишаване от свидетелство за управление на МПС постанови още съдът, както и да заплати 2504 лв. разноски по делото. Същия ден на 10 г. лишаване от свобода при същите условия и 13 г. без книжка е осъден братовчед му Живко Желев по обвинението, че е предоставил ключовете за колата, с която в нощта на Великден миналата година бяха прегазени шестте деца. 1454 лв. за разноските трябва да заплати той, според решението на съда. На 17 януари 2014-а в 9.00 часа сутринта двамата осъдени са арестувани и откарани в затвора в Стара Загора. Заради спомена от трагедията, а може би и защото се страхува от вендета, той не се върна в Симеоновград. Започна работа в автосервиз в София и не просто се радва на свободата, но от година е и щастлив младоженец. За него животът продължава, след като търка наровете и беше зад решетки общо 44 месеца и 10 дни. „Сегашният си занаят Живко научи в затвора. Иска да поправя цял живот коли. Така вярва, че ще предотврати поне една катастрофа. Може би ще спаси поне един живот. Дано така да изкупи греха си!“, разказват негови познати. Братовчед му Данаил има няколко отхвърлени молби за предсрочно освобождаване и все още е зад решетките. „Събираме му пари и търсим начин да напусне страната. Няма да е в безопасност нито в родния Симеоновград, нито където и да е в България. Ще го изпратим колкото се може по-надалеч“, казват близки на затворника. Близките на загиналите в катастрофата младежи упорито отричат, че кроят планове за вендета. Но са категорични, че никога няма да простят на двамата братовчеди за причинената от тях трагедия, която потопи в скръб и зачерни цял град, според тях, завинаги.  На лобното място на шестте деца се издига мемориалът „Великденските ангели“. Всяка година в дните преди Великден там се събират стотици роднини, близки, съученици и приятели на загиналите. Всяка година шест гълъба се пускат на свобода. Излитащите на свобода птици символизират чистите души на загиналите деца. Мемориалът бе изграден от почернените семейства с дарения, събрани от хора от цялата страна, а общината отстъпи безвъзмездно парцела.", "date": "2019.04.27", "title": "8 години Симеоновград е в мъка и тъга"}
{"url": "https://www.monitor.bg:443/bg/a/view/evrodeputatite-napravili-bezotchetni-razhodi-za-40-mln-evro-163683", "text": "Всички евродепутати са направили безотчетни разходи за 40 милиона евро. Данните са от разследване на организацията \"Трансперънси интернешенъл\". Парите трябва да се харчат за наемането на офиси и дейности, свързани с работата на евродепутатите. 4500 евро на месец получава всеки един от общо 751 евродепутати. Парите са за общи разходи и са над заплатите им. На година това са общо 40 милиона евро, изчисляват авторите, цитирани от Нова телевизия. \"Има правила как тази надбавка да бъде харчена - за издръжката на офиса на евродепутата или за представителни разходи, за покриването на разходите за електричество и телефонни сметки\", обясни Никълас Айоса, политически консултант в \"Трансперънси интернешенъл\", Брюксел. Дали парите са харчат по предназначение остава неясно, защото парламентът не задължава депутатите да отчитат разходите по това перо. \"Всъщност не мога да се сетя за друга публична или частна организация, която би позволила да се изхарчат 40 млн.евро без да поиска насреща разписки за парите. Иронията е, че евродепутатите едва ли биха позволили на собствените си държави за похарчат 40 млн.евро, да речем за Кохезионни фондове, без стриктен финансов мениджмънт\", казва още Айоса. Опити за решаването на този проблем е имало, но те ударили на камък, когато с въпроса се заело ръководството на ЕП. \"Мисля, че това беше голяма грешка, защото избирателите очакват от нас да сме отговорни. Лично за мен темата винаги е опирала до воденето на добро домакинство. Пазя си всички бележки, подреждам ги и веднъж в годината ги давам на счетоводителя си, който им одит, след което публикуваме отчет за тях.\", заяви Хайди Хаутала, зам.-председател на ЕП, Група на Зелените. Пред Нова тв българските евродепуати потвърдиха, че харчат по предназначение и водят отчет. Като малка победа радетелите за промени отчитат, че в следващия ЕП парите ще са в отделна сметка. По желание всеки ще може да качва отчетите за изхарченото на специален Периодични скандали за харчовете на евродепутатите се появяват на бял свят. Бившият британски евродепутат Питър Скинър излежава 4 годишна присъда заради измама. Вместо да плаща за договори на парламентарни асистенти, той е харчил парите си за ваканция на Хаваите, за бижута и е плащал заплати на свои роднини.", "date": "2019.04.27", "title": "Евродепутатите направили безотчетни разходи за 40 млн. евро"}
{"url": "https://www.monitor.bg:443/bg/a/view/blagodatnijat-ogyn-idva-v-ruse-ot-gurgevo-163679", "text": "На Велика събота Благодатният огън ще пристигне в Русе от Гюргево. За поредна година Русе и почти цяла Североизточна България ще получат частица от пламъка от Румъния. Тази практика се наложи заради близостта със столицата Букурещ и благодарение на доброто сътрудничество с епископията в Гюргево. „Очаква се към 20.00 часа Благодатният огън да бъде донесен в Гюргево от Букурещ, където ще кацне самолетът от Йерусалим“, обясни Русенският митрополит Наум. В румънския граничен град ще отиде делегация от русенски свещеници, които ще вземат частица от огъня. В района на бензиностанцията преди Граничния контролно-пропускателен пункт „Дунав мост“ ще чакат духовници от Силистренско, Тутраканско, Поповско, Разградско и други места от Североизточна България, които ще отнесат частица от пламъка за празничното великденско богослужение в своите църкви. Много храмове в Русенската епархия ще останат затворени за Великден. „За съжаление броят на църквите е по-голям от броя на свещениците и няма да бъде възможно те да поздравят енориашите си точно когато настъпи Възкресение Христово“, каза Русенският митрополит Наум. В Поповската духовна околия например имало около 60 храма и само 10 свещеници. Общият брой на църквите в Русенската епархия, която включва духовните околии в Русе, Разград, Попово и Тутракан, е 260, а свещениците са около 70, от които 14 са пенсионери. „Така организирахме дейността, че на Велики четвъртък, Велики петък и Велика събота до 11.30 часа свещениците със селски енории да посетят всички места, за които отговарят. В седмицата след настъпването на Възкресението отново ще отидат във всяка църква, за да поздравят християните с „Христос Воскресе“, обясни Дядо Наум.", "date": "2019.04.27", "title": "Благодатният огън идва в Русе  от Гюргево"}
{"url": "https://www.monitor.bg:443/bg/a/view/dimityr-nikolov-izpovednikyt-na-bratja-karamazovi-163660", "text": "Като пазарува, много често му искат лична карта, ако между покупките има бутилка бира, но актьорът Димитър Николов може да удостовери, че вече е на 27. Синдромът „Ованес Торосян“ - миловидно детско лице плюс впечатляващ професионализъм, с пълна сила важи и за него и го прави доста търсен за роли на плахи тийнейджъри и в киното, и в театъра. Двамата приятели неведнъж са си споделяли, когато за пореден път им се наложи да изиграят герой, с десетина години по-млад от тях самите. Преди дни Митко имаше премиера в Народния театър, където от тоя сезон ще го гледаме като Альоша – невинното момче, през чието сърце минават не само терзанията на останалите братя Карамазови на Достоевски, но сякаш цялата мъка на света... Горе-долу по същото време ученикът на професорите Иван Добчев и Маргарита Младенова бе удостоен с голямата награда за полет в изкуството на името на бележития режисьор Стоян Камбарев за майсторските си превъплъщения в спектаклите „Стъклената менажерия“ в „Сфумато“ и „Наблюдателите“ на първата ни сцена, както и във филмите „Христо“ и „Безкрайната градина“, към които вече можем да добавим „Живи комини“, „Далеч от брега“, „Доза щастие“... Веднага след тия две вълнуващи събития актьорът запраши към Солищата над Широка лъка, за да укроти емоциите и да си отдъхне. Между другото, и за да си припомни с кеф някои от местата в Родопите, където са снимали сериала „Дяволското гърло“. „Обикновено, когато си почивахме, някои от участниците се събирахме и отивахме на разходка с колата, ритахме футбол пред хотела или ходехме на басейн. Можех на два-три пъти да се прибера за по 2 дни в София, но горе беше толкова хубаво, че предпочитах да остана. Така и така, стаята се пазеше за мен“, обяснява Николов. Неговият персонаж – сгафилото местно полицайче, бързо беше отстранен от оперативните действия, но дали към края на поредицата няма да ни изненада и пак да се появи „на терен“, актьорът не издава. В замяна на това пък с охота говори за задачите си в „Братя Карамазови“. Митко но тогава усеща, че му е рано, и се връща към великия класик в своите 20. Че македонският режисьор Деян Пройковски иска точно него в образа на Альоша, Митака научава от директора на театъра Мариус Донкин. „Вероятно Деян се е посъветвал с някого от екипа, защото не сме се познавали отпреди. Нямам представа дали ме е гледал, аз за такива неща и не питам, просто това беше някакво прекрасно случване. После се разбра, че не само за мен срещата с него е първа и леко си отдъхнах“, доверява той. В тяхната интерпретация послушникът Альоша Карамазов, който се готви да бъде посветен в монашество, е нещо като изповедник на другите герои, катализатор за болката и бесовете им – пред него всеки си излива душата. „Като си говорихме с Пройковски му бях казал, че не ми се иска никъде в това представление Альоша да се кръсти. Дано не звучи като богохулство. Гледахме един чешки филм по „Братя Карамазови“ от 2008 г., в който Альоша много илюстративно и показно го правеше. А според мен той си носи вярата по съвсем друг начин, не в жеста на кръстенето е тая светлина, която разпръсква. Той самият по някакъв начин е Кръстът, така си мисля аз...“, разсъждава Димитър. И добавя, че може би си прилича с най-младия Карамазов единствено по момчешката спонтанност. Вярата, търпението и стоицизма му все още се опитва да култивира в живота си: „Альоша е твърде зрял за възрастта си. Такава зрелост на мисленето и такова възпитание на чувствата са пример, от който мога само да се уча“. Не е лесно за млад актьор да се изправи както в нощта на прелъстяването на Альоша от Грушенка – фурията Александра Василева. Но този акт се развива в естетски полумрак и е абсолютно необходим в целостта на спектакъла. По-труден за Николов се оказва друг ключов момент – диспутът с „брат“ му Иван Карамазов (Велислав Павлов), в който Достоевски говори за страстта към изтезаване на деца. Този проблем истински разтърсва Димитър, защото силно резонира в днешния ден – и в черните вестникарски хроники, и в (не)признатите грехове на църквата, и в тъмните улици от покрайнините... Приятелите не спират да го занасят: „Стига, усмихни се малко, прекалено си драматичен“. Той обаче си знае, че това не е маска, с помощта на която да се прави на интересен, сериозен и дълбок – просто така се чувства. Що се отнася до героите му, доста от тях видимо излъчват тъгата, която актьорът някъде дълбоко у себе си носи, но той е убеден, че в тях има дуализъм: меланхолия – да, но и дяволита нотка. Като противоотрова за тежките образи той с удоволствие би глътнал няколко лъжички абсурдна комедия в стил Теди Москов... А докато стане, може да излезе дебютният игрален филм на актрисата Яна Титова, в който зад невинната физиономия на Митко се крие гадняр, завличащ главната героиня към наркотичното дъно. „Доза щастие“ е създаден по автобиографичната книга на отишлата си без време журналистка Весела Тотева, а на екрана на Николов партнира нейната родна дъщеря Валентина Каролева – балерина с постоянен адрес в Лондон. Скоро ще бъде готов и филмът на Мариус Куркински „Засукан свят“ по разкази на Николай Хайтов, в който Изобщо Мариус е важна фигура в неговия професионален живот: преди време Куркински кани младока за главната роля в „Синята птица“ на Метерлинк в Народния театър. Още много преди това моноспектаклите му запалват искрица у момчето. „От 10-годишен не съм пропускал негов спектакъл. Майка ми много държеше да ходим на театър. За мен беше удоволствие да съм в залата и в един момент ми се прииска да имам шанс да съм и на сцената, но не съм допускал, че ще се случи“, признава той. Записва се в арт школите МОНТФИЗ и колелото се завърта така, че не след дълго започва да работи с хората, които са го вдъхновявали от тъмната зала. Един от тях е Галин Стоев, който го избира за своя режисьорски дебют в киното – „Безкрайната градина“. „Сбъдната мечта ми звучи слабо за такова нещо. Аз го оценявам. Всеки ден си напомням, че това, което ми се дава, е много, много по-смело от онова, което съм допускал“, характеризира кариерата си дотук. В потапянето в дадена среда, за да се учи, той е пословичен. Подобно на един нашенски Гюнтер Валраф, за филма „Христо“ Димитър се внедрява под прикритие сред боклукчии от службите по чистота, сред затворници с по-лек режим, сред алкохолици, наркомани и клошари. Научава всичките им мании и тайни места. Майка му и сестра му и досега са най-верните му зрители и критици. Актьорът трудно ги събира заедно на представление, защото двете се редуват да гледат малкия му племенник, но те винаги са насреща, макар и поотделно. Приятелите му – още от училище или от квартала, пък са запазена компания за покоряване на планините. Един от тях преди години буквално му спасява живота, когато, при едно трудно изкачване на връх Вихрен откъм морените, Митака се подхлъзва на камък и едва не полита към дерето, зеещо отдолу. Нови приятелства на чаровника от зодия Риби също не липсват. Миналата година той е единственият българин, попаднал в селекцията на Берлинале за млади таланти. Избрани са 14 души сред 3500 кандидати от 130 страни. Обучават ги легендарни имена, между които е Жан-Луи Родриг, тренирал психофизиката на звезди като Леонардо ди Каприо, Крисчън Бейл, Глен Клоуз, Джон Малкович... Димитър Николов продължава да поддържа връзка с цялата интернационална група колеги от уъркшопа на Берлинале и сериозно обмисля детайлите как да ги включи в общ проект.", "date": "2019.04.27", "title": "Димитър Николов – изповедникът на братя Карамазови"}
{"url": "https://www.monitor.bg:443/bg/a/view/chudoto-na-velikden-idva-s-blagodatnija-ogyn-163675", "text": "За православните Великден идва с чудо. Всяка година на Велика събота на Божи гроб от небето в ръцете на Йерусалимския патриарх пада Благодатният огън. И до днес тайнството е неразгадано, въпреки че много учени са градили хипотези. За милиони вярващи по целия свят огънят е небесно чудо. Хора от цял свят се стичат в Йерусалим по време на Страстната седмица, за да вземат участие в поклоненията преди деня на Възкресението. Още на Разпети петък се провеждат традиционните процесии по Виа Долороса. Маршрутът по „Пътя на болката” е установен през 14 век от френските монаси. Смята се, че това е пътят, по който е минал Исус Христос, носейки кръста към мястото на разпятието или Голгота. Подготовката за слизането на Благодатния огън започва в събота сутрин. Всяка година параклисът Божи гроб внимателно се проверява за запалителни средства с цел да изчезне всяко съмнение, че чудото е плод на човешка ръка. Огледът правят представители на мюсюлманската общност в Йерусалим. След това вратите се запечатват с голяма пита пчелен восък. Подпечатват го духовници от католическата, арменската и коптската църква, които имат параклиси в големия храм при Божи гроб. Това е знак, че всички кандила в параклиса са изгасени. По стара традиция единствените, които могат да получат небесния огън, са православните и те го предават на другите християнски вероизповедания. Йерусалимският патриарх се подготвя да влезе в параклиса, а всички богомолци притихват. Според старо поверие, ако благодатният огън не слезе на Велика събота, това ще е последният ден на човечеството. Храмът на Божи гроб ще бъде разрушен и ще настъпи Второто пришествие. Според поверията едно от кандилата над Божи гроб се самозапалва. От него патриархът запалва снопчета от по 33 свещи и ги изнася от храма. Всички протягат ръце, за да запалят свещите си и да се поздравят с „Христос Воскресе“!", "date": "2019.04.27", "title": "Чудото на Великден идва с Благодатния огън"}
{"url": "https://www.monitor.bg:443/bg/a/view/mitropolit-kiprian-leti-za-blagodatnija-ogyn-zaedno-s-makedonski-vladika-163630", "text": "Старозагорският митрополит Киприан лети в 03.00 ч. на Велика събота за Йерусалим, за да донесе благодатния огън, който лумва от само себе си в храма на Гроба Господен часове преди Възкресение Христово. Това съобщи за „Монитор“ самият той. С българската делегация тази година ще пътува и северномакедонският епископ Яков, което се случва за пръв път. Епископът е ръководител на Комисията за уреждане на статута на Македонската православна църква-Охридска архиепископия (МПЦ). Дядо Киприян пък, е председател от българска страна. Комисията беше създадена в края на 2017 г. след искане на МПЦ Българската православна църква да съдейства за уреждане на статута й. За първи път Северна Македония получи благодатния огън от България миналата година. Шефът на Дирекцията по вероизповеданията при Министерския съвет Емил Велинов поясни, че Благодатният огън ще бъде донесен в три специално закупени за целта огнеопорни фенери. Всеки един от тях струва 1000 лева. Църковната делегация ще отлети за Йерусалим с правителствен самолет. Очаква се тя да се върне между 19.00 и 21.00 часа на Велика събота, като машината ще кацне на правителствения ВИП. От него ще бъде предоставено на Синодалния параклис, откъдето патирарх Неофит ще занесе от него в храма „Св. Ал. Невски“, където той ще поздрави вярващите с „Христос Воскресе“, а след това ще отслужи празничната Света Литургия. В Русе Благодатният огън ще бъде получен от румънския град Гюргево. По думите на Русенския митрополит Наум се очаква това да стане около 20.00 часа. До там за него ще отидат български свещеници. В района на бензиностанцията преди Граничния контролно-пропускателен пункт „Дунав мост“ ще чакат духовници от Силистренско, Тутраканско, Поповско, Разградско и други места от Североизточна България, които ще отнесат частица от пламъка за празничното великденско богослужение в своите църкви. Междувременно, патриарх Неофит заяви на Разпети петък, че не е обсъждано негова визита в Северна Македония и призова да се запази мълчание пред страданията Господни.", "date": "2019.04.27", "title": "Митрополит Киприан лети за благодатния огън заедно с македонски владика "}
{"url": "https://www.monitor.bg:443/bg/a/view/otec-doc-stojan-chilikov-istinskata-vjara-e-da-obiknesh-boga-i-blijnija-kato-sebe-si-163665", "text": "Храмът в „Дървеница“ поддържа социална кухня от 17 години, храни 300 души, казва в интервю за \"Монитор\" енорийският свещеник  - Вярващите в Христос и Неговото Възкресение в тези дни са предимно в храма, не концентрират вниманието си изцяло върху ястията на празничната трапеза. За тях празникът има друго измерение, духовно, възвишено. На масовия българин убягва вярата във възкръсналия Христос, в неговата жертва. Вярата не се състои в това да си вземем върбова клонка на Цветница, здравец на Разпети петък и в яденето на агнешко. Тя е по-дълбок акт, осъзнаващ същността на Великия ден на Възкресението– основата на християнската ни вяра. Трудно е тя да бъде обяснена, трябва да бъде изпитана, осъзната, живяна. Той възкръсва, дава ни живот вечен и прави така, че самите ние да бъдем осветени. Именно този цикъл убягва много често на нас, съвременните християни. Не си даваме сметка какъв е смисълът на християнския живот. Тези основни пунктове убягват не само на съвременния българин, те са проблем въобще на съвременния човек. Не само ние, православните християни, но и в католическия, и в протестантския свят не познаваме в дълбочина християнската вяра. В това е и основният ни проблем. - Християнската вяра не се отнася само до тялото, до неговия живот и до неговия край. Човек се състои както от тяло, така и от душа. То умира, но тя не умира. Христос, със Своето Възкресение, показва, че ще възкръснат всички хора, живяли на земята. Това ще стане с нови тела, преобразени, осветени и нетленни. Заедно с душите те ще участват във вечния живот, който няма край. Времето, в което живеем ние, на земята, се променя – има своето минало, настояще, бъдеще. Във вечността време няма. Там то изчезва, душата е във вечния живот, с Бога, и тя пребъдва, защото няма начало и край, както начало и край няма самият Бог, самият Христос. Вечният живот не е само хубаво пожелание, не е и празни думи. Това е предстоящо общуване с Бога лице в лице. В него няма нищо материално и времево. Дори самите ние, когато кажем вечност, сякаш поставяме някакви рамки, тя обаче е пълнотата, неограничена от нищо. - Човекът, който вярва в Светата Троица, е отговорен и към себе си, и към другите. Христос резюмира основните заповеди на еврейския до Неговото време закон до две: да възлюбиш Господа Бога от цялата си душа и от цялото си сърце и ближния, като себе си. И допълва, че на тези две заповеди се крепи целият закон. Действително ние имаме отговорност към себе си и към човеците дотолкова, доколкото се развиваме. Да възлюбиш не е само отговорност, това е призвание. Това не е императив, а по-скоро цел на човешкия живот. Когато човек възлюби Господ Бог, той изпълнява и другата заповед, да възлюби своя ближен независимо дали той е християнин, мюсюлманин или представител на друга религия. - Човекът всякога има шанс. - Вярата е, която прави всичко. Когато той повярва, какъвто и живот да е водил до този момент, тя обръща нещата в друга прогресия, в друго измерение. Той променя себе си, отношението си към Бога, към ближните, постъпките си. Неоспорим факт е, че когато човек води порочен начин на живот, той е далече от Господа, а когато го води вярата, животът му става осветен. Около нас има много обикновени хора, вярващи, които се стараят да не грешат и не грешат, защото всяко прегрешение ги наранява дълбоко. Когато ние, християните, грешим, тайнството на покаянието излишава всичко, което ни отдалечава от Бога. - Това е личен въпрос на всеки един човек, важно е какво ще вложи в сърцето си, какво ще разбере, когато чете Свещеното писание, Светото евангелие. Важно е как възприема тези позиции, думи, идеи, послания, учение и как ги живее след това, ако ги е приел. Въпросът е в личния избор и как иска да живее – с Бога или без Него. Ние, които сме кръстени, при кръщението сме дали обет да живеем като християни, но като че нямаме реални плодове в живота. Много често живеем като некръстени без голяма разлика спрямо тези, които не са кръстени. Това се вижда в отношението и в поведението, в целия начин на живот с всичкото злословие, лоши постъпки, с цялата греховност. Затова още в първите векове църквата въвежда покайната дисциплина. - Когато човек сгреши, да може да осъзнае своя грях, да се покае и да се съедини с Бога. Ключът е в покаянието. Когато някой изпадне в грях, да падне и да каже: „Господи, сгреших!“ И да потърси прошка, но не само на думи, а да скъса с това, което е правил до този момент. Например който е крал, което стана много актуално напоследък в България, вече да не краде. Това означава покаянието, а не само да отиде и да каже „Господи, прости ми“, но и да помоли Бог да му даде решимостта повече да не греши, да не повтаря постъпките си. Важно е да се знае, че покаянието не е само изповедта пред свещеника, то започва много преди това с осъзнаването и разкаянието. Ако след нея няма промяна, няма и плодове на покаянието, т.е. скъсване с греховността. Както е казал апостол Павел, който е крал, повече да не краде! Това важи и за всяка една простъпка. - Енорийският храм „Свети Георги“ поддържа седемнадесет години социална кухня. Три пъти седмично се готви топла храна и се предоставя на социално слаби хора. Обикновено идват на ден между 250-300 човека. Колкото до твърденията, че църквата трябва да работи за духовното, а не за социалното, ще приведа един пример от Светото писание. В Евангелието по Матея Христос казва: „Горко вам, книжници и фарисеи, лицемери, задето давате десятък от гьозум, копър и кимион, а сте оставили най-важното в закона: правосъдие, милост и вяра; това трябваше да правите, и онова да не оставяте. Водачи слепи, които комара прецеждате, а камилата поглъщате!“ (Мат.: 23-24). Църквата не следва да се грижи само за богослужението, тя трябва да мисионерства, да има социални грижи за хората, да се грижи за тях. Тези Христови думи са възприети още в първата християнска общност. Известна е диаконията на древните християни, по-богатите са продавали от имотите си, предоставяли са средства, за да подпомогнат нищите си братя и сестри. Пример са и манастирите в миналото, а и днес, както и имотни българи от Възраждането, че и до днес, които са и християни и живеят с вярата в Христос. Те са помагали, могат и сега. Такива са братята Евлоги и Христо Георгиеви. Освен дарението им за Софийския университет те са дарявали средства и за изграждането на много страноприемници и домове за сираци. Те са двама от многото. И днес има много заможни, и не много заможни българи, които развиват социална дейност и чрез църквата, но не го афишират. Например социалната кухня, която поддържаме, съществува във всичките тези 17 години единствено и изцяло с дарителски средства на християни. Ето това е истинската вяра – да възлюбиш Бога и ближния, като себе си. Доц. Стоян Чиликов е роден през 1972 г. в Асеновград Завършил е Богословския факултет на Софийския университет през 1996 г., а след това докторантура в Московската духовна академия Специализирал е в Латеранския университет в Рим и Солунския държавен университет „Аристотел“ Преподавател е по патрология в катедрата по теология в Пловдивския университет „Пайсий Хилендарски“ Енорийски свещеник е в храма „Св. Георги“ в столичния кв. „Дървеница“", "date": "2019.04.27", "title": "Отец доц. Стоян Чиликов: Истинската вяра е да обикнеш Бога и ближния като себе си"}
{"url": "https://www.monitor.bg:443/bg/a/view/velika-sybota-e-poslednijat-den-ot-strastnata-sedmica-163672", "text": "Днес Православната църква чества Велика събота - последния ден от Страстната седмица, предшестващ Великден. На Велика събота отбелязваме погребението на Господ Исус Христос, извършено от Йосиф и Никодим, както и слизането на Спасителя в царството на тъмнината - ада. Когато Исус починал като човек, тялото било положено в гроба. Душата му слязла в ада, победила го и освободила пленените там души. В третия ден душата и тялото отново се съединили и Исус възкръснал от мъртвите. Според традициите обикновено днес се меси и пече обредният великденски хляб и е последният ден, в който могат да се боядисат яйцата за Великден. Велика събота е свързана с оплакването и погребението на Исус Христос от майка му Света Богородица и жените около нея. Гробът му е запечатан и пред него е поставена стража. След своята кръстна смърт Христос слиза в ада, освобождава библейските пророци и праведниците и ги отвежда в небесата. Така започва новата ера в историята на човечеството - правото на човека на свободен избор - да бъде добър или лош и след смъртта си да постигне рая или ада. На Велика събота в полунощ в църквите се отслужва тържествено богослужение. Водещият службата свещеник трикратно възвестява възкресението на Христос с възгласа \"Христос возкресе\" и богомолците трикратно му отговарят \"Во истину возкресе\". Обичайно е след възвестяването на Христовото възкресение да се разменят червени яйца.", "date": "2019.04.27", "title": "Велика събота е – последният ден от Страстната седмица"}
{"url": "https://www.monitor.bg:443/bg/a/view/kakvo-vreme-ni-ochakva-prez-praznichnite-dni-163674", "text": "Днес времето ще е предимно слънчево, сочи прогнозата на Националния институт по метеорология и хидрология (НИМХ). Около и след обяд над западната половина от страната, а през нощта срещу неделя и на изток ще се развива купеста и купесто-дъждовна облачност. Ще има краткотрайни, на места интензивни валежи, придружени с гръмотевици и временно усилване на вятъра. Ще има условия за градушки. Ще духа слаб до умерен вятър от юг-югоизток, но привечер ще започне да се ориентира от запад-северозапад. Жълт код е обявен в области в Западна и Централна България. Предупреждението е в сила за областите Видин, Монтана, Враца, Плевен, Ловеч, Габрово, Пловдив, Пазарджик, Смолян, Благоевград, Кюстендил, Перник, София-област и София-град. В тези райони атмосферата ще е неустойчива. Около и след обяд ще има гръмотевични бури с краткотрайни валежи от дъжд, усилване на вятъра и градушки. На места явленията временно ще са интензивни, предупреждават синоптиците от Националния институт по метеорология и хидрология (НИМХ). Минималните температурите ще са от 8 до 13 градуса. Ще е топло, с максимални температури между 24 и 29 градуса, по-ниски по Черноморието – 15-17 градуса. Атмосферното налягане ще продължи да се понижава и ще е по-ниско от средното за месеца. По Черноморието ще преобладава слънчево време. Ще духа слаб до умерен югоизточен вятър. Максимални температури на въздуха: 15-17 градуса. Температурата на морската вода е 12-14 градуса. Вълнението на морето ще бъде 1-2 бала. В планините преобладава слънчево време, след обяд над масивите в Западна и Централна България ще се развива купеста и купесто-дъждовна облачност. Ще има краткотрайни валежи от дъжд с гръмотевици и временно усилване на вятъра. Ще има условия за градушки. Ще духа слаб до умерен югозападен вятър. Максимална температура на височина 1200 метра около 17 градуса, на 2000 метра - около 10 градуса. В неделя вятърът ще се ориентира от северозапад и ще се усили. Ще има променлива облачност, без съществени валежи. Дневните температури слабо ще се понижат. В понеделник облачността ще е по-често значителна, но краткотрайни превалявания ще има само на отделни места, главно в планинските и североизточните райони. В Западна България вятърът ще отслабне, в много райони и ще стихне, в Източна ще бъде от юг-югозапад. Във вторник от запад на изток ще превали, на места с гръмотевици. Със запад-северозападен вятър температурите ще се понижават.", "date": "2019.04.27", "title": "Какво време ни очаква през празничните дни?"}
{"url": "https://www.monitor.bg:443/bg/a/view/trapezata-pylna-za-velikden-sys-stotarka-163662", "text": "Малко под 100 лева ще похарчи едно българско семейство за празничната трапеза за Великден, показват изчисленията на Системата за агропазарна информация (САПИ). Най-много се харчи за основното, а алкохолът също може да оскъпи празника. Експертите на земеделското министерство са пресметнали цените за примерна великденска кошница, в която влизат традиционните храни за празника – агнешко месо, козунак, яйца, безалкохолни, както и бутилка роден алкохол, вино и 2 литра бира. Менюто стига за четиричленно семейство, като в него са и продуктите, нужни за приготвянето на дроб сарма – килограм дреболии, 500 грама ориз и масло, както и бутилка олио, репички и краставици за салата. в зависимост от това какъв брой ще боядиса. Сметката по САПИ показва, че за 20 яйца размер L най-много плащат бургазлии – 6,20 лева, а най-евтино е в Ловеч и Пловдив – по 5 лева. Белите яйца излизат една идея по-скъпо, защото са внос от Полша, но се използват най-често от домакините заради по-лесното боядисване. Готовите варени и боядисани яйца са под 5 лв. за 10 броя, показа проверка на „Монитор“ в големите вериги. но в пекарните удари 10 лева килограма при поръчка от днес за утре. Най-скъпо плащат за подсладения хляб в Пловдив - около 6,30 лева за килограм, в Северна България струва под 5 лева за същия грамаж. Важна част от трапезата е основното, което най-често е агнешкото месо. Според САПИ два килограма плешка ще ни струват между 25,40 лв. и 29,85 лв. Най-високата цена е в Русе, а най-ниската в Пловдив. За агнешки дреболии трябва да заделим между 7 и 8 лева за килограм. Средно за страната цената на едро на цяло агне е 13,63 лв./кг, като за седмица има леко повишение с 0,8%. Всяка година в социалните мрежи се споделят все по-интересни и необичайни „лесни трикове“ за боядисване на яйца, тъй като обикновеното оцветяване с бои и лепенки вече е отживелица. Тази година все повече се разпространява идеята да украсяваме яйцата си с цветно тиксо. В чужбина пък правят яйцата си на различни емоджита.", "date": "2019.04.27", "title": "Трапезата пълна за Великден със стотарка"}
{"url": "https://www.monitor.bg:443/bg/a/view/40-hil-lv-deljat-ot-kostno-mozychna-transplantacija-20-godishnijat-kustendilec-toni-kostov-163676", "text": "40 хил. лв. делят от костно-мозъчна трансплантация 20-годишния кюстендилец Тони Костов. Момчето страда от остра лимфобластна левкемия, която му откриват в средата на м.г. На 05.11.2018 г. Тони Костов започва лечение с химиотерапия в Александровска болница. Последват редица консултации с световно известни специалисти, които са категорични, че на Тони трябва да бъде направена трансплантация на костен мозък. На 08.02.1019 г. момчето заминава за Университетска болница Вюрцбург, където решава да остане и да довърши лечението си поради сериозни разлики в метода на протичане на самото лечение в България и в Германия, както и породи нуждата му от трансплантация на костен мозък. За лечението на младото момче в Германия бяха необходими 440 хил. лв., което наложи провеждането на редица благотворителни кампании. Оказва се, че Тони не получи помощ от държавата, след като през месец февруари близките му пуснаха молба в МЗ за искане на формуляр S2. Месец по-късно отговорът бе, че момчето първо трябва да бъде вписано в регистъра на ИАТ и съответно чак тогава да пуснато такова искане.  „Защо Тони Костов въобще трябва да бъде вписан в този регистър при положение, че след настаняването му в клиника по онкохемотология в Университетска болница Вюрцбург той е вписан в общоевропейския регистър и дори му се търси донор BMDE (Bone marrow Donors Worldwide), световен регистър на донори на костен мозък“, обяви Анелия Димитрова, която се захваща с не леката задача да помогне на 20-годишния кюстендилец да пребори левкемията. Така след редицата откази и лутане по институциите започнаха благотворителни кампании в цялата страна за събирането на така необходимите 440 хил. лв. Благодарение на стотици добри хора вече по сметката на Тони има 400 хил. лв. Остават още 40 хил. лв., които трябва да бъдат събрани до края на този месец. На 2.05 2019 г. момчето има среща с лекарския екип, за да решат как да продължи лечението му. Ако до тогава все още Тони не разполага с пълната сума за трансплантацията, ще му бъде включена допълнителна химиотерапия, докато не бъде готов финансово. Само в рамките на една благотворителна вечер вчера кюстендилци успяха да съберат близо 21 хил. лв. В подкрепа на каузата се включиха и малките герои на Кюстендил – Бети и Вальо, които вече успяха да преборят левкемията. По време на благотворителната вечер бяха предоставените от щедри дарители 30 икони /някои от тях – на над 170 години/, осветени на молебен, отслужен за здравето на Тони от братството на Рилския манастир, повече от 40 картини, 5 гоблена, 4 пластики, 130 книги и ръчно изработени великденски сувенири. Въпреки това обаче сумата не е събрана и кампаниите продължават. За първи път по идея на общинския отдел „Култура и духовно развитие“ ще се проведе голямо Великденско хоро в центъра на град Кюстендил. В него ще участват всички фолклорни състави от общината, както и жители и гости на града. „На първия ден на Великден ще творим една блага идея, ще се съберем да играем едно Великденско хоро, да съберем пари за един човешки живот, за Тони. Нашият град е доказал, че в трудни времена прави велики неща. На площад „Велбъжд“ в миналото се е играло хоро, нужно е и сега да се хванем за ръце, за да спасим живота на един човек“, обяви и началникът на отдел „Култура и духовно развитие“, Дима Укалска. IBAN BG25 SOMB 9130 1066 1562 01 BIC SOMBBGSF Общинска Банка титуляр: Тони Тончев Костов Pay Pal: anatoli.kostov@gmail.com", "date": "2019.04.27", "title": "40 хил. лв. делят от костно-мозъчна трансплантация 20-годишния Тони Костов"}
{"url": "https://www.monitor.bg:443/bg/a/view/prestrelka-mejdu-policija-i-teroristi-v-shri-lanka-163671", "text": "Полицията на Шри Ланка влезе в престрелка с въоръжена група в източната част на страната по време на операция, свързана с взривовете, които на 21 април отнеха живота на най-малко 250 души. При акцията въоръжената група, чиито следи са засечени в град Калмунай, е предизвикала взрив, след което е започнала престрелка, предаде Би Би Си. Според местни медии е загинал един мирен гражданин, както и 15 терористи, според Ройтерс.  При друга операция са открити взривни материали и флагове на групировката ИДИЛ, която пое отговорността за атентатите. През тази седмица стана известно, че властите на Шри Ланка са получавали от спецслужбите предупреждения за готвените атаки. Премиерът на страната Ранил Викремесингхе заяви пред Би Би Си, че не е бил запознат с предупрежденията. Координираните взривове, осъществени от терористи самоубийци на католическия Великден в църкви и хотели, отнеха живота на най-малко 250 души. Информацията обяви Лакшман Кириела, министър за връзки с парламента и министър на държавните предприятия Властите на Шри Ланка ангажираха около 10 хиляди служители в цялата страна за издирването на замесените в атентатите и за гарантирането на сигурността. Беше засилена охраната около джамиите по време на петъчната молитва. Вчера, 26 април, бяха извършени още 10 ареста, с което задържаните станаха 80.", "date": "2019.04.27", "title": "Престрелка между полиция и терористи в Шри Ланка"}
