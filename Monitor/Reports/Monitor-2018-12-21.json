{"url": "https://www.monitor.bg/bg/a/view/za-rojdestvo-v-nash-kurort-50-lv-v-chujbina-4-pyti-po-skypo-152875", "text": "50 лв. ще излезе светлият празник на човек, ако решим да празнуваме по родните курорти. Намаленията между 10 и 50% важат само ако настаняването е в двойна стая. Последните оферти за годината предлагат добра цена и условия, но далеч може да не са толкова изгодни, показва справка на „Монитор“. Празнуването на Коледа в Пампорово излиза по 50 лв. на човек за нощувка и полупансион. Гостът ще може да използва безплатно спа зоната и паркинга. За къща за гости в Стрелча офертата е 80 лв. за две нощувки вместо 150 лв. Предложението важи обаче само ако хванем намалението от 50%. То включва до 3 закуски и празнична вечеря само за 1 човек. В случая има уловка За 20 лв. отгоре ще можем да останем 3 нощи, но не трябва да забравяме, че ако имаме 2 деца, то за второто ще платим 10 лв. допълнително за настаняване. Също за 50 лв. на човек ще можем да посетим и спа хотел във Велинград, но само ако настаняването е в двойна стая. Към празничната вечеря има DJ парти, подходящо и за най-малките. От туроператорите предупреждават, че обаждането за запитване за наличност или за допълнителни въпроси не е резервация и така не се запазва стая. В чужбина офертите са 200 лв. за 2 нощувки. но без включен пансион. В Мюнхен пък ще платим 210 лв. за двойна стая в тризвезден хотел, а за четиризвезден - с до 30 лв. отгоре. Уловката при всички оферти е, че най-често за празнична вечеря се доплаща с половината от общата сума. Отделно за дете се доплаща от 15 до 25 лв., за да може то също да вечеря с нас на Коледа. Над половин милион български граждани ще пътуват по празниците, смятат от Института за анализи и прогнози в туризма. По-голямата част от тях - около 420 000, ще пътуват в страната на почивка или при роднини. Други 110 000 сънародници ще прекарат празниците зад граница. Увеличава се и броят на българите, избрали да почиват в страни от Централна и Западна Европа. Много нашенци ще ходят по Коледа и Нова година там, където има много гурбетчии или вече постоянно заселили се българи - Германия, Италия, Испания.", "date": "2018.12.21", "title": "За Рождество в наш курорт 50 лв., в чужбина 4 пъти по-скъпо"}
{"url": "https://www.monitor.bg/bg/a/view/premieryt-borisov-pristigna-v-belgrad-152881", "text": "Започна работната вечеря на премиерите на България и Гърция - Бойко Борисов и Алексис Ципрас и на президента на Сърбия Александър Вучич в Белград. Министър-председателят Бойко Борисов е на посещение в Белград за участие в Четиристранната среща на високо равнище между България, Гърция, Румъния и Сърбия, която се домакинства от сръбския президент Александър Вучич. Днес и утре лидерите ще обсъждат общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона. Очаква се на срещата в събота министър-председателят на Румъния Виорика Дънчила да запознае четиристранния формат с приоритетите на предстоящото Румънско председателство на Съвета на ЕС, което стартира на 1 януари 2019 г. В делегацията на министър-председателя в Белград е министърът на младежта и спорта Красен Кралев, който тази вечер участва в работна вечеря на министрите на спорта и ръководителите на футболните федерации на България, Гърция, Румъния и Сърбия, на която ще бъдат обсъдени възможностуте за сътрудничество. Утре министрите и ръководителите на футболните федерации ще имат отделна Четиристранна среща, на която ще се постави въпросът за лансирането на обща кандидатура за домакинство на Мондиала през 2030 г.", "date": "2018.12.21", "title": "Започна работната вечеря на Борисов в Белград(Обновена)"}
{"url": "https://www.monitor.bg/bg/a/view/cacarov-njamam-ambicii-za-shefskija-kabinet-vyv-vks-152883", "text": "\"Преди няколко седмици един сайт, който пък преди няколко години обяви, че ЕК иска моята оставка, написа, че по неофициална информация трябва да сменя този кабинет с кабинета на Лозан Панов. Да ползвам зададения въпрос да дам официална информация, че нямам каквито и да е амбиции за това. Това първо и второ в една държава, която развива демократична съдебна система, някак си не е много редно главен прокурор да бъде веднага след приключване на мандата си председател на ВКС\". Това каза пред БНТ главният прокурор Сотир Цацаров.  Той коментира, че неговият приемник трябва да отстоява независимостта на прокуратурата. Според него, обаче, който и да е той, ще бъде подложен на политически атаки. Мандатът на Цацаров завършва след година.", "date": "2018.12.21", "title": "Цацаров: Нямам амбиции за председателското място във ВКС"}
{"url": "https://www.monitor.bg/bg/a/view/s-noshtno-karane-se-otkriva-ski-sezonyt-na-vitosha-152884", "text": "Пистата „Витошко лале“ е обработена и готова да посрещне множеството любители на зимните спортове. Промени в цените на картите няма, като единствената новост е, че децата до 12-годишна възраст ще могат да карат на нощното каране между 18 и 22 ч. срещу 1 лв. И тази година пистата на Витоша е само една, както и лифтът. Законови спънки вече повече от 10 години не позволяват модернизирането на съоръженията. Затова от няколко месеца и Министерството на спорта и Министерството на екологията работят сериозно по разрешаването на проблемите на Витоша. От Общината приеха декларация, с която кандидатурата на София за домакин на Младежките олимпийски игри.", "date": "2018.12.21", "title": "С нощно каране се открива ски сезонът на Витоша"}
{"url": "https://www.monitor.bg:443/bg/a/view/spas-rusev-pridobiva-telekom-albanija-152877", "text": "Спас Русев - собственик на “Виваком” и на футболния отбор “Левски”, е спечелил търга за албанския оператор “Телеком Албания”, който сега е собственост на германския “Дойче телеком”, съобщиха местни медии. Информацията беше потвърдена от Русев пред Блиц. Конкуренти в търга са били още трима кандидати. В наддаването са участвали сръбски, турски и гръцки оператор. Партньор на Спас Русев в сделката за „Телеком Албания\" е предприемачът от албански произход Елвин Гури. Не се посочва конкретна цена на сделката. „Телеком Албания” е първият албански мобилен оператор. Създаден е през 1995 г. и стартира търговска дейност през 1996 г. под името АМС (Albania Mobile Communications). През 2000 г. компанията става част от OTE Group - водещия телеком в Гърция, опериращ под марката Cosmote. Освен в Гърция и Албания Cosmote работи и в Румъния, където притежава 54% от най-големия местен оператор “Телеком Румъния”. През юли 2009 г. основен акционер на групата ОТЕ става “Дойче телеком”. Така в момента 99,79% от “Телеком Албания” са собственост на германския телеком.", "date": "2018.12.21", "title": "Спас Русев придобива „Телеком Албания“"}
{"url": "https://www.monitor.bg:443/bg/a/view/kaufland-spira-prodajbata-na-produkti-na-unilever-152876", "text": "Германската верига супермаркети Kaufland маха от рафтовете си продуктите на Unilever в знак на протест срещу повишаването на цените, предаде Ройтерс. Kaufland, който има 660 магазина в Германия, посочва, че се опитва от май да се споразумее с Unilever, но усилията му са били отхвърлени. Решението на компанията ще засегне също така магазините на Кауфланд в България, Чехия, Словакия, Хърватия, Полша и Румъния. Международната компания Unilever е известна с продуктите Dove и Rexona, бульоните Knorr, чайовете Lipton) и растителните храни Rama. Компанията отказа коментар. Unilever, от гледна точка на Kaufland, се опитва да използва значителната си пазарна позиция, за да влияе на търговците и да оптимизира собствените си приходи, посочват компанията. Заради корпоративната си отговорност Kaufland не можа да приеме исканията на Unilever и трябваше да реагира, посочи германската търговска верига. Kaufland е част от германската Schwarz Gruppe, която е собственик и на веригата супермаркети Lidl.", "date": "2018.12.21", "title": "Kaufland спира продажбата на продукти на Unilever"}
{"url": "https://www.monitor.bg:443/bg/a/view/policijata-zatvori-4-avtoshkoli-v-pazardjik-152867", "text": "Екипи на сектор“ Противодействие на икономическата престъпност“ към пазарджишката Областна дирекция на МВР запечатиха 4 автошколи в града, на които ще бъде извършена обстойна проверка за отчитане на оборотите от извършваната дейност. Това съобщи говорителят на полицията Мирослав Стоянов. Той допълни, че една от основните цели на инспекциите на полицията е засиленият контрол върху физическите и юридически лица, извършващи обучение за придобиване на правоспособност на водачи. С проверките се преследва и една дългосрочна цел – подобряване на квалификацията на водачите и намаляване на пътно-транспортния травматизъм. В рамките на близо месец екипи от сектор „Противодействие на икономическата престъпност“ при ОДМВР-Пазарджик са извършили проверки на общо 41 учебни центрове и автошколи за обучение на водачи на МПС. След приключване на големия обем от работа са образувани седем преписки за проверка на събраните данни за евентуално наличие на извършени престъпления по чл.255 от Наказателния кодекс /укриване на данъци/. Запечатани са четири обекта, на които ще бъде извършена обстойна проверка за отчитане на оборотите от извършваната дейност. 14 акта за установени нарушения са съставени за нередности при воденето на учебната документация и пропуски при оборудването на учебните кабинети, където се подготвят младите шофьори. Работата на сектор „Противодействие на икономическата престъпност“ в това направление на дейност ще продължи и през 2019 година.  ", "date": "2018.12.21", "title": "Полицията затвори 4 автошколи в Пазарджик"}
{"url": "https://www.monitor.bg:443/bg/a/view/sveshtenici-i-hodji-s-tavan-na-zaplatata-do-srednata-za-stranata-152878", "text": "Свещенослужителите на религиите, каквито са поповете, ходжите и имамите ще получават заплати от държавата, но те ще бъдат не по-високи от средните за страната, които получават специалистите. Такъв таван няма да има за месечните възнаграждения на техните ръководители. Това е записано в новия Закон за вероизповеданията, който депутатите приеха на второ четене. Народните представители обаче не уточниха за специалисти от кой точно сектор става въпрос. Освен това вероизповеданията ще получават държавна субсидия, която ще се формира на базата на брой заявили се като принадлежащи към една или друга религиозна общност според данните от последното преброяване. За всеки обявил се към религиозна общност, хазната ще брои по 10 лева на вероизповедание. Ако държавата няма възможност за да отдели средства, субсидията не може да падне под 15 млн. лева. Средствата от субсидията за текущи разходи ще се осъществява от Дирекцията по вероизповеданията на Министерски съвет. За напред всеки свещеник, ходжа, пастор или духовник от регистрирано вероизповедание трябва да се легитимира с документ, издаден от ръководството на религиозната общност. Без него Всяко вероизповедание ще вписва в специален регистър своите служители на религиозните ритуали. Той ще бъде отворен и ще се попълва постоянно, като за всяка промяна ще бъде уведомявана дирекцията, която също ще има копие от него. Дирекцията по вероизповеданията ще създаде и публичен регистър, в който ще бъдат вписани молитвените домове, храмовете и манастирите. Текстовете предвиждат вероизповеданията да предоставят на дирекцията всяка година до края на месец религиозни обреди. Депутатите решиха вероизповеданията да не могат да използват усилватели за увеличаване на звука. Изключение ще се прави само при провеждане на обществени прояви, празници и чествания. Вероизповеданията ще могат да предоставят на държавни и местни органи становища, препоръки, доклади, проучвания по въпроси от значение за религиозните общности. Народните представители отхвърлиха предложения минималният праг за регистрация на религиозна общност да бъде 300 души, както и задължението всяко вероизповедание да има българския флаг.", "date": "2018.12.21", "title": "Свещеници и ходжи с таван на заплатата до средната за страната"}
{"url": "https://www.monitor.bg:443/bg/a/view/wizz-air-predlaga-bileti-za-1-evro-ot-sofija-do-ejlat-152866", "text": "От днес нискобюджетният превозвач Wizz Air е пускал ограничен брой билети за маршрута София до израелския град Ейлат, започващи от 1 евро. Цените са валидни за период на пътуване до 31 март 2019 г. Цената за еднопосочен билет, включваща всички данъци, административни и други задължителни такси и една ръчна чанта (максимални размери: 40x30x20 см). Багаж на колелца и всеки чекиран багаж подлежат на допълнителни такси. Цената се отнася само за резервации, направени през сайта и през мобилното приложение на авиокомпанията. Ейлат е най-южният град в Израел и е наричан оазис на брега на Червено море. Той предлага на посетителите си великолепно съчетание от величествени планини, красиви плажове, коралови рифове и подводен свят, и слънчево време през цялата година. Без съмнение Ейлат е един от най-уникалните градове в Израел и един от най-ексклузивните курорти в света, който привлича милиони посетители годишно. От 1985 г. насам градът има статут на безмитна зона – факт, който също привлича много туристи. Българските клиенти имат време до края на март, за да резервират полет с намалена цена и да посетят слънчев Израел още тази зима. Wizz Air предлага удобни полети между София и Ейлат 2 пъти в седмицата, всеки вторник и четвъртък. Броят на местата на посочените цени са ограничени. Посочената цена се предлага само за маршрутите Виена (VIE) – Ейлат (VDA) и София (SOF) – Ейлат (VDA), за избрани полети и само за ограничен период от време. По тази причина посочената цена може внезапно и значително да се промени. Периодът на пътуване е ограничен, пътуването трябва да бъде осъществено до 31 март 2019 г. Промоцията се отнася за резервации, включващи максимум 10 пътници. Моля, посетете wizzair.com за допълнителна информация относно приложимите условия.", "date": "2018.12.21", "title": "Wizz Air предлага от София до Ейлат на ниски цени"}
{"url": "https://www.monitor.bg:443/bg/a/view/naum-shopov-i-tea-si-napraviha-vlog-za-pytuvaneto-iz-germanija-152860", "text": "Наум Шопов-младши и годеницата му Теа Минкова си направиха видео блог, в който събраха впечатления от актуалното си пътуване в Германия. Първото видео е малко повече от 13 минути и за три дни има повече от 10 000 гледания. „Здравейте, това е нашият първи опит за влог от пътуването ни до Берлин. Надяваме се да ви е интересно! Съжаляваме за липсата на фокус в някои откъси, имаме още много да учим :)“, написаха с усмивка в описанието към първото си филмче в Youtube. Клипът е запечател началото на пътуването на звездата от „Откраднат живот“ и бъдещата му съпруга. В него двамата обясняват идеята си да направят влог от ваканцията при сестрата на Шопов – Невена. Още на летището в София започват с приключенията. Мислели, че полетът им е в 10:30, а той бил в 10 часа. Все пак успели да стигнат навреме. Двамата са запечатали на лента угощението си на Street food market и разходката си покрай Берлинската стена. На някои от кадрите Наум и Теа улавят семейния уют в дома на Невена и Марко и как играят с племенницата на дипломирания лекар – Линеа. Лудият по високите скорости актьор, който дори предложи на годеницата си на дрифт писта, не пропусна да се отбие и до лъскавите шоуруми на най-добрите немски автомобили. Двойката си е подарила и доста гастрономически експерименти с виетнамска, италианска и каква ли не храна. Разбира се, за да уловят духа на предстоящите коледни празници, обикалили и базарите, където пийват греяно вино и видимо нарушават строгия си хранителен режим и тренировки, които Наум дори издаде в книга наскоро. Нахранили са и културния си глад с изложба. Ходили са в частен бар, в „който влизаш само ако решат“ и в една от най-големите дискотеки в Берлин – Bricks. За финал Теа си пожела да „направим една хубава сватба с Наум, а защо не и нещо друго, и да завърша двете си магистратури“, а Наум „да сме живи и здрави, и да се обичаме все толкова, ако не и повече!“", "date": "2018.12.21", "title": "Наум Шопов и Теа си направиха влог за пътуването из Германия (ВИДЕО)"}
{"url": "https://www.monitor.bg:443/bg/a/view/f-16-pobedi-gripen-v-bitkata-za-novi-iztrebiteli-za-vvs-152879", "text": "Предложението на САЩ и американския отбранителен концерн Lockheed Martin за последната модификация на F-16 - блок 72, известна като Viper, се превръща във фаворит за избор на правителството на България за голямата поръчка изтребители, която се оценява на около 1,8 млрд. лв. с ДДС. Това стана ясно от съвместна пресконференция на министрите на отбраната Красимир Каракачанов и на икономиката Емил Караниколов, които по-рано през деня внесоха в МС доклада за избор на нов тип изтребители, изготвен от специално сформирана работна група от военни експерти. За основен конкурент на американската оферта се счита предложението на Швеция и SAAB за JAS – 39СD Gripen. По време на пресконференцията стана ясно, че страната ни може да продължи разговорите и с Швеция, и с Италия, която предлага самолети Eurofighter1 втора употреба. В техните предложения не се съдържа и пакет за въоръжаване на самолетите. Докладът съдържа обобщение на оценките и анализите на офертите, постъпили от страните - участници в процедурата. Въз основа на този анализ групата предлага и вариант за решение на правителството и НС, с който да бъде продължена и окончателно финализирана процедурата. Предложението на МО трябва да бъде одобрено от правителството и парламента. „Оттук нататък МС, ако вземе под внимание това предложение в доклада, следва решение на НС и следват преговори със САЩ“, обясни МО шефът Красимир Каракачанов. В края на миналата седмица и премиерът Бойко Борисов заяви, че самите пилоти на ВВС, които все още разчитат на старите и несъвместими с натовските системи руски МиГ-ове, не крият предпочитанията си именно към F-16. Междувременно производителят на най-масовия боен самолет в света Lockheed Martin пусна специална оферта, в която се ангажира да се съобрази с българските условия. Изявление на компанията беше публикувано на сайта на посолството на САЩ в България. „Lockheed Martin заявява ангажимента си в течение на процеса по придобиване да максимизира икономическите и индустриалните ползи за България и ще работи с правителствата на САЩ и България за икономия на разходите във връзка с офертата за F-16“, се казва в изявлението. От компанията заявяват също, че F-16 блок 70 е един от най-модерните изтребители в инвентара на НАТО и предлага невероятни технически възможности на Военновъздушните сили на България. По-рано през седмицата стана ясно, че в телефонен разговор Борисов е получил уверения от държавния секретар на САЩ Майк Помпео, че Щатите ще съобразят офертата си за F-16 с изискванията на България. Тогава Помпео подчерта, че САЩ заявяват ангажимента си да работят заедно с българското правителство по определяне на окончателните параметри на потенциалната продажба на F-16, така че да отговарят на бюджетните и оперативните изисквания на България. Едновременно с това се предлагат и отлични оперативни способности. Същото подчерта и зам. държавният секретар на САЩ Джон Съливан пред премиера по време на двудневното му посещение у нас на 15 декември. „Нашето мнение е, че изтребителят Gripen не може да се сравнява с F-16. Все едно да сравняваш ябълки и портокали“, коментира тогава Съливан.", "date": "2018.12.21", "title": "F-16 победи Gripen в битката за нови изтребители за ВВС"}
{"url": "https://www.monitor.bg:443/bg/a/view/elektronnata-vinetkata-uvelichi-ploshtta-na-sofija-152880", "text": "Въвеждането на електронната винетка от началото на следващата година доведе до увеличаване площта на Столична община, научи „Монитор“. По-точно местната власт в София ще започне изместване на пътните табели, означаващи точно рамките на града, откъдето пътуването на автомобилите задължително трябва да става с винетка. Сагата се разигра в последните дни, след като от пътната агенция, на означените места за край на територията на общината. Хора от селища от Нови Искър и кв. Требич, които са в рамките на Столична община, дори са били информирани от пътни полицаи, че от 1 януари ще им трябват винетки. Потребители на групата жители в една от социалните мрежи публикуваха снимки с пътния знак за винетка, разположен на околовръстното при Требич, а по-късно съобщиха, че знакът е изчезнал. Хора от района организираха подписка срещу винетките, някои дори заплашиха, че ще блокират пътя. Подали са сигнал и до столичния кмет Йорданка Фандъкова. В сряда районният кмет на гр. Нови Искър Даниела Райчева информира, че администрацията й не е била уведомена от АПИ за поставянето на пътните знаци. По-късно столичният кмет Йорданка Фандъкова е за изясняване на проблема. \"Столична община води разговори с Агенция \"Пътна инфраструктура“, от там са поели ангажимент, че до всяко населено място на територията на общината хората ще имат достъп с автомобилите, без да заплащат винетка. Същото се отнася и за общинските автобуси\", увери Фандъкова. От пътното ведомство уточниха за „Монитор“, че общината ще премести пътните табели на точните места, където е краят на селищната система и там ще бъдат поставени и знаците за ползване на винетка. А1 е първият и единствен телеком в България, който ще предлага новите електронни винетки за 2019 г. От 21 декември е-винетка ще бъде достъпна в търговската мрежа на компанията, като всеки, който желае да закупи електронна винетка, ще може да направи това в А1 магазините, на a1.bg, а също и през приложението Моят А1. Клиентите, които са закупили винетка през регистрацията си на а1.bg, ще имат достъп до история на покупки и информация за автомобила, които ще могат да се ползват и при следващи поръчки. Допълнителна информация за електронните винетки може да се получи на www.a1.bg/e-vinetki.", "date": "2018.12.21", "title": "Електронната винетката увеличи площта на София"}
{"url": "https://www.monitor.bg:443/bg/a/view/pionki-na-oligarsi-im-branjat-imaneto-s-veto-152868", "text": "Пионки на подсъдими олигарси със запорирано имане се пробват да им спасят престъпните милиони с президентско вето. От ГМО партията на политиците със спорна репутация Атанас Атанасов и Христо Иванов в последния работен ден преди коледните празници разпространиха отворено писмо до медиите. В него двете креатури на Иван Костов настояват президентът да наложи вето на промените в антикорупционния закон, приети от парламента в четвъртък. Законовите изменения бяха приети от депутатите по спешност, след като през друга пионка на подсъдимите босове – шефа на Върховния касационен съд Лозан Панов, задкулисните играчи успяха да пробутат тълкувателно решение, което да спаси от конфискация запорираните пари на олигарси като Иво Прокопиев и Цветан Василев. С помощта на част от върховните съдии Панов се пробва да пренапише антикорупционния закон, като спре действието на гражданската конфискация у нас. Това наложи и спешните мерки на депутатите, които неутрализираха „услугата“ на Панов към олигарсите с промени в закона. Заради това задкулисието задейства следващата брънка от манифактурата си за обществен натиск и извади на сцената политическото ГМО „Демократична България“. От писмото на Атанасов и Пинокио става ясно още, че решението на ВКС не е случайно, а е издадено в полза на подсъдимите олигарси. В опит да защитят имането им двамата заявяват, че с гражданската конфискация едва ли не се нарушавали правата на менторите им. Без да посочват, че именно техния интерес бранят, разбира се. И пропускайки факта, че незаконно придобитите пари не са обект на нито едно гражданско или човешко право. В позицията на партията, както и на изданията на подсъдимите босове липсва и друга много важна подробност – в закона не пише, че ще се отнема имане без присъда. Точно обратното. Депутатите са запазили досега действащата процедура, при която искът за конфискация се разглежда от съда на три инстанции. Това обаче няма да бъде обяснено от т.нар. юристи на „Демократична България“ просто защото не им изнася.", "date": "2018.12.21", "title": "Пионки на олигарси им бранят имането с вето"}
{"url": "https://www.monitor.bg:443/bg/a/view/objaviha-porychka-za-stroitel-na-gazoprovod-ot-provadija-do-syrbija-152870", "text": "\"Булгартрансгаз\" е обявила обществена поръчка за избор на изпълнител на разширението на газопреносната мрежа в района на компресорна станция Провадия до българо-сръбската граница, съобщи изпълнителният директор на дружеството Владимир Малинов. Поръчката е под условие резервирането на капацитета на тръбата да е успешно, а това ще зависи от резултата на третата фаза на пазарния тест, обявен от дружеството с краен срок 31 януари 2019 г. Крайният срок за участие в обществената поръчка, която ще е по открита процедура, е 15 февруари 2019 г. Очакваните общи приходи по проекта за следващите 15 години ще са над 7 млрд. лева, а необходимият нетен приход, който да бъде гарантиран на базата на обвързаните договори за капацитет, за да може \"Булгартрансгаз\" да пристъпи към проекта, е 2,676 млрд. лева. Общо 5 компании са заявили интерес при първите фази, сред които „Газпром“ и „Булгаргаз“. Проектът има два крайни срока на реализация - 31 декември 2019 г. или същата дата на 2020 г. в зависимост от избрания вариант за осъществяване на проекта. По-краткият, който би позволил да дадем изходен капацитет на Сърбия, предполага използването на съществуваща тръба. Министърът на енергетиката Теменужка Петкова, която също присъства на пресконференцията, съобщи, че днес са купени 6,5 млн. квоти вредни емисии за около 324 млн. лева за ТЕЦ \"Марица-Изток 2\". Това ще гарантира безпроблемна работа на дружеството и стабилност на електроенергийната система тази зима. Също днес е бил подписан договор за безвъзмездна финансова помощ по ОП \"Иновации и конкурентоспособност\" за 39 млн. евро по проекта за интерконектора България-Гърция, което ще позволи строителството на обекта да започне през следващите няколко месеца. Подписаният меморандум за сътрудничество между \"Булгартрансгаз\" и Централноевропейския газов хъб ще съдейства газовата борса в страната да заработи до кроя на следващата година.", "date": "2018.12.21", "title": "Обявиха поръчка за строител на газопровод от Провадия до Сърбия"}
{"url": "https://www.monitor.bg:443/bg/a/view/uchenici-sybraha-pari-za-bolnija-3-godishen-mitko-152864", "text": "Учениците от Начално училище“ Васил Друмев“ в Пазарджик събраха 1258 лева в помощ на 3-годишния Димитър Ганев. В коледната благотворителна кампания се включиха и родителите и учителите, които подкрепиха децата в благородната им кауза. Митко е едно от трите деца в България, страдащи от рядкото генетично заболяване – Синдром на Аперт, съпроводено с множество лицеви малформации. Това заболяване е известно като болестта на счупените кукли. На малчугана му предстоят няколко операции, които ще подобрят значително неговото състояние и ще му помогнат да има едно щастливо детство.Инициативата бе обявена в края на месец ноември и в нея се включиха и хора, извън училищната общност, но с добри сърца, които се свързаха с училището и дойдоха лично, за да помогнат на семейството. Пазарджишкото Начално училище „Васил Друмев“-Пазарджик превърна в традиция инициативи с благотворителен характер в дните преди Коледа. Това е поредната кампания, която училището организира през последните три години.", "date": "2018.12.21", "title": "Ученици събраха пари за болния 3-годишен Митко"}
{"url": "https://www.monitor.bg:443/bg/a/view/babh-zasilva-nadzora-nad-vsichki-jivotnovydni-obekti-pasishta-152859", "text": "Българската агенция по безопасност на храните (БАБХ) започва проверки на всички животновъдни обекти – пасища, в които се отглеждат селскостопански животни. Със заповед на изпълнителния директор на БАБХ д-р Дамян Илиев надзорът се засилва с цел проследимост и контрол на животновъдните обекти – пасище в страната, в това число установяване на хуманно отношение към животните и здравен статус, осигуряване на условия за отглеждане на животните, превенция на заболявания и отчитане на броя и вида на животните. Действията на инспекторите ще започват в края на този месец и ще продължат до 8 март 2019 г. Директорите на регионалните структури на Агенцията ще организират предстоящите проверки. Те трябва да създадат условия за поетапното извършване на физически и документални проверки на обекти и на пасища за спазване изискванията на действащото законодателство в областта на хуманното отношение, идентификацията и здравеопазването на селскостопанските животни. При необходимост ще се търси съдействие от общинската администрация. Директорите на Областните дирекции по безопасност на храните ще докладват всяка втора седмица от месеца на изпълнителния директор за всички констатирани нарушения в действащото законодателство и за предприетите от тях действия за отстраняване на констатираните несъответствия. При неспазване на ветеринарномедицинските изисквания при отглеждането на животните в пасища, инспекторите от отдел „Здравеопазване на животните“ ще предприемат действия по изготвяне на предписания за отстраняване на несъответствията и при необходимост за транспортиране/придвижване на животните до постоянния им животновъден обект, съставяне на актове за установени административни нарушения при наличие на такива по разпоредбите на Закона за ветеринарномедицинската дейност.", "date": "2018.12.21", "title": "БАБХ засилва надзора над всички животновъдни обекти – пасища"}
{"url": "https://www.monitor.bg:443/bg/a/view/a1-shte-predlaga-e-vinetka-v-svojata-tyrgovska-mreja-152858", "text": "От 21 декември електронната винетка ще бъде достъпна в търговската мрежа на А1, като всеки, който желае да закупи електронна винетка, ще може да направи това в магазините на мобилния оператор, на a1.bg, а също и през приложението Моят А1. Електронната винетка заменя досегашните хартиени винетки, като вече няма да се изисква и залепянето на стикер на стъклото на пътните превозни средства и няма да е необходимо да се носи документ, удостоверяващ закупена е-Винетка. В магазините на А1 потребителите ще могат да закупят своята е-Винетка както в брой, така и с дебитна или кредитна карта. С цел улеснение на клиентите на всички оператори, на   те ще могат да направят покупката по електронен път по всяко време, без да е необходима регистрация в сайта. Клиентите, които са закупили винетка през регистрацията си на а1.bg, ще имат достъп до история на покупки и информация за автомобила, които ще могат да се ползват и при следващи поръчки.   се запазват без промяна, като за леките автомобили се добавя и възможност за закупуване на уикенд винетка на цена от 10 лева. След стартирането на продажбите на електронните винетки, А1 ще предложи допълнителни функционалности като получаване на sms при активация на е-Винетка и при наближаване на крайния срок на нейната валидност. е-Винетка ще бъде достъпна в търговската мрежа на А1 в партньорство с „Интелигентни Трафик Системи” ЕАД, които са единственият национален доставчик на услуги за електронно събиране на такса за изминато разстояние и партньор на АПИ. Допълнителна информация за електронните винетки може да се получи на  .", "date": "2018.12.21", "title": "A1 ще предлага е-винетка в своята търговска мрежа"}
{"url": "https://www.monitor.bg:443/bg/a/view/dokumentalen-film-na-bg-studentka-na-berlinale-152851", "text": "В програмата на Берлинале (7-17 февруари 2019 г.), в секцията \"Перспективи: немско кино - 2019\", е включен документален филм на българката Християна Райкова от Варна, студентка в Бабелсберг, съобщава кинокритикът Александър Донев, цитиран от БТА. Филмът разказва за една забележителност със спорна слава в родния град на Християна - полулегалния басейн с минерална вода на Офицерския плаж, известен като \"Гьола\".  \"Хората седят в горещата вода, облегнати на стените на басейна, и философстват за живота. Тук се сблъскват лични и политически възгледи, които разказват за обществените промени и застоя в един от краищата на Европа\", пише в пресинформацията на Берлинале, отбелязва Донев.", "date": "2018.12.21", "title": "Документален филм на БГ студентка на Берлинале"}
{"url": "https://www.monitor.bg:443/bg/a/view/praznicite-nablijavat-tyrsite-li-idei-za-podaryci-152852", "text": "Да изненадаш с подарък за празниците любимите си хора понякога носи повече радост, отколкото ти самият да получиш подарък… Но тази хубава емоция обикновено е предхождана с притеснения какво да изберем, с какво да го съчетаем, ще успеем ли да вземем подаръци за всички, защото бюджетът ни в повечето случаи е ограничен… Голямо улеснение в това отношение ни дава REFAN - специално за празниците любимата козметична марка на българите предлага подаръчни комплекти, които са на достъпна празнична цена. Само за 12,10 лв. можете да вземете крем за тяло и крем за ръце с натурални съставки и завладяващи плодови аромати, с които да внесете глътка свежест и екзотика в сивото ежедневие. През зимата кожата има нужда от допълнителни грижи, така че с подарък от REFAN няма начин да сбъркате. Можете да изберете комплект крем за тяло и крем за ръце с ухание на Pomegranate & Papaya /Нар и папая/, Melon & Apricot /Пъпеш и кайсия/, Passion Fruit /Маракуя/, Wild Cherry /Дива череша/, Yogurt and Elderberry /Йогурт и бъз/ и Goji Berry. По този начин ще поднесете нежна грижа за кожата на ръцете и тялото през студените дни, а екзотичните ухания на кремовете са истински празник на сетивата – ароматна терапия с ободрително действие.  Достъпните коледни цени на REFAN са истински комплимент към клиентите и дават чудесна възможност да направите подходящ подарък и да зарадвате всички, които обичате, а защо не и сами да се поглезите - за повече романтика и настроение под елхата.", "date": "2018.12.21", "title": "Празниците наближават! Търсите ли идеи за подаръци?"}
{"url": "https://www.monitor.bg:443/bg/a/view/kobrata-stavam-i-za-aktior-i-za-politik-152853", "text": "Кубрат Пулев се нареди на 6-о място в класацията „Спортист на годината“ и получи наградата си от отец Андон Шавулев по време на церемонията в „Арена Армеец“. „Искрено се радвам да съм тук сред толкова много спортисти, който от кой по-успешен. Истински съм горд с всеки един от вас, обърна се Кобрата към присъстващите. - Благодаря за тази награда, тя е огромна признателност за мен. Всеки път в \"Арена Армеец\" съм провеждал сериозни битки. Всеки един спортист тук е най-добрата реклама за България“, допълни той от сцената и призова следващата година организаторите да поканят и обикновени зрители на церемонията. Водещият Димитър Павлов пък предположи, че от Кубрат би станал добър актьор, особено със синките и подутините по лицето, които обикновено се получават след мач. „Аз не само ставам, аз съм добър актьор“, заяви по-късно Пулев. В залата обаче се коментираше, че с изказването си той прави поредна заявка и за политическа кариера. „Ама аз ставам и за политик. Само че, ако един ден случайно стана, то няма да бъда никакъв актьор, а ще бъде това, за което всички хора мечтаят да видят такъв политик в България. На този етап обаче въобще не ме блазни тази мисъл. Концентрирал съм се върху моите победи и мачовете, които ми предстоят, върху договора, който подписах наскоро с една от най-големите промоутърски фирми и върху световната титла. В политиката – може винаги“, завърши Кобрата преди да отиде да отпразнува годишнината на своя спортен център „Пулеви“.", "date": "2018.12.21", "title": "Кобрата: Ставам и за актьор, и за политик"}
{"url": "https://www.monitor.bg:443/bg/a/view/uefa-izhvyrlja-levski-za-2-godini-ot-evroturnirite-152865", "text": "Изключително неприятна новина за „Левски“ дойде официално от УЕФА само дни преди Коледа. Стана ясно, че 26-кратните шампиони на България са пред изключване от участие в европейските клубни турнири на УЕФА за следващите два сезона. Освен това, \"сините\" са глобени със сто хиляди евро, съобщиха от футболната централа на Европа. \"Левски” няма да има право да участва в европейските клубни турнири на УЕФА през сезон 2019/20 и 2020/21, освен ако клубът не е в състояние да докаже до 28 февруари 2019 година, че е платил сумите, определени като просрочени задължения към 30 септември 2018 година. Клубът също е глобен в размер на 100 хиляди евро\", пише в сайта на УЕФА, като заради финансови неуредици заедно със „сините“ са наказани и клубове като „Вардар“ (Македония) и „Спортинг“ (Лисабон). Сумата, която трябва да платят столичани, е 1,1 млн.евро. Собственикът на столичния гранд Спас Русев е наясно с това нещо от няколко седмици. Минути след разпространяването на новината от клуба излязоха с официална позиция. Изпълнителният директор Красимир Иванов увери, че ситуацията е сериозна, но вярва, че ръководството ще се справи. „Като част от лицензирането на клуба за участие в европейските турнири ние сме подлагани всяко тримесечие на преглед, свързан с отговаряне на критериите за лицензиране. Като част от този процес сме получили предписания за неща, които клубът трябва да свърши в определени срокове. Ние сме наясно с условията, на които клубът трябва да отговоря и имаме план как да решим поставените задачи в срок до 31 януари 2019 година. Изключване на клуба от участие в евротурнирите на база на административни критерии няма да има“, увери директорът. Междувременно стана ясно, че треньорът на „Левски“ Славиша Стоянович остава в клуба и няма намерение да напуска. Спецът имаше оферта да поеме националния отбор на Латвия, като медиите там дори обявиха сделката за сигурна. Словенецът обаче бе категоричен, че поне засега остава на „Герена“. \"Оставам в “Левски”! Имам договор, който изпълнявам. Всички останали твърдения за моето бъдеще са спекулация\", съобщи Стоянович пред \"Блиц\". Словенският специалист подписа на 30 юли със \"сините\" за два сезона. Ако латвийците го бяха убедили да поеме отбора им, трябваше да платят неустойка на “Левски” за разтрогването на контракта.", "date": "2018.12.21", "title": "Шок: УЕФА изхвърля „Левски“ за 2 години от евротурнирите"}
{"url": "https://www.monitor.bg:443/bg/a/view/stojka-petrova-spira-da-boksira-152857", "text": "Европейската шампионка Стойка Петрова ще сложи край на състезателната си кариера в бокса и ще започне треньорска дейност. Тя спечели сребърен медал от световното първенство през ноември в Индия, а сега зае пето място в анкетата спортист на годината за 2018-а. \"Със смесени чувства изпращам 2018 година, тъй като съм леко разочарована за това сребро. То ми е второ, а всеки се бори за върха. Най-трудната битка бе преди началото на година, тъй като лекувах травма, за да мога да се завърна. Много е тежко, когато един състезател е отсъствал дълго време, но смятам, че го направих по най-добрия начин“, коментира Петрова в студиото на БНТ. „Имам планове за драстична смяна на категорията. Смяната ще бъде в личен план, тъй като ще се отдам повече на семейството и ще прекратя състезателната си дейност. Ще се отдам на треньорството. Това решение беше взето след края на световното първенство. Близо е 2020 година, когато е олимпиадата, но виждате, че тази година за бокса е много добра. Имаме шест медала при жените, европейска титла до 22-години, а аз ще бъда до състезателите, за да ги подкрепям. Най-ценният ми момент за мен е предложението за брак, което получих от моята половинка\", заяви 33-годишната боксьорка.", "date": "2018.12.21", "title": "Стойка Петрова спира да боксира"}
{"url": "https://www.monitor.bg:443/bg/a/view/miro-si-rezna-bradata-152856", "text": "„Ето до това води да пиеш с тъст си“, написа певецът Миро под кадър в Инстаграм, на който развява отрязаната си брада. Гласовитият изпълнител на „Печат от моята душа“ грижливо отглеждаше интересната си тънка брадичка дълго време, като дори я документира в клипа на последната си песен, като я беше фризирал, навързана с ластици. Явно вече обаче й е дошло време да освободи лицето му. „Скалпираната ми брада“, смее се в социалните мрежи Миро. Самият той допълва „Краси Златанов (б.а. тъста му), от името на мама, кака, и дъщеря ти, БЛАГОДАРЯ♥️“. Певецът вече явно се е събрал със семейството и е започнал най-светлите празници, а гео локацията му сочи, че е в Перник.", "date": "2018.12.21", "title": "Миро си резна брадата"}
{"url": "https://www.monitor.bg:443/bg/a/view/berluskoni-prati-oferta-do-botev-pd-152854", "text": "Сензационна сделка между Силвио Берлускони и „Ботев“ (Пд) се задава през зимния трансферен прозорец. Причината е, че при „канарчетата“ е пристигнала оферта от италианския отбор „Монца“, чийто собственик е именно бившият премиер. Предложението е за халфа Серкан Юсеин, като все още не е ясно дали „Ботев“ ще се съгласи на сделка. Сериозен интерес към Юсеин имаше и от „Левски“, но е малко вероятно да се стигне до трансфер към „Герена“, тъй като играчът предпочита да заиграе в чужбина. Под офертата на „Монца“ пък стои подписът на още едно популярно в световния футбол лице – бившият изпълнителен директор на „Милан“ Адриано Галиани, който в момента е на същата позиция в далеч по-непретенциозния клуб. Опция пред Юсеин е също трансфер в Израел, но на този етап предложението от Италия е приоритетно. Договорът на играча изтича през лятото и в „Ботев“ искат да го продадат сега, за да вземат трансферна сума. Междувременно стана ясно, че „канарчетата“ ще се опитат да привлекат бившия нападател на „Черно море“ Атанас Зехиров, който наскоро бе освободен от варненския клуб и в момента е свободен агент.", "date": "2018.12.21", "title": "Берлускони прати оферта до „Ботев“ (Пд)"}
{"url": "https://www.monitor.bg:443/bg/a/view/specialist-1-u-nas-uspehyt-idva-trudno-no-znam-kak-da-go-cenja-152844", "text": "Треньорът на годината Петър Касабов беше много щастлив от спечеления приз и от факта, че Спортист на годината стана неговата състезателка в националния отбор по борба Тайбе Юсеин. Специалистът спечели допитването до спортните редакции на в. „Труд“ със 153 точки. На второ място е треньорката на националния ансамбъл по художествена гимнастика Весела Димитрова със 137 точки, а третата позиция зае националният футболен селекционер Петър Хубчев с 42 точки. - Да. При мен нещата се случват винаги бавно и с много труд, но затова пък когато спечеля, съм горд и щастлив от всичко постигнато и знам как да го ценя. - Осигурих й необходимото спокойствие и разбиране. Когато тя е уверена и излезе на тепиха, няма кой да я спре да покаже какво може. - Ние сме като едно голямо семейство, в което както има караници, така има и компромиси. И при нас не винаги всичко е само строго и тежко, а има и весели моменти, има свобода понякога. Гордея се, че успях да вкарам у тях духа на шампиона и когато отиват на състезание, те искат винаги да станат първи и не се задоволят с нищо друго. - Наистина е така. Всички сме плътно един до друг в радостни и в тежки моменти и се подкрепяме. И така трябва да бъде, защото ние сме заедно през по-голямата част от годината, много повече, отколкото те със семействата си. - Не мога да кажа за коя съжалявам най-много, но мога да кажа, че щом така е станало, значи така е трябвало да бъде. Съжалявам наистина, че някои от тях не успяха да стигнат до световното първенство, за да могат това, на което са способни. - То е ясно – утре (бел. ред. - в петък) сме на тренировка в 13 ч. В събота сме пак на тренировка. После ще ги пусна 3 дни за Коледа и после си продължаваме, за да не могат да излизат от ритъм. - Е, ще ги пусна на 31-ви да празнуват някъде, но на 2 януари сме на разходка на Витоша. - Най-важна ни е квалификацията за олимпиадата, която се явява световно първенство в Казахстан. Имаме и европейско първенство, както и Европейски игри. - Не давам обещания за нищо, но ще си гоним нещата доста стриктно и до край. Искам с момичетата, които се върнаха в залата, да станем още по-убедителни като отбор. - Не се ангажирам с прогнози и медали, но дай, Боже!", "date": "2018.12.21", "title": "Специалист №1 у нас: Успехът идва трудно, но знам как да го ценя"}
{"url": "https://www.monitor.bg:443/bg/a/view/vuchich-syrbija-i-gyrcija-imat-iskreni-i-istinski-prijatelski-otnoshenija-152847", "text": "Президентът на Сърбия Александър Вучич заяви днес в Белград, че Сърбия и Гърция имат много добри отношения, искрени и истински приятелски, и че сърбите приемат Гърция като съюзник и приятел и в политиката, и в икономиката, и по всички важни въпроси, предаде Танюг. \"Искаме колкото може по-добри отношения, да ги градим и да развиваме цялостните икономически отношения\", каза Вучич на съвместна пресконференция с гръцкия премиер Алексис Ципрас, който е на посещение в Белград. \"Благодарни сме на Гърция и на Вас за подкрепата, която оказвате за териториалната цялост на Сърбия, за това, че добре разбирате позицията на нашата страна и че на местата, където можете и както можете, оказвате подкрепа на сръбския народ\", каза Вучич. Той добави, че е разговарял с Ципрас по всички важни регионални въпроси, включително за всички проблеми в Косово, пред които е изправена Сърбия. Ципрас на свой ред осъди неприемливите действия на Прищина, въвеждането на мита върху стоките от Сърбия и Босна и опита за създаване на армия на Косово като подчерта, че това е \"наливане на масло в огъня\". Това, което Прищина прави, не допринася за стабилността в региона, а предизвиква дестабилизация, каза гръцкият премиер. Вучич и сръбското правителство имат много тежка работа, но не трябва да се отклоняват от този курс. Емоциите на сръбския народ могат да предизвикат гняв, но искам да подкрепя Сърбия по този път и в усилието да намери решение, защото това е перспективата да се запази стабилността в региона, каза Ципрас.", "date": "2018.12.21", "title": "Вучич: Сърбия и Гърция имат искрени  и истински приятелски отношения"}
{"url": "https://www.monitor.bg:443/bg/a/view/absolventi-za-edin-den-152841", "text": "Спортист с интереси в областта на гребните спортове си купил за 2500 лева диплома с корица на Националната спортна академия и специалност треньор по гребане. „Абсолвентът” лъснал при реализация на криминалната полиция в Шумен срещу престъпна банда, която печатала и продавала с наложен платеж дипломи по „за каквото си пожелаеш” на мераклии от цялата страна. Тоя, дето е тръгнал да си купува треньорска диплома, явно е в бранша и вероятно може да гребе и, ако се обърне лодката да плува. Ако и обучаемите му имат подобни умения, щетата за тях и народното стопанство няма да е толкова голяма – ще се понамокрят, но може би няма да се удавят. Трагедията е, че сред поне 60-те фалшиви дипломи, които са установени до момента, има тапии на пътни инженери, архитекти, машинни конструктори, ел. инженери, които може да се окажат в един момент действащи „експерти” в реалния сектор. Да ръководят проекти, че и да ги създават, даже. Ако нещо успокоява, това е фактът, че поне сред ментетата няма лекари. Дори ветеринарни. И няколко университета липсват, ама студент в единия ми вика „бате, много бе 2500 лева, аз за толкова от нашия университет истинска ще си взема“. Закачка де. И това не знам дали е престижно за един университет, никой да не иска да си купи фалшива диплома оттам. За свидетелство за средно майсторите от Шумен взимали по 1500-1800 лева, а за „више”, както му викат тия, дето учат задочно за „баклавари” (бакалаври) кандидати се бъркали с 2000 до 2500. То да се чуди човек при тази евтиния на университетските дипломи защо ти е средно. Може би само за шофьорска книжка, че там не знам дали може да станеш шофьор, ако си само магистър без гимназия. Към случката с разбитата фабрика за дипломи в Шумен може да има два погледа. Критичен и похвален. Да започнем от похвалния. Това, че хората са готови да извадят пари за диплома, пък била тя и фалшива, означава, че още образованието у нас се цени и хората са склонни да инвестират в просветата, пък била тя и фалшива. Критичният поглед включва притесненията, че купувачите с наложен платеж днес са абсолвенти за един ден, но ако не бяха разкрити, утре можеше да ви станат и началници и да ви дават ценни указания и да ви вгорчават живота. Като се има предвид, че разкриваните престъпления по принцип са само част от въобще извършените, реализацията в Шумен носи и тревожното послание, че някъде из страната са действали или продължават да действат и други последователи на шуменската осморка. От цифрата осем всъщност идва названието октопод. Този октопод от бизнеса с дипломите вероятно е пуснал пипала през годините и, може би, в бизнеса, държавния сектор и общините работят десетки, стотици или хиляди експерти с правени в гаража, мазето или тавана дипломи. Дано не го разберем при следващата катастрофа, авария или афера, предизвикани от някой абсолвент за един ден.", "date": "2018.12.21", "title": "Абсолвенти за един ден"}
{"url": "https://www.monitor.bg:443/bg/a/view/murgavelki-ot-gradec-ograbiha-djado-meraklija-v-kotel-152848", "text": "С 560 лв се прости 86-годишен дядо от Котел, който навръх Игнажден била нападнат в дома си от три жени и ограбен. С 560 лв се прости 86-годишен дядо от Котел, който навръх Игнажден била нападнат в дома си от три жени и ограбен. Жалбата на възрастния и самотно живеещ Железчо Т. била подадена към 17,30 часа на 20 декември в местното РУ „Полиция“, само два часа по-късно белезниците щракнали около китките на сестрите Николинка и Ганка Костови и снаха им Анушка Йорданова. Трите мургави дами , които са почти връстници / на по 27,24 и 26 години/ направили пълни самопризнания и върнали обратно част от сумата. Те обаче извадили сърцераздирателна версия за нападението над дядото в дома му. Според тях престарелият котелчанин имал навика периодично да си „поръчва“ непълнолетни момичета , за да задоволява перверзните си мераци като ги обарва. За това плащал по двайсетачка на жертвите си. Тоя път обаче отказал да даде и пет лева на лолитката, която се оказала внучка на известния бос на рода Борисови от село Градец. Нападението било „за урок“  на дядо Железчо, настоявали нападателките , които километрични криминални досиета за кражби . И трите са задържани за по 23 часа в ареста, образувано е досъдебно производство, работата по цялостното документиране на престъпната дейност на родственичките продължава, уточниха от ОД на МВР – Сливен.", "date": "2018.12.21", "title": "Мургавелки  от Градец ограбиха дядо- мераклия в Котел"}
{"url": "https://www.monitor.bg:443/bg/a/view/nejmar-s-nova-pricheska-i-izvynredna-pochivka-152845", "text": "Суперзвездата Неймар вече се наслаждава на извънредна почивка, съобщава \"Екип\". Бразилският национал повече няма да играе за “Пари Сен Жермен” до края на 2018 година, като ще пропусне домакинството на френския шампион срещу “Нант” на 22 декември вечерта. Старши треньорът на столичани Томас Тухел позволи на Неймар да започне своята почивка седмица по-рано, след като бразилецът се оплака от мускулни проблеми. “Пари Сен Жермен” е убедителен лидер в класирането в Лига 1 с актив от 44 точки, а футболистите ще подновят тренировки на 2 януари след празниците. Междувременно Неймар побърза да шокира всички и само часове след прибирането си в Бразилия пусна снимка на новата си прическа. Тя отново е повече от екстравагантна и предизвика множество коментари. Въпреки че досега Неймар експериментираше предимно с цвета на косата си, този път и формата е впечатляваща.", "date": "2018.12.21", "title": "Неймар с нова прическа и извънредна почивка"}
{"url": "https://www.monitor.bg:443/bg/a/view/kianu-rijvs-tajno-darjaval-na-deca-152849", "text": "Крайно дискретният относно личния си живот Киану Рийвс тайно дарявал средства от филмовите си хонорари на деца, болни от рак, съобщава Контактмюзик. Петдесет и четири годишният актьор разказа преди време, че неговата сестра се е борила с левкемията десет години. Това е може би една от причините за неговата щедрост в тази посока. Рийвс помагал от години като първите си дарения той направил още през 2009 година. Те отишли в полза на медицински изследвания за борба с рака и за болници, приемащи за лечение деца с онкологични заболявания. Дискретният Рийвс не обичал да парадира с благотворителността си. Той имал частна фондация, която пренасочвала дарените от него средства за благородната кауза.", "date": "2018.12.21", "title": "Киану Рийвс тайно дарявал на деца"}
{"url": "https://www.monitor.bg:443/bg/a/view/uchitelki-darjavat-hrana-na-bedni-hora-152843", "text": "Учителки от град Лясковец зарадваха с храна преди коледните празници бедни и социално слаби свои съграждани. За десета поредна година учителките и членовете на непедагогическия персонал на детска градина „Славейче” организираха изложба на сготвени от самите тях вкусни постни ястия. Всяка от дамите представя по три свои ястия, като постни сарми, пълнени чушки с ориз, ориз със сини сливи и маслини, постно зеле и боб, както и различни сладки, питки и погачи. След изложбата ястията се раздават безплатно на социално слаби хора, чийто списък е изготвен от местната социална служба. Тази година от вкусотиите се възползваха 44 нуждаещи се. А част от ястията бяха дадени и на монахините от девическия манастир „Св. св. Петър и Павел”.", "date": "2018.12.21", "title": "Учителки даряват  храна на бедни хора"}
{"url": "https://www.monitor.bg:443/bg/a/view/15-raneni-pri-iznesenoto-zasedanie-na-pravitelstvoto-v-katalunija-152850", "text": "Поне 15 души пострадаха в в испанската автономна област Каталуния по време на протестни акции срещу централното правителство на Испания, съобщи агенция Еуропа прес, като се позова на регионалната служба за бърза помощ. В Каталуния имаше сблъсъци между радикални сепаратисти и полицаи, блокирани пътища. Заседанието на испанското правителство мина при силна полицейска охрана, предаде Франс прес. Заседанието беше възприето от някои привърженици на независимостта на региона като \"провокация\".  Близо до статуята на Христофор Колумб, издигаща се в долния край на прочутия булевард Ла Рамбла, каталунската полиция бяха извършени два ареста в група от около 200 радикални сепаратисти, които хвърляха метални заграждения и камъни по силите на реда, съобщи журналист от АФП. Общо след \"инциденти с насилие\" са били арестувани шестима души. По-рано силите на реда съобщиха за задържането на демонстрант, носил \"материал, който може да се използва за изработване на запалителен обект или взривно устройство\". Няколко хиляди демонстранти се събраха на мирен протест сутринта недалеч от сградата, в която се състоя заседанието на испанското правителство. Някои от участниците в акцията носеха плакати, на които пишеше \"Вън окупационните сили\", предаде АФП. На разсъмване няколко шосета в региона бяха временно блокирани от радикални привърженици на независимостта от Комитетите за защита на републиката. Блокада имаше и на магистралата АР-7, която свързва Каталуния с Франция, посочиха от регионалната служба за контрол по автотранспорта.  Двадесетина сепаратистки организации, включително влиятелната Национална каталунска асамблея, която през последните години организира многолюдни прояви за независимост, призоваха за голяма демонстрация в 18 ч. тази вечер в центъра на Барселона. Заседанието на министерския съвет на Испания се провежда повече от година след неуспешния опит за отцепване на региона през октомври 2017 г. и година след последните регионални избори, на които привържениците на независимостта потвърдиха мнозинството си в регионалния парламент.", "date": "2018.12.21", "title": "15 ранени при изнесеното заседание на правителството в Каталуния"}
{"url": "https://www.monitor.bg:443/bg/a/view/dokladyt-za-nov-iztrebitel-veche-vnesen-v-ms-152846", "text": "Вицепремиерът и военен министър Красимир Каракачанов, заедно с икономическият министър Емил Караниколов са внесели в МС доклада за за избор на нов изтребител, съобщиха от пресцентъра на военното ведомство. Той е резултат от работата на междуведомствената експертна комисия и политико-военната група за избор на нов многоцелеви изтребител за ВВС. Документът съдържа обобщение на оценките и анализите на всички офертите, постъпили от страните-участници в процедурата. На тази база се предлага конкретен вариант за решение на Министерския съвет и Народното събрание, с който да бъде продължена и окончателно финализирана процедурата за придобиване на нов многоцелеви изтребител съгласно технико-тактическите данни на предложените самолети, ценовите предложения и геостратегическите интереси на страната. По-късно следобед се очаква пресконференция на Каракачанов и Караниколов в сгрдата на МО. ", "date": "2018.12.21", "title": "Докладът за нов изтребител вече внесен в МС"}
{"url": "https://www.monitor.bg:443/bg/a/view/jeljaz-andreev-dari-sybranite-sredstva-za-amerikanski-advokat-na-nacionalnata-mreja-za-decataa-152836", "text": "В навечерието на Коледните празници Националната мрежа за децата получи дарение на стойност 4 485 лв. за своя проект – изграждане на Къща на децата в София. То бе предоставено от Желяз Андреев от Добрич – българския гражданин, който бе заплашен от екстрадиране в САЩ заради нарушаване на ембаргото за търговия със Сирия, както и от неговото семейство, съобщават от Националната мрежа за децата. Още в началото на разследването на Желяз, неговото семейство, с помощта на Oмбудсмана на Република България Мая Манолова, бе открило фондонабирателна сметка в онлайн капания, чрез която се набираха средства за евентуалната защита на Желяз Андреев от местен адвокат в САЩ, ако се стигне до неговото екстрадиране. Още при стартирането на кампанията, семейството на Желяз обяви, че ако не се наложи адвокатска защита в САЩ, сумата, която ще бъде набрана, ще бъде дарена на Национална мрежа за децата и нейния проект за изграждане на Къща на децата. „Щастлив съм, че в навечерието на Рождество Христово аз, близките ми и всеки едни българин, който допринесе за събирането на сумата в дарителската сметка, имаме възможност да подпомогнем осъществяването на проекта “Къща на децата“. Удовлетворен съм, че не се наложи тази сума да бъде използвана по първоначалното й предназначение. За мен, а вярвам и за всички българи, които застанаха до мен в най-тежките моменти, е удоволствие да знаем, че тези средства са инвестиция в най-ценния ресурс на България – децата.  Инвестицията в децата ни и в тяхното образование е това, което ни прави по-добри като личности и по-силни като общество“, заяви Желяз Андреев при реализирането на дарението. „Първо изразяваме своята радост за успешната развръзка по случая с Желяз Андреев, който попадна в един много тежък и безпрецедентен процес, при който той беше обвинен несъразмерно със служебните си отговорности и прерогативи“, коментира Георги Богданов, изпълнителен директор на Национална мрежа за децата. „Поздравяваме българските власти за навременната и адекватна реакция, която доведе до благополучното развитие и оттегляне на иска за екстрадиция“, допълни той. „Благодарим на Желяз Андреев и на неговите близки, които подеха кампанията за набиране на средства за неговата защита в САЩ, за доверието към работата на Национална мрежа за децата и за това, че те избраха каузата за изграждане на Къща на децата, на която да дарят събраните средства. За нас и за всички 152 организации, членове на Мрежа за децата, тази подкрепа е безценна, тъй като приближава реализирането на проекта с още 4 485 тухли“.  Проектът за изграждане на Къща на децата стартира през 2016 г. Той предвижда създаването на едно модерно и единствено по рода си пространство, което да бъде център за обучение и развиване на тези умения, които ще са необходими на децата ни утре, за да бъдат успешни хора и лидери. Къщата ще бъде и място за събития и обмен на идеи на всички 152 граждански организации, членове на Мрежата, които работят за благосъстоянието на българските деца. Къщата на децата ще осигурява активна и развиваща среда за деца от различни групи, възрасти, семейства и интереси. Тя ще бъде отворена за деца от цялата страна и ще бъде постоянно и общодостъпно място, където деца и възрастни се обучават и работят заедно по изграждане и отстояване правата на децата.", "date": "2018.12.21", "title": "Желяз Андреев дари събраните средства за американски адвокат на Националната мрежа за децата"}
{"url": "https://www.monitor.bg:443/bg/a/view/sedmichen-monitoring-17-21-dekemvri-152837", "text": "Бившият кмет на Галиче Ценко Чоков се разпищоли в кръчма, докато беше под домашен арест. Зъб го болял, а не върви да го лекува на гладно. И да не си мисли някой, че е стигнал до кръчмата на носилка. Такива несгоди хората като него ги застигат в съдебната зала. Ако се съберат на едно място Йоско Йосифов, Миню Стайков и Ценко Чоков, ще се получи театрална трупа. Представлението обаче трябва да се води при закрити врати. От съображения за сигурност. Международен ден за изкореняване на бедността. Дъното било: да оставиш бидона със зелето в заложната къща. Възмъжаване: Кога разбираш, че си пораснал? Когато по Коледа вместо на „плюс“ излезеш на „минус“. Житейска истина: Левчетата, събрани по време на сурвакането, имат чудодейната способност да се изпаряват. Гузните погледи на родителите ги издават. Дядомразовци се сбиха в центъра на Одеса, а две Снегурочки се опитваха да ги разтърват пред погледите на плачещо момиченце. Клип, който постави рекорд по гледаемост в понеделник. Спорът между беловласите хулигани възникнал, след като единият обвинил другия, че му дърпа клиенти. Още по-любопитно е името на единия дядо Мраз – Мустафа. Циркови артисти в затворническо райе скроиха номер на дресьора и си организираха дневна разходка в Дрезден. За залавянето на четирите зебри били ангажирани седем патрулни коли и конна полиция. От изживения стрес едната от затворничките набързо се споминала. Един полицай пък отнесъл ритник. Първото няма връзка с второто. Ето една американска дума, която няма скоро да побългарим. Речникът „Мериам Уебстър“ избра „справедливост“ за дума на годината. Предишни години са се редували познати думи като „феминизъм“, „наука“, „социализъм“... Справедливостта обаче не е чак толкова популярна у нас. Прахосмукачка, формички за лед или чорапи? Допитване на Ройтерс сред знаменитости показа, че това са част от най-противните им коледни подаръци. Странни хора, странни идеали. Колко му е като мен да си поръчат тиган в цвят пепел от рози. Като се заговорихме за странни неща, бракониер от Мисури, скършил завинаги рогата на няколкостотин елена, получи най-тежкото възможно наказание. В следващите 15 месеца затвор, които му предстоят, веднъж месечно той ще е принуден да гледа анимационния филм „Бамби“. С възпитателна и нравоучителна цел. Бившият кмет на Галиче Ценко Чоков отново се прояви – получил разрешение от съда да иде на зъболекар, а вместо това отишъл на ресторант. Хубавата новина е, че той съвсем очевидно се е излекувал. Така отпадат притесненията на вещото лице, което през ноември се чудеше как да му натъкми експертизата, за да покаже колко е зле. Домакиня от Канада опакова котарака си и го изпрати на приятелка като пощенска пратка. Балу се озовал на дъното на един от кашоните, приготвен за изпращане в Монреал, където кротко си спял, докато стопанката му увивала кутиите в амбалажна хартия. Алармата на „подаръка“ се включила по средата на пътя. Балу се легитимирал с мяукане и бил върнат обратно при разсеяната домакиня, която му обещала случката никога повече да не се повтаря. Неизвестни благодетели, на които им е втръснало от коледни песни и мелодии, окачват безплатни тапи за уши по телефонни бутки и стълбове, за да може да се пазарува на спокойствие, пише в. „Метро“. Гумените тампончета се предлагат в комплекти от 10 чифта, окачени на малко картонче, на което е написано: „Да се спасим от коледната песен на Марая Кери .All I Want for Christmas“. Вместо тапи по ушите у нас неизвестни благодетели кичат жиците с маратонки. Зложелатели твърдят, че имало връзка с наркодилъри, които предлагали стока в района. Ако беше така, най-малкото полицаите трябваше да го знаят. Не ли? Папа Франциск напомни на вярващите, че духът на Коледата не трябва да се ограничава до „врявата на консуматорското общество“. „Няма да е Коледа, ако търсим блестящите светлини на света, ако се тъпчем с подаръци, обеди и вечери, но не помогнем дори на един бедняк“, заяви папа Франциск. Впечатлени от речта му, една дузина български олигарси протегнаха ръчица. По навик. Столична библиотека връчи годишните си награди и сред най-четените съвременни български автори се оказа Венета Райкова. Броени часове след оповестяването на имената в социалните мрежи се разразиха бурни дискусии. Културтрегерите се събраха на махленска седянка, за да одумат и анатемосат водещата, която според тях не била никаква писателка, а чалгарка. Писатели и поети, които се имат за елитарна прослойка, се възмутиха, че Столична библиотека не ги е зачела и почела. Тръгнаха да си мерят звездните ореоли и заслуги на кантар. Декларираха, без никой да го иска и очаква от тях, че не четат „скандалната“ авторка и даже им е под нивото да я коментират (нонсенс, между другото – как така не искаш да коментираш нещо, което вече коментираш?!). След което порицаха дружно простия българин, който се тъпче с гренясал откъм рими чипс, мазни словесни банички и други нездравословни литературни храни, вместо да кусне от техните екзотични специалитети, блудкави и безвкусни, но пък „плейтнати“ елитарно. Венета Райкова не е Паулу Коелю. Няма и нужда да го копира. Книгите й обаче се купуват и четат. А това е достатъчно основание да си заслужи наградата. И никой няма право да я оспорва. Когато й стигнат тиражите, да я критикуват. Иначе не тя не им е на нивото, а те не са на нейното. И с подсмърчане нещата няма да се решат в тяхна полза. Тя ще тича напред, а критиците ще й дишат праха от подметките. Досадно е непрестанното мрънкане на някакви псевдозвезди, псевдоинтелектуалци и префърцунени сноби, които непрекъснато хокат българската публика, че не цени стойностните неща. Фолкпевиците били такива и онакива, съвременните текстописци били пълна скръб, поетите нямали усет за рима, а писателите не били никакви творци, ами продавачи на конфекция. Аман вече от недооценени таланти с претенции за гениалност. Когато напълните зала „Арена Армеец“ с публика, тогава критикувайте Галена и Фики Стораро. Когато достигнете тиражите на Венета Райкова и Людмила Филипова (заедно или поотделно), чак тогава ги заливайте с хейт. Така е с книгите. Някои се четат и се продават като топъл хляб, други преседяват по рафтовете, докато някой ценител не ги съзре. За всички има място под звездното небе. Излишно е да се завижда на мимолетната слава! Осем от всеки 10 български мъже живеят до 30-годишна възраст с родителите си, показва анализ на Евростат. Допустимата грешка в анализа е, че въпросните са определени като представители на силния пол. Всъщност, половете нямат вече чак такова значение. Чакам с нетърпение следващото преброяване между 22 януари и 15 февруари 2021 г., за да се обявя за циганин от третия пол. После тръгвам по протести и демонстрации. Имало хляб в тази работа, казват. Първа брачна нощ. Младоженецът, който още не се е отделял от мама, тихо открехва вратата, както е гол, и се запътва на пръсти към банята. Зад него се чува тревожен глас: „Къде бе, мама, къде с тези боси крачета!“. Не знам за вас, за мен 21 декември е специален ден. Почти идеален. Хората, които празнуват рождения си ден през декември, често мислят, че това не е идеалното време от годината, защото вниманието привлича Коледа. Няколко научни изследвания обаче установиха, че те имат много плюсове, съобщи в. „Мирър“. Като пръв плюс е посочено, че декемврийските рожденици си векуваме като костенурките. Много по-вероятно било да откарам до 105, отколкото някои мои връстници. Освен това родените през декември били по-мили и се оплаквали по-нарядко, а колебанията в настроението им не били чак толкова чести. Докато се извъртят минутите за автореклама, тъкмо ще дойде времето за разопаковане на коледните подаръци. Хайде, кой откъде е.", "date": "2018.12.21", "title": "Седмичен мониtоринг  (17 – 21 декември)"}
{"url": "https://www.monitor.bg:443/bg/a/view/za-4-i-pyt-borbata-izlychi-sportist-i-trenior-1-obob-sht-enie-152835", "text": "За 4-и път в историята на българския спорт борбата излъчи в една и съща година победители при спортистите и при треньорите в анкетите сред спортните журналисти. Световната и европейска шампионка Тайбе Юсеин бе определена за „Спортист на годината“, а треньорът й в националния женски отбор Петър Касабов стана №1 при наставниците. Интересното е, че в предишните два от три случая, когато триумфира тандем от борбата, това направиха Станка Златева и нейният треньор Симеон Щерев през 2010 и 2011 г. За последно пък на върха бяха Иво Ангелов с треньор Армен Назарян през 2013 г. Тайбе Юсеин стана общо 17-ият представител на борбата избиран за спортист №1 на България в 60-годишната история на анкетата, а Петър Касабов е 6-и при наставниците от старта на допитването на в. „Труд“ през 1984 г. до сега. 27-годишната Тайбе обяви, че е истинска привилегия за нея да получи наградата си от 4-кратната носителка на приза и председател на БОК Стефка Костадинова, която като майка я целуна по главата, а после й помогна да слезе от сцената, заради огромната емоция, която бе връхлетяла състезателката. \"Всички тук са живо доказателство, че мечтите се сбъдват с много трудолюбие и вяра. Хенри Форд е казал: \"Неуспехът не трябва да ви плаши. Неуспехът е една възможност да се започне отначало, само че този път по-разумно\". Аз започвах 10 пъти отначало и накрая успях“, разкри от сцената на „Арена Армеец“ шампионката. В допитването Тайбе изпревари с 293 точки втората - Мирела Демирева, която бе единствената отсъстваща от Златната десетка на церемонията. Безкрайно емоционална бе третата и най-малка в топ 10 Александра Начева (17 г.), която призна: \"Изгубих думи, тъй като не очаквах да съм тук, в тази класация. За мен е чест да съм на призовото трето място и благодаря на всички за това“. Както обикновено, грациите от националния ансамбъл по художествена гимнастика бяха най-стилни на церемонията. Момичетата на Весела Димитрова, които спечелиха приза за Отбор на годината, бяха решени в ретро стил с тесни панталони, елегантни цветни фракове и 12-сантиметрови токчета. \"Ансамбълът е пълният хегемон в тази анкета, пропуснаха само 2015 година. Те са красивото лице на българския спорт, те са \"златните момичета на България\", каза министър Красен Кралев, който ги награди. \"Спортист на България с увреждания\" стана Денислав Коджабашев (тенис на маса). В 61-о издание на анкетата \"Спортист на годината\" своя вот дадоха 139 действащи спортни журналисти от 49 електронни и печатни медии. Церемонията по награждаването в „Арена Армеец“ пък бе белязана от социалната тематика в спорта, като призовете бяха връчени от хора с мисии като сърфистите Йоан Колев и Илияна Стоилов, които се борят за Черно море без пластмаса, треньорите на деца в неравностойно положение и деца с увреждания Даниела Садикова и Стефан Илиев, наставниците на тима ни по голбал Веселин Кушнеренков и на „Отбор на надеждата“ Борислав Фердинандов, отец Андон Шавулев, ултрамаратонецът Красимир Георгиев и третата от Рио 2016 Ренета Камберова, която работи за популяризиране на спорта сред най-малките ученици. Сълзи в очите у всички присъстващи пък предизвика видео спомена за Боян Петров, който преди година бе в Златната десетка, а през май остана завинаги под връх Шиша Пангма. Насочени към темата за силата на българския дух и традиции бяха пък изпълненията на Нина Николина, Орлин Павлов, Михаела Филева и Владимир Михайлов, заедно с хор „Нови български гласове“.", "date": "2018.12.21", "title": "За 4-и път борбата излъчи спортист и треньор №1 (ОБОБЩЕНИЕ)"}
{"url": "https://www.monitor.bg:443/bg/a/view/borba-s-kontrabandata-na-migranti-v-sredizemno-more-152831", "text": "Европейският съюз официално удължи днес своята операция срещу контрабандистите на хора в Средиземно море с три месеца до края на март, предаде ДПА. Операция \"София\" започна през 2015 г. Тя има за задача да задържа контрабандисти и да разстройва техните дейности, като същевременно обучава либийската брегова охрана и налага оръжейно ембарго на обхванатата от конфликт северноафриканска страна. Досега операция \"София\" е спасила над 49 000 мигранти, повечето от които са били докарани в италиански пристанища съгласно договорености с Рим от 2015 г. Сегашното италианско правителство обаче възприе твърд подход към миграцията и се противопостави на подновяване на мандата на операцията, освен ако други държави от ЕС не се съгласят да приемат повече пристигащи мигранти. Тримесечното удължаване дава повече време за уреждане на спора, противопоставил Италия срещу страни членки, които са против каквито и да било ходове за преразпределение на кандидати за убежище в ЕС.", "date": "2018.12.21", "title": "Борба с контрабандата на мигранти в Средиземно море"}
{"url": "https://www.monitor.bg:443/bg/a/view/obiskiraha-apartamenti-na-isljamisti-v-shtutgart-152838", "text": "Германските правоохранителни органи извършиха тази сутрин обиски на апартаменти на предполагаеми ислямисти във връзка с евентуална подготовка на атентат на германско летища, съобщи \"Шпигел\". Претърсени са били четири апартамента в провинциите Баден-Вюртемберг и Северен Рейн-Вестфалия. Прокуратурата в Щутгарт води разследване по отношение на четирима души \"по подозрение за подготовка на насилствено престъпление, застрашаващо държавната сигурност\". Сред заподозрените са баща и син от град Аахен, които по данни на следствието са салафити (привърженици на крайно консервативен ислям). Германската полиция предупреди вчера всички големи летища, че има опасност от терористична заплаха и бяха затегнати значително мерките за сигурност на летищата, включително на летището в Щутгарт. По-рано охранителните камери засякоха на това летище подозрителни хора. Един от тях е бил в списък на потенциално опасни ислямисти. Днес са взети допълнителни мерки мерки за сигурност на летищата в Югозападна Германия, в района на границата с Франция, предаде ДПА, позовавайки се на официални представители и медии. Става дума за летищата в Щутгарт, Фридрихсхафен, Карлсруе/Баден-Баден и Манхайм. Правоохранителните органи на Мароко предупредиха за потенциална заплаха от терористична атака на летище в района, съобщи германската телевизия \"Зюдвеструндфунк\", Предупреждението се основава на заплахи, прехванати от чатове в интернет.", "date": "2018.12.21", "title": "Обискираха апартаменти на ислямисти в Щутгарт "}
{"url": "https://www.monitor.bg:443/bg/a/view/zapochva-obsyjdaneto-na-zakona-za-detsko-pravosydie-152833", "text": "В първите дни на 2019 г. започва интензивно обсъждане на текстовете в проекта на Закона за отклоняване от наказателно производство и налагане на възпитателни мерки на непълнолетни лица. За това се договориха министърът на правосъдието Цецка Цачева и представителите на Националната мрежа за децата, съобщиха от правосъдното министерство. В обсъждането са взели участие Георги Богданов, изпълнителен директор на Национална мрежа за децата, Калоян Станев и адвокат Диляна Гитева от Национална мрежа за децата, както и заместник-министърът на правосъдието Евгени Стоянов. По време на срещата били засегнати спорните въпроси в проекта - основният сред тях е да бъдат ли включени малолетните лица в обхвата на този закон или тези правоотношения да бъдат уредени с промяна на други закони. Министър Цачева уведомила експертите от Националната мрежа за децата, че са предприети активни съвместни действия между Министерството на правосъдието и Министерството на труда и социалната политика във връзка с евентуални изменения в Закона за закрила на детето, с оглед възможността малолетните да не бъдат включени в обхвата на действие на проекта. Двете страни се обединиха около становището, че финализирането на законопроекта е сред основните приоритети на Министерството на правосъдието, който се подкрепя от Националната мрежа за децата, обединяваща общо 152 граждански организации и съмишленици, работещи със и за деца и семейства в цялата страна.", "date": "2018.12.21", "title": "Започва обсъждането на Закона за детско правосъдие "}
{"url": "https://www.monitor.bg:443/bg/a/view/real-madrid-zapochna-pregovori-s-mourinio-152829", "text": "Жозе Моуриньо е все по-близо до завръщане в „Реал“ (Мадрид). Това призна спортният директор на испанския колос Предраг Миятович, който е нагърбен с прегововите между двете страни. В интервю за испанското радио „Кадена Сер“ Миятович разкри, че Специалния се ползва с подкрепата на клубния президент Флорентино Перес и шансовете за сделка са сериозни. „Знам, че Флорентино Перес харесва Жозе Моуриньо, коментира сръбската легенда. - Получих задача от ръководството да се свържа с Жозе и да проуча ситуацията. Знаете също, че съм голям приятел с агента му Жорже Мендеш, така че разговорите ще бъдат много позитивни. Не знам какви точно са процентите Моуриньо да се завърне начело на “Реал”, но възможностите са достатъчно големи. Защо казвам това? Защото аз знам, че Флорентино обича Моуриньо и мисля, че всеки път, когато има смяна на треньора в “Реал”, той влиза в контакт с него. Огледайте се, има ли много варианти за нов треньор на отбора?“, отбеляза още Предраг Миятович. Както е ясно, в момента Специалния е безработен, след като преди дни бе уволнен от „Манчестър Юнайтед“. И въпреки че португалецът си тръгна от клуба, на „Олд Трафорд“ продължават емоциите около раздялата. Звездата Пол Погба, който беше в открит конфликт с Жозе, публично демонстрира радостта си. Френският национал се появил на тренировка и изкрещял към съотборниците си “Той си мислеше, че ще ми се подиграва и че ще настрои феновете срещу мен. Е*аваше се с грешния човек“, пише „Сън“. Наложило се помощник-треньорът Майкъл Карик, който беше и в щаба на Специалния, веднага да мъмри халфа, като му напомнил, че нито един играч не е по-голям от клуба, както и че всеки, който не е на ниво, ще бъде продаден и затова всички заедно трябвало да подобрят резултатите си на терена. Единственият, който пък не се зарадвал на освобождаването на Моуриньо, бил нападателят Ромелу Лукаку, който бе негово протеже и нищо чудно скоро да бъде продаден.", "date": "2018.12.21", "title": "„Реал“ (Мадрид) започна преговори с Моуриньо"}
{"url": "https://www.monitor.bg:443/bg/a/view/cvetanov-kani-holandski-deputati-da-vidjat-kak-ohranjavame-granicata-na-es-152834", "text": "Лидерът на ПГ на ГЕРБ и зам.-шеф на партията Цветан Цветанов се срещна с холандския посланик у нас Беа Тен Тушер, съобщиха от пресцентъра на ГЕРБ. Двамата обсъдили политическата ситуация в България и Европа и подчертали ключовата важност на неприкосновеността на върховенството на закона в Европа и функционирането на демократичните процеси и Цветанов и Тен Тушер обсъдили и парламентарното сътрудничество между двете държави в сектор „Сигурност“, като се обединиха около идеята за засилване на диалога. Цветанов отправил отворена покана към членовете на холандския парламент за работно посещение в България, за да се запознаят от първо лице с постигнатото от нашата страна за ефективната охрана на външната граница на ЕС и законодателната дейност в сферата на сигурността.", "date": "2018.12.21", "title": "Цветанов кани холандски депутати да видят как охраняваме границата на ЕС"}
{"url": "https://www.monitor.bg:443/bg/a/view/strelba-v-centyra-na-viena-dvama-sa-tejko-raneni-152830", "text": "Един човек загина и един бе ранен при стрелба в центъра на Виена, съобщиха местните медии. Полицейска операция с участието на хеликоптери бе задействана след стрелбата. Центърът на града бе блокиран от спецслужбите. По първоначални данни изстрелите били произведени малко след обяд (около 13.30 ч местно време) край ресторант Zum Figlmüller. Както извършителите, които са били двама, така и потърпевшите са обядвали в заведението и най-вероятно всички са се познавали. Престъпниците са избягали непосредствено след това. Причините за случилото са неясни, първоначално местната полиция не изключваше да става дума за тероризъм, но след това тази версия отпадна, съобщи Oe24. Жертвите на нападението са били простреляни в главата, като стрелбата е станала безистена извън заведението. Поне един от престъпниците е говорел \"славянски\", твърди очевидец – случайно озовал се на местопрестъплението литовски журналист, цитиран от Oe24. Той е крещял „Брат, брат!“. Изстрелите са били поне шест или седем. Всички наоколо първоначално помислили, че става дума за коледни фойерверки.", "date": "2018.12.21", "title": "Стрелба в центъра на Виена, един убит (обновена)"}
{"url": "https://www.monitor.bg:443/bg/a/view/desislava-atanasova-glasuvahme-145-zakona-prez-2018-ta-152828", "text": "Народното събрание е гласувало 145 закона през тази година - „за един по-добър живот на българските граждани“. С тези думи Десислава Атанасова от ГЕРБ обобщи в прламентарна 2018 г. пред Нова телевизия. „От нас гражданите очакват по-добрите решения. Има сериозна чуваемост от страна на управляващите за исканията на гражданското общество“, коментира още тя. През тази една година не само ГЕРБ, но всички партии в Народното събрание показаха, че могат да се обединят около една цел – европредседателството., увери още Атанасова. Мисля, че няма българин, който да отрече, че това беше едно успешно европредседателство, добави тя. През тази година стана ясно, че има сериозна чуваемост от страна на управляващите за исканията на гражданското общество. Всичко, което поискаха гражданите беше решено – има повече средства, за социална политика, за здравеопазване, за образование, заяви депутатът от ГЕРБ. Хората на нас са гласували доверие, очакват решенията от нас. Мисля, че смисъл от предсрочни избори няма, каза още Атанасова. „Това е година с най-лошото качество на законите“, контрира на свой ред депутатът от БСП Весела Лечева. По думите й БСП е единствената опозиция в пленарната зала. Според нея България остава на последно място по бедност. \"Това бе загубена година за българската икономика,за гражданите“, каза Лечева. Нигяр Джафер от ДПС пък определи 2018 г. Като година символ на безвремието – не само в здравеопазването, а и в инвестициите. Управляващите не са наясно накъде са тръгнали, добави Джафер. Тя коментира и речта на почетния лидер на ДПС Ахмед Доган: „Той каза, че трябва да се промени моделът на управление и всички партии да се обединят около програма за ускорено управление на България. Проблемите са прекалено сериозни да се решат само от една партия\".", "date": "2018.12.21", "title": "Десислава Атанасова: Гласувахме 145 закона през 2018-та"}
{"url": "https://www.monitor.bg:443/bg/a/view/martin-mihajlov-organizator-na-koncerti-nauchihme-se-da-si-plashtame-za-udovolstvijata-152824", "text": "- Тези празници най-често са свързани с пътувания и ние започнахме да се нагаждаме към това. До преди 5-6 години София се изпразваше. Но сега има много хора, които се връщат от чужбина и вече както по-малките градове се пълнят по празниците, така започна да се получава и в столицата. Интересът е голям почти без значение какъв е стила на музиката, която предложим в клуба. Затова и от няколко години по Коледа в почти всички заведения в София се случват много събития. - Не, не е, но става по-предпочитан отколкото беше. Започва да се случва на по-нормални цени, като под по-нормални разбирам по-високи, по-адекватни. Така е от около 5 години. Горе-долу по това време групите започнаха да придобиват някаква увереност. Давам пример с една група като Smallman, които не ги пускат много по радиото и телевизията, няма ги дори в печата и онлайн медиите, но те свирят на цени, които са равни на Белослава, Остава, Ъпсурт. Известни са сред феновете си с големите вложения в продукция, която има високо качество и висока цена. До преди години единствените коментари около концертите беше „Защо е толкова скъпо?“, сега по-скоро питат „Ще има ли билети?“, „Останаха ли“? - Със сигурност. Нямаме и шанс да не се научим, защото вървим по пътеки, утъпкани от по-развити пазари. И когато си мечтаем да видим тук някоя от любимите си банди, ние трябва да се съобразим с тези стандарти. - Но пък има нещо друго. Достъпно вече е да посещаваш концерти в чужбина. Това, което ще доведе големите концерти в близко бъдеще и у нас е разглеждането на света около нас. По този начин ще се научим как се прави. Няма друг пряк път от срещането на други култури, на други навици. Дори в момента да обясняваме защо е важно цените на билетите да са по-високи, защо е важно да си връщаме пластмасовите чашки, а не просто да ги хвърлим на земята. Говоренето няма да има такъв ефект. Трябва да идеш, да опиташ и да видиш, че това върши работа. - Да, има. Но има нещо много важно, понякога, нещо, което е много успешно, може много рязко да омръзне и то изключително трайно. Затова е много важна дозировката. Бандите, които я намерят успяват да стоят на повърхността. Такава например е Остава, Светльо & The Legends. Te знаят кога да се появят сцената. Има обаче и феномени като Ъпсурт. Това е група, която сигурно от 10 години е на постоянен висок, за родните стандарти, хонорар и имат участия всяка седмица в София, което е опасно често. И им се получава. Те са толкова популярни и обичани, че броят на хората, които искат да ги видят на живо са страшно много. Имат и различни профили - както могат да бъдат в някаква популярна дискотека, така и в ъндърграунд клуб, така могат да пеят и с банда на живо. - Пари, стандарт, няма друго обяснение. И количеството аудитория, но това е основен проблем на България. Дори в Пловдив и Варна е голяма разликата. Нещо, което пък е драстично различно в София и в по-развитите държави – когато правиш един концерт там и тук, тук трябва много усилия, за да го обслужваш до последно. У нас почти няма разпродадени големи концерти на стадион. Като виждаш, че продажбите на билети не върви добре трябва да вземеш решение дали да го отмениш, което много рядко у нас се случва. Обикновено се лъже, че изпълнителят има лични причини и отменя събитието. А най-често причината по цял свят е само една - слаби продажби. Отменяш и връщаш парите, но нас ни е срам да признаем, че не се е продал концертът. Затова се реинвестира до последно в реклама с мисълта: „Дано тръгне в последния момент, защото ние по традиция си купуваме билети в последния момент“. След подобно нещо, може и да не успееш да се вдигнеш. Малко са компаниите у нас, които могат да си позволят да затворят пари на годишна база за пакет концерт – 10 или 20. Така, като имаш 2 или 3 провалени събития, ще компенсираш с другите. - Не може да обявиш концерт и да чакаш първо да ти дойдат парите и после да си вършиш работата. Трябва да имаш капитал да покриеш тоталната загуба. - Започнах да работя в „Строежа“, а от 2003-та съм му управител. Три години по-късно успях да убедя останалата част от екипа, че трябва да започнем да се занимаваме и с концертна дейност. До ден днешен не знаем дали това е било добро решение. Голяма част от концертите, които правим са по убеждение. Години наред съм смятал, че е въпрос на чест да не сменяме стиловете, т.е. да не се месим там, където нашият вкус не може да възприеме. - Да, но не това ни оставя на повърхността и не защото е печелившата схема, а защото до голяма степен работим на инат. Не искаме да повярваме, че масата от хубава музика не може толкова дълго време да намери широк отзвук. Става въпрос за популярна музика, която е мейнстрийм за целия свят. - Да, има, и то изключително силна и ще става по-силна. Първо, защото много хора са си мечтали да се занимават с това, а работата изглежда доста приятна отстрани. Всъщност най-често просто фалираш жестоко. Конкуренцията стана по-голяма и защото във времето вече се изградиха и някакви стандарти. Аз съм завършил икономическа гимназия и това, което ни учеха е, че най-често един предприемач успява от третия-четвъртия път. Обикновено си плащаш за опита, който придобиваш и след това, ако още имаш хъс, успяваш. - Приятел съм с всички от Gravity и са ми любима група, затова и исках да опитам, дали е възможно те да се съберат. Знаех, че концертът им ще бъде разпродаден предварително. Но това е логично. Когато една група се събера след години, винаги така да се случи. Трудното е след това, когато феновете знаят, че ако не днес ще ги видят другия месец. Тогава личи колко тежи тази група. Ако някой ти каже искаш ли да гледаш Майкъл Джексън за последно, ти какво ще направиш? – Всичко, нали? Затова последното му турне беше с 30 дати на „Уембли“. Не идва Майкъл Джексън в България, ти отиваш при него. Руши не беше излизал на сцена от 8 години, също нямаше начин да не разпродаде концерта, особено след като тогава намерението беше да е еднократно излизане. За самия него също беше събитие да излезе пред публика, защото той е старателен и се готви по няколко месеца преди концерт, правят се нови аранжименти всеки път. Сега хубавото е, че е решил да прави нова песен, вдъхновен от последните му два лайфа преди месец. През годините е бил крайно разочарован от сцената в България и шоубизнеса, и явно това време, в което го няма е имало някакво развитие, а сега, от дистанцията на годините и изолацията, напредъкът се забелязва още повече и като че ли това го накара да иска да се върне в музиката. - Между Коледа и Нова година има специална програма, особено в „Терминал 1“, като между двата празника ще дадем сцена на любими рап изпълнители начело с Уош МС(27.12), „Остава“ (29.12) и P.I.F. (31.12). Предвиждаме едни много музикални празници!", "date": "2018.12.21", "title": "Мартин Михайлов, организатор на концерти: Научихме се да си плащаме за удоволствията"}
{"url": "https://www.monitor.bg:443/bg/a/view/zatvoriha-zavedenieto-i-firmata-za-ketyring-natrovili-varnenski-uchenici-152826", "text": "Областна дирекция по безопасност на храните във Варна издаде и връчи заповеди за спиране експлоатацията на заведението и фирмата за кетъринг, свързани със случая с хранителното отравяне на ученици от гимназията с преподаване на чужди езици „Йоан Екзарх“ – Варна. Те вече са запечатани, съобщиха от БАБХ. На собствениците на двата обекта ще бъдат съставени актове за административно нарушение по Закона за храните, след открити несъответствия при предлагането и доставянето на храната. Екипът от инспектори от ОДБХ-Варна и Регионална здравна инспекция извърши епидемиологично проучване. Лабораторните анализи от взетите проби за изследване от работната среда и персонала са установили, че натривките от ръцете на персонала и от заведението, в което се е провело коледното тържество и от производственото предприятие (външната кетъринг фирма, която е приготвила и доставила храната), са положителни за стафилококи и отрицателни за ешерихия коли и ентеробактерии. На 17 декември, след подаден сигнал от родител до РЗИ-Варна за случай с ученици със симптоми на хранително отравяне, регионалната здравна служба уведомява ОДБХ-Варна. Постъпилата информация е за хранителен взрив при деца от 9-ти клас, които на 15 декември са били на предколедно тържество в заведението във Варна. От 96 ученици, 58 са с прояви на стомашно-чревни оплаквания. Едно дете е хоспитализирано по желание на родителите. Областната структура на БАБХ извърши същия ден проверка на мястото, на което е проведено училищното събитие, регистрирано като кафе-аперитив. След като инспекторите на областната дирекция обследват пътя на доставка на кулинарната продукция и предполагаемото заразяване, се установява, че за сервиране не са използвани прибори за еднократна употреба. Хигиенното състояние на обекта е задоволително, осигурени са миещи и дезинфекционни средства, личните здравни книжки са редовно заверени. Взети са проби от работни повърхности и от обслужващия персонал на заведението. На 18 декември е извършена проверка в производственото предприятие, откъдето е доставена храната. Извършена е проверка на произведените и доставени храни за мероприятието. Като суровини за приготвяне на продуктите са използвани маргарин, сирене, кашкавал, луканка и шунка. Те са въведени във входящия дневник, представени са и придружителни документи. Продуктите са в срок на годност и правилно съхранявани. Взети са натривки от работни повърхности и от ръцете на персонала. За случая са уведомени и органите на реда във Варна.", "date": "2018.12.21", "title": "Затвориха заведението и фирмата за кетъринг, натровили варненски ученици"}
{"url": "https://www.monitor.bg:443/bg/a/view/narkoman-obra-shestgodishno-dete-v-harmanli-152825", "text": "30-годишен наркоман от Харманли е задържан след като нападна и ограби шестгодишно дете. Мъжът отмъкнал от 6-годишното момченце мобилиния му телефон и златна обеца. Това станало докато хлапето си играело в двора на къщата си на ул.”Спартак” в Халманли, в една от двете ромски махали в града. Майката на момчето подала сигнал в полицията, а обирджията е издирен и задържан за 24 часа в ареста. Той е известен и с предишни подобни прояви, има нападения над деца и възрастни хора. Бил наркозависим и с дребните пари от откраднатите вещи си купевал дрога, казаха негови комшии.  ", "date": "2018.12.21", "title": "Наркоман обра шестгодишно дете в Харманли"}
{"url": "https://www.monitor.bg:443/bg/a/view/ivancheva-izliza-ot-aresta-prokuraturata-ottegli-protesta-si-152821", "text": "Няма електронни гривни за подсъдимите за вземане на подкуп в големи размери бивша кметица на столичния район „Младост“ Десислава Иванчева, нейната заместничка Биляна Петрова и Петко Дюлгеров. От Министерство на правосъдието съобщиха, че с писмо до председателя на Специализирания наказателен съд началникът на Областна служба „Изпълнение на наказанията“-София го уведомява, че в изпълнение на определението от 19.12.2018г. в частта му за осъществяване на електронно наблюдение на Десислава Иванчева, Биляна Петрова и Петко Дюлгеров по смисъла на чл. 263, ал.1, т.3 от ЗИНЗС и задължението на началника на Областна служба „Изпълнение на наказанията“ – гр. София да издаде заповед за прилагане на електронното наблюдение, към настоящия момент съществува техническа невъзможност за прилагане на електронен мониторинг по отношение на лицата с наложена мярка за неотклонение домашен арест. „Системата за електронно наблюдение, която трябва да бъде внедрена по проект „Модернизиране на пенитенциарната система в България“, финансиран по Оперативна програма „Добро управление“, все още не е пусната в реална експлоатация с въвеждане на реални правонарушители в нея, тъй като в момента се реализират допълнителни поддейности, пряко свързани с внедряването на Системата за електронно наблюдение“, съобщават още от правосъдното министерство. На 19 декември т.г. съдия Иво Хинов пусна за трети път под домашен арест с условие той да започне да действа от 12 часа на 22 декември и тримата да бъдат с електронни гривни. Едното от условията обаче не може да бъде изпълнено. На 20 декември прокуратурата протестира освобождаването им под домашен арест, което ще бъде разгледано от апелативния спецсъд след Коледа.", "date": "2018.12.21", "title": "Няма електронни гривни за Иванчева и Петрова (ОБНОВЕНА)"}
{"url": "https://www.monitor.bg:443/bg/a/view/osigurjavat-rabota-na-16-567-bezrabotni-prez-2019g-152822", "text": "Осигуряват работа на 16 567 безработни през 2019г. по плана за заетостта. Това стана ясно след Националния съвет за насърчаване на заетостта, съобщиха от социалното министерство. Общият бюджет на плана е 73 млн. лв., като средствата ще бъдат използвани не само за осигуряване на заетост, но и за финансиране на проекти за обучение, които ще дадат възможност на близо 11 500 безработни да повишат знанията и квалификацията си. С това се цели те да станат по-конкурентоспособни на пазара на труда. По Плана за заетост ще се осигури и обучение по ключови компетентности на 1000 заети в микро и малки предприятия. През следващата година мерките за заетост и обучение ще са насочени приоритетно към продължително безработните, безработните до 29 години и над 50 години. Сред целевите групи са още хората с трайни увреждания и икономически неактивните хора, които имат желание да работят. Очакванията са безработицата у нас да е 4.8%, а заетостта сред населението между 15 и 64 г. – 68%. Приоритетните направления в Плана за действие по заетостта през 2019 г. ще са подкрепата за насърчаване на икономическия растеж, подобряването на бизнес средата, развитието на основни сектори на икономиката и тяхното въздействие върху заетостта. Сред основните задачи на документа е и подготовка за бъдещите промени в труда под въздействие на новите технологии, подкрепата на заетостта в малките и средните предприятия, развитието на регионите и подобряването на функционирането на пазара на труда.", "date": "2018.12.21", "title": "Осигуряват работа на 16 567 безработни през 2019г."}
{"url": "https://www.monitor.bg:443/bg/a/view/slavisha-stojanovich-ostavam-v-levski-152820", "text": "Треньорът на „Левски“ Славиша Стоянович обяви, че остава в клуба и няма намерение да напуска. Спецът имаше оферта да поеме националния отбор на Латвия, като медиите там дори обявиха сделката за сигурна. Словенецът обаче бе категоричен, че поне засега остава на „Герена“. \"Оставам в “Левски”! Имам договор, който изпълнявам. Всички останали твърдения за моето бъдеще са спекулация\", съобщи Стоянович пред \"Блиц\". Словенският специалист подписа на 30 юли със \"сините\" за два сезона. Ако латвийците го бяха убедили да поеме отбора им, трябваше да платят неустойка на “Левски” за разтрогването на контракта. А те нямаха подобни намерения. В момента Стоянович е в кратка ваканция преди старта на зимната подготовка на отбора. “Левски” се събира за първа тренировка на 8 януари, след което ще проведе едномесечен лагер в Кипър. Всичко е съгласувано със Стоянович и ако спецът бе напуснал, това щеше да доведе до хаос в клуба.", "date": "2018.12.21", "title": "Славиша Стоянович: Оставам в „Левски“"}
{"url": "https://www.monitor.bg:443/bg/a/view/puskat-novi-avtobusi-do-vitosha-ot-utre-152819", "text": "Столичната община пуска от утре 10 нови автобуси, пригодени за условия, по трасето до „Витоша“. Возилата, които ще се движат по линиите 63 и 66 бяха представени от кмета на София Йорданка Фандъкова. „Посрещаме новия зимен сезон с обновени автобуси, които тръгват още утре, и се надявам да бъдат много по-удобни за хората. Почти три пъти повече са седящите места в тях и са с повече багажни отделения, така че хората да могат да качват ските и шейните си. Общо местата са колкото и досега - над 80, с 60 седящи и 22 правостоящи места. Така че се надявам всички любители на зимните разходки и спортове да се възползват от този начин на достъп до планината“, заяви Фандъкова и посочи, че по-добре за природата е да е използва общественият транспорт, отколкото частните автомобили. Градоначалникът съобщи още, че от утре ще се пуснат и лифтовете. „Надявам се максимално да подобрим достъпа до планината. Ако се наложи, ще се спира временно движението, за да се почистват пътищата. Тези автобуси ще се движат по разписанието, което е било до момента“, заяви тя и посочи, че най-важно е през зимата децата от София да имат възможност да се учат да карат ски. „За мен е важно планината да бъде удобна и достъпна за гражданите на София“, заяви тя.", "date": "2018.12.21", "title": "Пускат нови автобуси до „Витоша“ от утре "}
{"url": "https://www.monitor.bg:443/bg/a/view/skid-row-za-pyrvi-pyt-v-bylgarija-152823", "text": "Щурата рок банда Skid Row ще стъпи за пръв път на българска земя, 30 години след като започна щурма за сърцата на феновете в Америка. В почти оригинален състав те ще забият в столичната зала Универсиада на 7 юни 2019-та. Бандата се събира в годините, когато глем рока на Motley Crue и Poison набира адска сила и бързо се превръща в една от емблемите на стила като още с първия си албум „Skid Row“ от 1989-та печели престижното отличие „Любим нов рок изпълнител“ на Американските музикални награди. Двама от основните членове, написали този албум – басистът Рейчъл Болан и китаристът Дейв „Змията“ Сабо, пристигат у нас, заедно с още един оригинален член от състава на бандата от 80-те – Скоти Хил на китарите. Българските фенове ще се радват на изпълнението зад барабаните на един по-нов член на бандата Роб Хамърсмит, а зад микрофона ще застане харизматичния бивш фронтмен на DragonForce ЗиПи Тиърт. Именно с него предстои да излезе и третият диск от трилогията „United World Rebellion“, който ще носи заглавието „United World Rebellion: Chapter Three“ и се очакава на пазара през 2019г. Точно за турнето. Билетите “Ранно Пиле” са на цени от 45/50лв., но те ще се продават само в магазин „Яко“ на ул. Граф Игнатиев 43 до края на декември. Онлайн пропуските ще струват 55/60лв.", "date": "2018.12.21", "title": "Skid Row за първи път в България"}
{"url": "https://www.monitor.bg:443/bg/a/view/toto-pechalbi-tiraj-101-152817", "text": "„6 от 49“: Числа - 8, 14, 16, 34, 39, 45. Печалби: 6 – няма, 5 – 5 по 5238,00 лв., 4 – 396 по 66,10 лв., 3 – 8015 по 4,60 лв. ДЖАКПОТ: 5 647 827,69 лв.  Числа - 2, 11, 24, 30, 37, 39. Печалби: 6 – няма, 5 – 3 по 3402,00 лв., 4 – 319 по 32,00 лв., 3 – 4485 по 3,30 лв. ДЖАКПОТ: 590 694,10 лв.  I теглене: 2, 3, 10, 30, 35. Печалби: 5 – няма, 4 – 142 по 260,40 лв., 3 – 5624 по 8,70 лв. II теглене: 9, 16, 17, 20, 35. Печалби: 5 – няма, 4 – 177 по 208,90 лв., 3 – 6623 по 7,40 лв.  Числа: 7, 9, 11, 19, 27; Зодия 9 – Стрелец. Печалби: 5+1 – няма, 5 – няма, 4+1 – 2 по 5000,00 лв., 4 – 10 по 500,00 лв., 3+1 – 50 по 100,00 лв., 3 – 356 по 10,00 лв., 2+1 – 400 по 5,00 лв., 1+1 – 1530 по 1,50 лв., 2 – 3781 по 0,80 лв., 0+1 – 1956 по 1,00 лв. ДЖАКПОТ: 3 000 000,00 лв.  Позиция - 3, 4, 7; Цифра – 3, 6, 0. Печалби: 3 – 4 по 14 109,00 лв., 2 – 595 по 48,60 лв. ДЖАКПОТ – няма.  Година 65, месец 07, дата 04, ден 5. Печалби: I група - няма, II група – няма, III група – 368,60 лв., IV група – 2 по 115,20 лв., V група – 7 по 32,90 лв., VI група – 3 по 61,40 лв., VII група – 12 по 19,20 лв., VIII група – 35по 5,30 лв., IX група – 28 по 9,90 лв., X група – 65 по 5,00 лв., XI група – 224 по 1,70 лв., XII група – 193 по 2,40 лв., XIII група – 429 по 2,30 лв., XIV група – 1229 по 1,30 лв., XV група – 2282 по 1,10 лв. ДЖАКПОТ: 9436,33 лв. Печалба Игра Фиш № Район „Ford EcoSport“ 6/49 585535695 Роман 5000 лв. 5/35 115894247 Търговище 5000 лв. 5/35 115894247 Хасково", "date": "2018.12.21", "title": "Тото печалби, тираж № 101"}
{"url": "https://www.monitor.bg:443/bg/a/view/niki-iliev-otreche-da-e-bolen-152810", "text": "Актьорът и режисьор Ники Илиев отрече да е тежко болен. Подобна спекулация се роди в медийното пространство покрай участието на звездата от „Забранена любов“ в кулинарното предаване „Черешката на тортата“. „Качвам тази необработена снимка която се видя в предаване. Синината се случи по време на кикбокс спаринг и отдавна я няма. Петната по ръцете си ги имам от 5 години и никога не съм ги крил. В момента съм напълно здрав, за което съм супер благодарен.“, написа в социалните мрежи бившият модел, като не пропусна да пожелае весели празници на всички. Освен с външния си вид, в предаването Илиев разбуни духовете и със свое изказване. Нищо не се получи, но при теб няма да е така”, обърна се към Ралица Паскалева той, която дари със син волейболния национал Теодор Салпаров. Припомняме, че Ники беше във връзка с лекоатлетката Ивет Лавова преди около 10 години и по всяка вероятност изказването е по неин адрес.", "date": "2018.12.21", "title": "Ники Илиев отрече да е болен"}
{"url": "https://www.monitor.bg:443/bg/a/view/shestoklasnici-nameriha-razpileni-banknoti-predadoha-gi-152808", "text": "Четирима шестокласници от Пловдив намерили крупна сума до училището си и вместо да си разделят парите, ги предали на първия полицай, когото срещнали. Случката станала около 14 часа на 4 декември. Виктор Янчев, Александър Найденов, Георги Дойков и Димитър Озев от ОУ „Душо Хаджидеков” влезли в магазинче до училището си да си купят нещо. На излизане Александър видял пред магазина да присветва нещо, но си помислил, че са хартийки и решил да не казва на приятелите си. Митко забелязал, че това са разпилени банкноти по земята. „И после Виктор ги взе. Решихме да ги пакетираме и да ги дадем на полицаите, за да започнат да издирват човека, който ги е загубил”, разказа Александър по време на церемония, на която той и приятелите му бяха наградени с почетни грамоти от директора на ОД на МВР в Пловдив ст. ком. Атанас Илков. Тъй като парите били точно пред магазина в близост до училището им, децата влезли първо в търговския обект да попитат, допълни разказа на Александър Георги. После Георги и Виктор отишли до края на другия блок, за да потърсят документи за самоличност и още пари. „Защото полицаите ни казаха, че би трябвало да има някакви документи за самоличност, портмоне или нещо друго, но нищо нямаше”, каза Георги. „Решихме да отидем да ги дадем на най-близките полицаи. Казахме си всички, че трябва да отидем да ги дадем, че не сме крадци. Търсихме дали има някакви лични документи”, обясняват децата. Тъй като по това време имало футболна среща между отборите на „Ботев” и „Локомотив”, кварталът бил пълен с полицаи. Момчетата отишли при първите униформени, които видели. Те били служители на Жандармерията и хлапетата им предали намерените банкноти. „Полицаят ни каза, че така трябва да се прави и че това са много пари и ако е примерно дребна сума – можем да ги задържим, но и това не е много хубаво. Мислехме, че са на някой от блока. То наистина е много голям блок”, разказва и Виктор. След като предали парите, веднага се обадили по телефона на родителите си, на бабите и дядовците си, за да се похвалят какво е станало. „Към момента сумата още е у колегите, защото все още не се е появил никой, който да заяви, че тази сума е негова. Тези момчета трябва да са горди и ние също с това че са постъпили изключително разумно, изключително почтено и с целия си респект към това, което са направили, им благодаря. Постъпката им е достойна за уважение”, уточни шефът на полицията в Пловдив ст.ком. Атанас Илков. Той отказа да обяви точния размер на парите, защото собственикът им се издирва.", "date": "2018.12.21", "title": "Шестокласници намериха разпилени банкноти, предадоха ги "}
{"url": "https://www.monitor.bg:443/bg/a/view/plovdiv-pod-policejska-blokada-za-otkrivaneto-na-esk-152818", "text": "Полицията в Пловдив ще впрегне всички свои ресурси, за да осигури безопасното провеждане на церемонията на 12 януари за откриването на Европейската столица на културата. Това обяви ст. ком. Атанас Илков, директор на ОД на МВР в Пловдив, който обаче отказа да посочи колко точно полицаи ще бъдат ангажирани. По данни на организаторите от фондацията „Пловдив 2019” се очакват между 30 и 50 000 посетители на грандиозната церемония, за която ще отидат 2 милиона лева. 30-метрова кула ще бъде издигната от южната страна на тунела на бул. „Цар Борис Трети Обединител”, който ще бъде изцяло затворен за движение на 27 декември. Тъй като това е основна пътна артерия, която преминава покрай Панаира, през кръстовището на Чифте баня, тунела и „Тримонциум” към Сточна гара, трафикът на града се очаква да бъде парализиран до средата на януари. Рейсовете, които минават по булеварда, са с променени маршрути, като някои от тях ще се движат по бул. „Васил Априлов”, а останалите ще бъдат пренасочени по „Шести септември”, за да заобиколят тунела. Според неофициална информация вип гостите на церемонията ще бъдат позиционирани на петия етаж на хотел „Тримонциум”, откъдето ще наблюдават грандиозната церемония. Те вече са получили покани за събитието, на които пишело, че поканата важи само за един човек. По информация от директора на ОД на МВР в Пловдив, за да бъде осигурена безопасността на гражданите, ще бъдат впрегнати абсолютно всички ресурси на дирекцията в Пловдив. В помощ на колегите си от Пловдив ще пристигнат служители на СПС и на Жандармерията в София. Периметърът около кулата ще бъде ограден. Предвижда се разполагането на контролно-пропускателни пунктове. „Мерките няма да бъдат по-различни от една рискова футболна среща. Ще има съответните КПП-та, контрол, пропускателен режим. Всеки гражданин ще мине през полицейски служители, за проверка”, каза Илков. Той призна, че няма да бъде лесно и всички негови колеги го знаят и са готови да посрещнат това предизвикателство. Край кулата ще дежурят по пет линейки и пожарни.  ", "date": "2018.12.21", "title": "Пловдив под полицейска блокада за откриването на ЕСК"}
{"url": "https://www.monitor.bg:443/bg/a/view/dejurni-kasi-za-plashtane-na-fakturi-kym-evn-bylgarija-po-vreme-na-kolednite-i-novogodishni-praznici-152797", "text": "Клиентите на EVN България ще могат да заплащат консумирана енергия в касовите салони на „Български пощи“ ЕАД във всички работни дни до края на 2018 г. Клиентите могат да заплащат своята консумация и през уикендите - на 22 - 23 декември и 29 - 30 декември, когато касовите салони на „Български пощи“ ще работят с традиционното си работно време за съботни и неделни дни. На 31 декември 2018 г. гишетата за работа с клиенти ще работят с намалено работно време.  В периода 24 – 26 декември 2018 г. и на 01.01.2019 г. пощенските станции няма да работят. На разположение на клиентите са също и касите на Изипей АД, които осигуряват дежурни каси в периода 23 – 26 декември.   ", "date": "2018.12.21", "title": "Дежурни каси за плащане на фактури към EVN България по време на коледните и новогодишни празници"}
{"url": "https://www.monitor.bg:443/bg/a/view/damjan-popov-s-dva-kupona-za-rd-152806", "text": "С цели два купона певецът Дамян Попов отпразнува 32-ия си рожден ден. Звездата на „Пайнер“ се е родил на днешната дата, но още снощи стартира празненствата с парти в София, когато беше обграден от приятели и колеги. Той побърза да сподели хубавите емоции от вечерта и със своите последователи в социалните мрежи: Благодаря за хубавите думи! Да ви се връща! 32… хайде, наздраве!“. Тази вечер пък изпълнителят на „Делено на две“ ще празнува и във Варна, но в много по-тесен кръг. През лятото Попов изкара един от най-големите си хитове до момента - „Копакабана“, в който си партнира с фолк дивата Анелия.", "date": "2018.12.21", "title": "Дамян Попов с два купона за РД"}
{"url": "https://www.monitor.bg:443/bg/a/view/zaharieva-busyt-s-podaryci-pytuva-otnovo-kym-bosilegrad-152813", "text": " Микробусът с подаръците за българските деца в Босилеград пътува отново към границата и имаме уверението, че децата ще получат коледните си подаръци. Това коментира вицепремиерът и външен министър Екатарина Захариева. По думите й бусът ще бъде още днес в Босилеград. Захариева увери, че са имали пълно съдействие от страна на сръбските власти. На свой ред премиерът Бойко Борисов се е чул със своя сръбски колега Ана Бърнабич. Нашият посланик беше в тяхното външно министерство, за да уточнят всички процедури“, каза Захариева. Тя определи случилото се като неприятна случка и отбеляза, че двете страни са се разбрали да има по-добра координация, за да не се допускат подобни случаи в бъдеще. Захариева призива да не допускаме такива недоразумения да развалят детски празници. По никакъв начин не желаем да вредят на двустранните отношения, каза външният министър. Захариева уточни, че причината е, че част от лакомствата не са придружавани с необходимите санитарни документи, но допълни, че в буса е имало и други подаръци. Вицепремиерът допълни, че сръбският закон за защита на малцинствана е добър и припомни, че правата на малцинствата са едно от задълженията на Сърбия в предприсъединителния процес. На свой ред сръбският посланик Владимир Чургус отбеляза, че казусът е разрешен по бърз начин и посочи, че отношенията ни са добри и всички недоразумения могат да се решат по позитивен начин. То увери, че не става въпрос за тенденция. Заместник-кметът Тодор Чобанов заяви, че повече от 10 години Столичната община организира различни културни и образователни дейности в съседни общини, в които има български малцинства. Както всяка година, организираме и тази година коледно тържество, където подаряваме на децата пакети с книги на бългаски език и лакомства, обясни той. Не сме имали затруднения от страна на сръбските власти и се надявам да продължим тази добра традиция, отбеляза той.", "date": "2018.12.21", "title": "Захариева: Бусът с подаръци пътува отново към Босилеград"}
{"url": "https://www.monitor.bg:443/bg/a/view/v-severozapadna-bylgarija-rabotnata-sila-prodyljava-da-namaljava-152811", "text": "В Северозападния район на страната работната сила продължава да намалява. Това показва актуален анализ на Националния статистически институт /НСИ/. Данните показват, че през третото тримесечие на 2018 г. общият брой на заетите лица на 15 и повече навършени години в Северозападния район е 275.3 хиляди души, от които 146.7 хиляди са мъже, а 128.6 хиляди са жени. Те намаляват в сравнение с второто тримесечие с малко - 0.2 хиляди, а спрямо третото тримесечие на 2017 г. намалението е по-голямо - с 2.8 хиляди, посочват от НСИ. За област Плевен се наблюдава увеличение на работната сила, показва мониторингът на ТСБ \"Северозапад\". През третото тримесечие на 2018 г. общият брой на заетите лица на 15 г. и повече навършени години в Плевен и региона е 100.5 хиляди, от които 54.3 хиляди са мъже, а 46.2 хиляди са жени. Техният брой е най-голям в сравнение със заетите лица във всяка от останалите четири области на региона - Видин, Враца, Монтана и Ловеч. През последното тримесечие е регистрирано намаление на заетите лица във Видин, Монтана и Ловеч, а малко увеличение в областите Плевен и Враца. В сравнение с второто тримесечие увеличението на работната сила в Плевенския регион е с 1.1 хиляди, а спрямо третото тримесечие на 2017 г. заетите лица са повече с 2.9 хиляди. Коефициентът на заетост в областта сега е 48.3 на сто - по-нисък в сравнение с този в страната, който е 53.3 на сто. В Плевенско този показател при мъжете е по-висок в сравнение с жените - съответно 54.3 на сто и 42.7 на сто. По брой на заетите лица област Плевен е на девето място в страната, а по коефициент на заетост на деветнадесето. Увеличение в Плевен и региона има и при заетите лица на възраст 15 - 64 навършени години. В момента те са 96.8 хиляди, като 52.1 хиляди от тях са мъже, а 44.7 хиляди са жени. Общият брой на заетите лица в тази възрастова група се увеличава в сравнение с второто тримесечие с хиляда души, а спрямо третото тримесечие на 2017 г. увеличението е с 1.3 хиляди. Коефициентът на заетост за населението в тази възрастова група в Плевенско - 15 - 64 навършени години, също се увеличава. Сега той е 66.6 на сто, съответно 70.3 на сто за мъжете и 62.7 на сто за жените, като в сравнение с третото тримесечие е по-висок с 2.5 процентни пункта. Отново при мъжете коефициентът на заетост е по-висок в сравнение с този при жените - с около 8 пункта.", "date": "2018.12.21", "title": "В Северозападна България работната сила продължава да намалява"}
{"url": "https://www.monitor.bg:443/bg/a/view/razhodite-za-otraboten-chas-narastvat-s-8-9-152809", "text": "По предварителни данни на Националния статистически институт през третото тримесечие на 2018 г. общите разходи на работодателите за един отработен час от наетите от тях хора нарастват с 8.9 на сто спрямо третото тримесечие на 2017 година. Увеличението в индустрията е с 9.6 на сто, в услугите - с 6.8 на сто, и в строителството - с 10 на сто. По икономически дейности през третото тримесечие на 2018 г. най-висок ръст на общите разходи за труд спрямо същия период на предходната година е регистриран в икономическите сектори \"Култура, спорт и развлечения\" - с 15.6 на сто, \"Образование\" - с 14.8 на сто, и \"Хотелиерство и ресторантьорство\" - с 13.7 на сто. Най-нисък ръст на общите разходи за труд е регистриран в икономическите сектори \"Операции с недвижими имоти\" - с 1.2 на сто, \"Търговия; ремонт на автомобили и мотоциклети\" - с 2.5 на сто, и \"Финансови и застрахователни дейности\" - с 4.4 на сто. През третото тримесечие на 2018 г. спрямо третото тримесечие на 2017 г. разходите за възнаграждение за един отработен час се увеличават с 8.6 на сто, а другите разходи (извън тези за възнаграждения) - с 10.3 на сто. По икономически сектори изменението на разходите за възнаграждения спрямо същия период на предходната година варира от 15 на сто за \"Култура, спорт и развлечения\" до 1.8 на сто за \"Операции с недвижими имоти\".", "date": "2018.12.21", "title": "Разходите за отработен час нарастват с 8.9%"}
{"url": "https://www.monitor.bg:443/bg/a/view/mitichnoto-jivotno-brazaja-progoni-zloto-152816", "text": "Митичното животно Бразая прогони злото, като изпълни своя ритуален танц на централния площад „Свобода“ в Русе. Изпълнението му бе част от пресъздаването на обичая „Коледуване“, в което участваха четири фолклорни групи от кварталите „Средна кула“ и „Долапите“ и селата Тетово и Николово. Символичен домакин тази година бе групата от Николово. Жените подредиха характерните за Бъдни вечер постни ястия, сложиха и обредната пита с пара, а най-възрастният мъж прикади трапезата. Заместник-кметът на Русе инж. Димитър Наков сложи в устата на Бразая 100 лева, за да се множат парите на стопаните, а накрая фолклорните групи изпълниха коледарски песни. Директорът на Регионалния исторически музей в Русе проф. д-р Николай Ненов обясни, че коледуването е най-важният празник през зимата, защото съпровожда преминаването от старата година към новата, от един социален цикъл в друг. „А коледните песни са изключително важни, защото всъщност пазят митологията на българите – там са всички богове, всички герои и сюжетите, които разказват коледната ни митология“, допълни той. Пресъздаването на обичая „Коледуване“ е част от коледно-новогодишния фестивал, организиран от Община Русе.", "date": "2018.12.21", "title": "Митичното животно  Бразая прогони злото"}
{"url": "https://www.monitor.bg:443/bg/a/view/sofija-i-stara-zagora-s-novi-shefove-na-policijata-152807", "text": "Столичната дирекция на МВР и Старозагорската са с нови шефове, съобщи в Града на липите новият главен секретар Ивайло Иванов, който представи избора си за директор в лицето на досегашния началник – отдел „Икономическа полиция“  при СДВР старши комисар Стоян Стоянов. На вакантното място в София заминава старши комисар Георги Хаджиев, който стана  директор в Стара Загора на 1 август м.г. Столичната дирекция на МВР и Старозагорската са с нови шефове, съобщи в Града на липите новият главен секретар Ивайло Иванов, който представи избора си за директор в лицето на досегашния началник – отдел „Икономическа полиция“  при СДВР старши комисар Стоян Стоянов. На вакантното място в София заминава старши комисар Георги Хаджиев, който стана  директор в Стара Загора на 1 август м.г. 38-годишният Стоянов е в системата на МВР от 2003 година, завършил е стопанско управление и право. Сред приоритетите си на новия пост той е поставил превенцията на престъпността и повишаване разкриваемостта. На този етап той не възнамерява да прави кадрови промени в 11-те районни управления, сред характерните за областта престъпления той посочи зачестилите напоследък  телефонни измами и разпространението на наркотици. От 1990 година насам това е 11-ти кадрови кадрил в старозагорската областна дирекция, до сега петима от шефовете идват на този пост „отвън“. Главният секретар на МВР оправда избора си с необходимостта от бързо решение за ръководител на СДВР и факта, че във времето е работил съвместно както със Стоян Стоянов така и с Георги Хаджиев. Той призна, че на този етап не е намерен откраднатият в София служебен автомобил „Ленд Ровър Дискавъри“, ползван от председателя на ДАТО Цветан Китов. Луксозният джип бе задигнат пред дома на Китов в столичния квартал „Света Троица“. „Всяко едно посегателство срещу собствеността, независимо на кого е собственост е неприемливо. Работим и вече заявих че заставам твърдо срещу посегателството срещу когото е, особено когато става дума за полицай.Преди време имахме сериозни проблеми с автокражбите, в началото на кариерата ми денонощно се крадяха 20-25 коли на денонощие. Сега имаме драстичен спад са не повече от 20 седмично. Прибрани бяха много групи, има законодателни промени, престъплението стана квалифицирано…“, каза още Ивайло Иванов. По думите му в системата на МВР е необходима оптимизация, но тя не бива да се прави на „парче“, с него не била обсъждана идеята службите КАТ и КОС да бъдат изведени от системата на вътрешното ведомство.", "date": "2018.12.21", "title": "София и Стара Загора - с нови шефове на полицията"}
{"url": "https://www.monitor.bg:443/bg/a/view/karadajy-lideri-kato-dogan-vednyj-na-100-g-se-rajdat-152815", "text": "Личности и лидери като г-н Доган на 100 г. веднъж се раждат. Ние като държава имаме нужда от такива лидери. Това заяви лидерът Мустафа Карадайъ в коментар на словото на почетния председател на ДПС Ахмед Доган на коледния купон на партията късно в четвъртък. Според него ДПС много сериозно работи за програма за ускорено догонващо развитие на страната. \"Това е нашият призив към системните партии - да направим нежното и необходимото за ускореното догонващо развитие на страната\", казва Карадайъ. Той обясни, че всяка година думите на г-н Доган се очакват от всички и се анализират дълго. \"Говорили сме и говорим за предсрочни избори, но сигурно помните, че в наши декларации сме казвали: И какво от това? А продължението е било системните и национално-отговорните партии да си свършат работата\", допълни лидерът на ДПС. И обясни, че тепърва предстоят анализите на ситуацията. \"Нужно е да дадем своя принос и дан в подкрепа на държавата, държавността и на гражданите отговори Карадайъ на въпрос дали ДПС ще помогне на управляващите да не стигат до вътрешна имплозия, както призова Доган\", добави Карадайъ. Очаквано речта на Доган предизвика редица коментари и сред останалите партии в Народното събрание. Така лидерът на БСП Корнелия Нинова обясни, че Доган поставя много правилна диагноза на болежките на българското общество, но предлага грешно лечение за тях.„Предложението за лечение – програмно правителство, в което да участват всички представени в парламента партии, за нас е невъзможна формула и има две причини за това”, каза още тя. По думите й този парламент е с изчерпано доверие и най-ниска подкрепа в обществото. „Когато имаш такова ниско доверие, няма как да излезеш с програма за развитие на България. и нов кредит на доверие от народа\", аргументира се тя. Точно на обратното мнение се оказа лидерът на ПГ на ГЕРБ Цветан Цветанов и даде да се разбере, че няма предпоставки за предсрочен вот. посочи Цветанов. Той увери, че за немалка част за законопроектите получават парламентарна подкрепа и от опозицията. „Това показва действително национално отговорно поведение на някои от парламентарните групи, независимо, че са в опозиция на днешния парламент”, смята Цветанов. Във връзка с намека на почетния председател на ДПС за разногласия в управляващата партия той пояснява, че евроизборите могат да бъдат един атестат за тези думи. „Убеден съм, че ПП ГЕРБ ще има добър изборен резултат, защото съм убеден, че демократично мислещите български граждани осъзнават необходимостта да бъдем част от силна и обединена Европа”, каза още Цветанов и подчерта, че ЕС няма алтернатива. Бившият вицепремиер и настоящ депутат Валери Симеонов пък отказа да коментира по същество изказването на Доган и даде да се разбере, че програмен кабинет не е реалистична идея. „Дръндарска кокошка просо сънува\", заключи той.", "date": "2018.12.21", "title": "Карадайъ: Лидери като Доган се раждат веднъж на 100 години"}
{"url": "https://www.monitor.bg:443/bg/a/view/malajzija-iska-kompensacija-ot-7-5-mlrd-ot-goldman-sachs-152812", "text": "Министърът на финансите на Малайзия Лим Гуан Енг поиска от американската инвестиционна банка Goldman Sachs компенсация от 7,5 млрд. долара за участието й в незаконни продажби на облигации на малоазийския инвестиционен фонд 1 Ем Ди Би (1MDB), съобщи в.\"Файненшъл таймс\". \"Искаме от Голдман Сакс най-голямата в историята на Малайзия компенсация за продажбата на облигации на фонда 1 Ем Ди Би през 2012 и 2013 г. Размерът на компенсацията включва 6,5 млрд. долара, получени от участниците в сделката от продажбата на тези ценни книжа и още милиард долара за покриване на комисионните от 600 милиона долара, платени на Голдман Сакс за услугите й\", подчерта министърът. \"Получените от сделката средства са били преведени в чужбина и не са били използвани за целите на социално-икономическото развитие на Малайзия, както е било обявено преди продажбата на облигациите\", допълни той. \"Значителна част от парите, получени от продажбата, е била открадната и се е оказала в ръцете на корумпирани министри от бившето правителство на Малайзия и свързани с него лица\" уточни Лим Гуан Енг. Той напомни, че във връзка с това правоприлагащите органи на Малайзия и САЩ се предявили обвинение в пране на пари, откраднати от този фонд, към бившите сътрудници на Голдман Сакс Тим Лайснър и Роджър Нг Чонг Хва, както и към бивши служители на 1 Ем Ди Би. Лайснър призна вината си за участието в заговор, целящ пране на пари и нарушение на американския закон за борба с корупцията в чужбина. По информация на в.\"Уолстрийт джърнъл\" Лайснър трябва да заплати глоба в размер на 43,7 милиона долара. Скандалът с фонда 1 Ем Ди Би се разрази през 2015 година, когато се появи информация, че той е загубил 11 млрд. долара. Чуждестранни медии писаха, че тогавашният премиер на Малайзия Наджиб Разак е разполагал с не по-малко от 4,5 млрд. долара от тези пари. Проведеното разследване не е установило престъпление и не са били открити виновници. Следствието бе възобновено, след като опозицията начело с Махатхир Мохамад спечели изборите през май. На бившия премиер Наджиб Разак бяха предявени обвинения, свързани с получаване на подкуп, пране на пари, кражби в особено големи размери и други правни нарушения.", "date": "2018.12.21", "title": "Малайзия иска компенсация от $7,5 млрд. от Goldman Sachs"}
{"url": "https://www.monitor.bg:443/bg/a/view/paketi-sys-suha-hrana-razdadoha-na-2060-pensioneri-ot-plovdiv-152794", "text": "2060 възрастни пловдивчани, потребители на услугата „Топъл обяд“ бяха зарадвани за Коледа с допълнителни хранителни продукти. Лично зам.-кметът Георги Титюков се включи в инициативата и раздаде част от пакетите с пожелание за спокойни празници и здраве. Дарителската кампания за набиране на средства за закупуване на храни от първа необходимост беше организирана от община Пловдив и сдружение „Толерантност”. „По този начин сме спокойни, че сме се погрижили за празничната трапеза на хората в нужда, тъй като през дните, в които ще се почива, трапезариите, в които се предлага услугата „Топъл обяд“, няма да работят“, обясни Титюков. Той поговори с възрастните хора в една от централните трапезарии, които му споделиха, че са доволни от храната и от грижата, която община Пловдив им осигурява, като предоставя безплатно ядене през деня. В 10 трапезарии на територията на шестте пловдивски района всеки делничен ден  най-уязвимите групи от населението, страдащите от хранителен недоимък и бедност получават топла супа, основно ястие с месо и хляб. Това е един от най-важните социални проекти на община Пловдив, който се реализира от месец септември 2016 година. Преди празничните дни всеки един потребител на услугата „Топъл обяд“ получи: пакети захар, ориз, олио, фасул, леща, грис, паприкаш, дълготраен колбас, зърнена закуска и  кафе.", "date": "2018.12.21", "title": "Пакети със суха храна раздадоха на 2060 пенсионери от Пловдив"}
{"url": "https://www.monitor.bg:443/bg/a/view/razbiha-grupa-izdavala-diplomi-za-visshe-152793", "text": "\"Инженери\", \"архитекти\", \"юристи\" и дори \"треньори по гребане\" са купували дипломите си за висше образование по куриер с наложен платеж от престъпна банда, която е печатала фалшиви дипломи, съобщи директорът на ОДМВР в Шумен ст. комисар Ялчън Расим. Квалификацията на инженер в пътния сектор, на магистър по хърватски език или геолог е струвала между 2000 и 2500 лева. На 8 души са повдигнати обвинения и са им наложени мерки за неотклонение парична гаранция, обяви районният прокурор Соня Александрова. Оперативните действия по случая започнали преди ок. два месеца, когато криминалисти от Районното управление на полицията попаднали на престъпна схема за изготвяне на фалшиви дипломи. По обява с мобилен телефон и имейл адрес, срещу заплащане се предлагали дипломи от всяко висше или средно учебно заведение в България. Служители на районното започнали да разплитат схемата и успели да стигнат до 60 души, които вече си били поръчали документи за завършено образование. В по-голямата си част това били университетски дипломи, а купувачите били от цялата страна. На телефоните и електронната поща, посочени в обявата, майсторите на дипломи обяснявали, че имат добри контакти в МОН  и след заплащане на цената на дипломата документът щял да бъде заверен и легализиран и вписан в регистъра, така че по нищо да не се отличава от истински. Мераклиите за \"висше\" трябвало да изпратят лични данни и снимка за да се сдобият с лелеяното образование. Тапията пристигала в плик по куриер срещу наложен платеж. Средното образование излизало между 1500 и 1800, а университетското между 2000 и 2500. Годината на завършване на университета била съобразявана с възрастта на \"абсолвента\". Криминалистите успели да локализират групата и да задържат 8 души. След ареста им всички направили самопризнания и разказали за ролята си в престъпното сдружение. Фалшификаторите имали приблизително равни функции и нива, леко над всички в ролята на лидер бил 19-годишен ученик, който досега не бил попадал в полезрението на полицията и имал чисто съдебно и криминалистическо минало. Извършено било претърсване в частни имоти в Шумен и още три града в страната. В един от имотите била намерена и иззета компютърна, сканираща и печатна техника, множество магнитни носители и бланки за удостоверителни документи. В друго жилище, обитавано от 47-годишния криминално проявен с хазартна дейност и кражби И.К. и 17-годишният му син е намерена фалшива лична карта. С тази карта бандата изпращала документите за образователна степен с куриерска фирма и пак с нея на името на реално несъществуващ човек били получавани и парите за дипломата. До момента е установено, че от продадени фалшиви документи са прибрани над 100 хиляди лева. 30 от дипломите вече са иззети обратно. Предстои да бъде установено дали са използвани. Ако притежателите им са успели да ги пуснат в употреба, срещу тях също ще бъдат образувани наказателни производства, обясни прокурор Соня Александрова. \"Събраните досега доказателства са ни дали основание да привлечем като обвиняеми осем лица за сдружаване с цел създаване на неистински официални документи, в случая дипломи за завършено образование, като това сдружаване е извършено с користна цел.\" - добави прокурор Александрова. Сред иззетите документи има дипломи от икономическия университет във Варна, Университета по архитектура, строителство и геодезия (УАСГ), Нов български университет, СУ \"Климент Охридски\", ПУ \"Паисий Хилендарски\", ВТУ \"Кирил и Методий\", Варненския свободен университет, Минно-геоложкия университет, Националната спортна академия. Спектърът от специалности е много широк от пътни и строителни инженери през юристи и икономисти до треньор по гребане.", "date": "2018.12.21", "title": "Разбиха фабрика за университетски дипломи в Шумен"}
{"url": "https://www.monitor.bg:443/bg/a/view/8-dni-bezplatna-sinja-zona-po-praznicite-v-pazardjik-152801", "text": "В осем от дните по Коледа и Нова година пазарджиклии и гостите на Пазарджик ще могат да ползват свободно местата за почасово паркиране“ Синя зона“. На 24, 25, 26-ти декември 2018 година и 1 януари 2019 г. „Синя зона“ няма да работи. Дните преди Бъдни вечер са събота и неделя, така че свободното паркиране започва от 22-ри декември. 29-ти и 30-ти декември също са събота и неделя и паркирането тогава ще е свободно. Тъй като 27, 28 и 31-ви декември са работни дни и според общинската наредба режимът за почасово платено паркиране е валиден. На Стефанов ден и на следващия ден „ Синя зона“ ще работи в часовия диапазон от 08:00 до 19:00 часа. По изключение само в последния ден на годината работното време ще е до 17:00 часа. Цената за един час в „Синя зона“ е 1,50 лв. Тя може да се заплати чрез закупуване на талони или изпращане на SMS.Дори и в празничните дни шофьорите са задължени да спазват пътните знаци и правилата за престой и паркиране на автомобилите, така че да не пречат на движението и да не затрудняват придвижването на останалите превозни средства на пътя.  ", "date": "2018.12.21", "title": "8 дни безплатна“Синя зона“ по празниците в Пазарджик"}
{"url": "https://www.monitor.bg:443/bg/a/view/borisov-se-sreshta-s-cipras-dynchila-i-vuchich-v-belgrad-152796", "text": "Премиерът Бойко Борисов заминава на посещение в Белград, където ще участва в Четиристранната среща на високо равнище между България, Гърция, Румъния и Сърбия. Днес и утре премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона, съобщиха от пресцентъра на Министерски съвет. В делегацията на министър-председателя в Белград ще бъде министърът на младежта и спорта Красен Кралев, който ще участва в Четиристранна среща на министрите на спорта и ръководителите на футболните федерации на България, Гърция, Румъния и Сърбия. Те ще обсъждат практически въпроси, свързани с лансирането на обща кандидатура за домакинство на Мондиала през 2030 г.", "date": "2018.12.21", "title": "Борисов се среща с Ципрас, Дънчила и Вучич в Белград "}
{"url": "https://www.monitor.bg:443/bg/a/view/direktora-na-oblastnata-policija-v-blagoevgrad-se-otchete-pred-jurnalisti-152804", "text": "Криминогенната обстановка в Благоевград бе дискутирана по време на брифинг на ОДМВР-Благоевград. Резултатите бяха представени от директора старши комисар Николай Хаджиев и и зам. директора комисар Димитър Кръстев.   Според нея регистрираните престъпления от началото на 2018 г. до момента са 3 073 бр., като за същия период на 2017 година те са били 3 545 броя. В тази насока по процент разкриваемост на първо място е РУ-Банско, на второ – 02 РУ-Благоевград, на трето – РУ-Петрич, на четвърто – РУ-Разлог, на пето – РУ-Гоце Делчев, на шесто – РУ-Сандански и на седмо – 01 РУ-Благоевград. Отбелязано беше, че и седемте районни управления имат повишение в процента разкриваемост спрямо миналата година.  За месец ноември 2018 г. регистрираните престъпления са 261 бр. в сравнение за същия период през 2017г. техния брой е 310. За периода: престъпленията против собствеността са 76 бр., грабежи – 1 бр., кражби – 50 бр., измами – 9 бр., посегателства спрямо МПС – 2 бр., палежи – 9 бр., наркотици – 26 бр., умишлени убийства няма. Старши комисар Хаджиев съобщи още, че във връзка със студентския празник на 7 и 8 декември област Благоевград е посетена от около 10 000 студенти, като от ОДМВР-Благоевград са предприети всички необходими мерки за недопускане на инциденти и груби нарушения на обществения ред. Извършвани са засилени проверки на водачи на МПС за шофиране след употреба на алкохол и упойващи вещества.     Празничните дни са преминали без сериозни инциденти. Той подчерта също, че по повод откриването на зимния сезон в гр.Банско е създадена необходимата организация за охрана на обществения ред и провеждащите се мероприятия в гр.Банско, като ще бъдат командировани и допълнителни полицейски служители.  От 17 декември започнаха работа и съвместните екипи от български, гръцки и румънски полицаи, като тази практика е показала своите добри резултати и положителен отзвук сред чуждестранните туристи. Изтъкнати бяха и предприетите редица мерки за опазване на обществения ред и сигурността на гражданите и по време на предстоящите коледни и новогодишни празници. Старши комисар Хаджиев информира, че за наближаващите Коледни и Новогодишни празници  ще има засилено полицейско присъствие по пътищата с цел спазване от водачите на Закона за движение по пътищата, като е създадена и добра комуникация с Областно пътно управление-Благоевград. Той апелира към гражданите в празничните дни да не оставят в домовете си големи парични суми, накити и ценности, да боравят внимателно с пиротехническите средства и по никакъв повод такива да не бъдат предоставяни на непълнолетни и малолетни лица.", "date": "2018.12.21", "title": "Над 3000 регистрирани престъпления в Благоевград"}
{"url": "https://www.monitor.bg:443/bg/a/view/m-vn-r-bus-sys-180-podaryka-ot-stolichna-obshtina-za-deca-v-bosilegrad-e-sprjan-ot-srybskite-vlasti-152799", "text": "Бус със 180 подаръка от Столична община, предназначени за коледно тържество за деца в Босилеград, е бил спрян ог сръбските власти на граничен пункт \"Рибарци\". Във връзка с това от външно министерство ще дадат изявление в 12 часа. Очаквайте подробности!", "date": "2018.12.21", "title": "МВнР: Бус със 180 подаръка от Столична община за деца в Босилеград е спрян от сръбските власти "}
{"url": "https://www.monitor.bg:443/bg/a/view/da-hodish-po-voda-za-kristo-otkriva-sofija-film-fest-152803", "text": "Филмът „Да ходиш по вода“, който разказва за Христо Явашев-Кристо и прочутите му „Плаващи кейове“, ще открие 23-ото издание на София Филм Фест догодина. Прожекцията на лентата, дело на Андрей Паунов, ще се състои на 7 март, а кинофорумът ще продължи до 17 март. Филмът \"Да ходиш по вода\" дебютира на екран в рамките на фестивала в Локарно. Той документира създаването на мащабния проект \"Плаващите кейове\", замислен още през 70-те години на миналия век от Кристо и Жан-Клод и завършен индивидуално от артиста с български корени преди две години, след като Жан-Клод почина през 2009 г. Припомняме, че \"Плаващите кейове\" станаха и най-посещаваното художествено събитие за 2016 г.", "date": "2018.12.21", "title": "“Да ходиш по вода“ за Кристо открива София Филм Фест"}
{"url": "https://www.monitor.bg:443/bg/a/view/bepi-colombo-pusna-jonnite-dvigateli-za-dva-meseca-152802", "text": "Космическия кораб на Европейската Космическа Агенция (ESA), BepiColombo запали четирите си йонни двигателя, започвайки първата от 22-те двигателни дъги, които ще изпълни по време на пътуването си. Стартирането на двигателите в понеделник е резултат на поредица от тестове, проведени от контрола на мисията през миналия месец, за да се увери, че четирите тласкача T6 на Mercury Transfer Module (MTM), носещ Mercury Planetary Orbiter и Mercury Magnetospheric Orbiter, работят изправно. Доволни от резултатите, ESA даде зелена светлина за продължаване на мисията. Когато са стартирани двигателите, електрически заредена решетка йонизира и ускорява ксенонови атоми, изстрелващи се със скорост над 50 км / сек. Тягата на всеки двигател е много малка, едва около 108 mN, като при пълна тяга, две от тласкащите устройства могат да генерират 250 mN. Това е същата сила, колкото тягата на 250 мравки. Изстреляния на 20 октомври тази година, BepiColombo е насрочено да достигне орбитата на Меркурий на 5 декември 2025 г. След като пристигне, двамата орбитални апарата ще се отделят от МТМ и ще започват своята мисия да изследват най-малката планета в Слънчевата система.", "date": "2018.12.21", "title": "BepiColombo пусна йонните двигатели за два месеца"}
{"url": "https://www.monitor.bg:443/bg/a/view/marija-ilieva-stradala-ot-sledrodilna-depresija-152805", "text": "Поп звездата Мария Илиева призна, че е страдала от следродилна депресия. Изпълнителката на „Нищо“ стана майка през месец януари, когато на бял свят се появи малкият Александър. разкри певицата пред сп. Grazia. Съвсем наскоро Илиева потвърди, че се е разделила с бащата на детето си Георги Михайлов. Междувременно тя остава активна и на сцената. В началото на месеца тя пусна на пазара албума „Всичко. Най-доброто от Мария Илиева“ и както издава и заглавието, дискът събира най-големите хитове на звездата на едно място. По Коледа – на 26 декември, певицата ще излезе и с банда на сцената на столичния клуб „Сити Стейдж“ за специален концерт. Гърбът й ще пазят Георги Янев – китара, Милен Кукошаров – клавишни, Мартин Ташев – тромпет, Васил Вутев – барабани, Младен Димитров - програминг, перкусии, синтезатор.", "date": "2018.12.21", "title": "Мария Илиева страдала от следродилна депресия"}
{"url": "https://www.monitor.bg:443/bg/a/view/shofiorka-preobyrna-kolata-si-po-tavan-sled-udar-v-dyrvo-152789", "text": "Шофьорка преобърна колата си по таван, след като се ударила в дърво. Лупингът станал малко след 8 часа на 21 декември, когато била уведомена и полицията в града. По техни данни леката кола от марката „Пежо” първо се ударила странично в бордюр на ул. „Родопи” в центъра на Пловдив, до училище „Паисий Хилендарски”. Според очевидци последвал удар и в дърво, след което френската кола се преобърнала по таван. По данни от полицията в Пловдив колата е била управлявана от 46-годишна жена, която не е пострадала при инцидента. Пробата й с дрегер била отрицателна. По случая от „Пътна полиция” са взели административно отношение.  ", "date": "2018.12.21", "title": "Шофьорка преобърна колата си по таван след удар в дърво"}
{"url": "https://www.monitor.bg:443/bg/a/view/parij-dade-uspokoitelno-na-jyltite-jiletki-152791", "text": "Долната камара на френския парламент одобри тази нощ законопроекта с предложения на президента Еманюел Макрон с цел успокояване на протестното движение на т. нар. \"жълти жилетки\". След 13-часови дебати Националното събрание подкрепи текста със 153 гласа \"за\" при 9 \"против\". 58 депутати се въздържаха. Днес законопроектът ще бъде внесен за обсъждане в Сената. На 10 декември френският президент представи мерки в отговор на протестите на \"жълтите жилетки\". Макрон обеща от догодина да увеличи минималната заплата със 100 евро месечно и да отмени планираното повишаване на данъчното облагане на пенсионерите с месечен доход под 2000 евро. Протестното движение на \"жълтите жилетки\" във Франция започна в средата на миналия месец. Първоначално то бе срещу планираното повишаване на данъците върху горивата, от което правителството вече се отказа, но постепенно издигна по-широк набор от искания. Протестите станаха причина за смъртта на девет души, повечето от които загинаха при автомобилни злополуки заради блокирани от демонстрантите пътища. По данни на френското министерство на вътрешните работи са били ранени близо 2891 човека, сред които 1098 полицаи.", "date": "2018.12.21", "title": "Париж даде успокоително на „жълтите жилетки”"}
{"url": "https://www.monitor.bg:443/bg/a/view/tajbe-usein-i-trenioryt-j-sa-1-na-bylgarija-za-2018-g-152784", "text": "Световната и европейска шампионка по борба Тайбе Юсеин спечели наградата за “Спортист на годината” на България за 2018 г., а наставникът й в националия отбор при жените Петър Касабов стана №1 при трениьорите. 27-годишната спортистка извоюва континенталната титла на първенството в Каспийск (Русия) през месец май, а през октомври покори и световния връх на планетарния форум в Будапеща (Унгария). Националният ансамбъл по художествена гимнастика бе избран за отбор №1 на 2018 година. Денислав Коджабашев взе наградата за \"Спортист с увреждания\". Общо 139 журналисти от 49 електронни и печатни медии дадоха гласовете си в традиционната анкета, в резултат на което челната десетка изглежда по този начин: 1. Тайбе Юсеин (борба) - 1221 точки 2. Мирела Демирева (лека атлетика) - 928 точки 3. Александра Начева (лека атлетика) - 707 точки 4. Биляна Дудова (борба) - 567 точки 5. Стойка Петрова (бокс) - 556 точки 6. Кубрат Пулев (бокс) - 526 точки 7. Габриела и Стефани Стоеви - 336 точки 8. Кирил Милов (борба) - 315 точки 9. Катрин Тасева (художествена гимнастика) - 261 точки 10. Александра Жекова (сноуборд) - 195 точки", "date": "2018.12.21", "title": "Тайбе Юсеин и треньорът й са №1 на България за 2018 г."}
{"url": "https://www.monitor.bg:443/bg/a/view/plamen-ivanov-e-novijat-shef-na-buroto-za-kontrol-na-srs-152792", "text": "Новият шеф на Бюрото за контрол на специалните разузнавателни средства е Пламен Иванов от квотата на партия \"Воля\". Това решиха депутатите днес със 126 гласа \"за\", 59 \"против\" и 5 \"въздържал се\". Като негов заместник влиза Илко Желязков от квотата на ДПС. Останалите членове на бюрото са Огнян Атанасов (ГЕРБ), Огнян Янакиев (\"Атака\") и Илия Ганев(БСП).", "date": "2018.12.21", "title": "Пламен Иванов е новият шеф на Бюрото за контрол на СРС"}
{"url": "https://www.monitor.bg:443/bg/a/view/zavisheni-stojnosti-na-fini-prahovi-chastici-v-4-kvartala-v-sofija-152788", "text": "Завишени стойности на фини прахови частици са отчетени в четири квартала на столицата, сочи справка на електронната страница на Столична община. Замърсяване на въздуха е установено в \"Хиподрума\", \"Надежда\", \"Павлово\" и \"Младост\". Най-сериозно увеличение на фините прахови частици - три пъти над нормата, е отчетено в кв. \"Хиподрума\". Според данните от European Air Quality Index качеството на въздуха е влошено и в други градове на страната, сред които Пловдив, Перник, Русе и Враца. ", "date": "2018.12.21", "title": "Завишени стойности на фини прахови частици в 4 квартала в София "}
{"url": "https://www.monitor.bg:443/bg/a/view/kajli-djenyr-se-stjaga-za-bulka-152766", "text": "Да избере перфектната сватбена рокля – пред това предизвикателство скоро ще се изправи риалити сензацията Кайли Дженър. Нейният приятел и баща на детето й – рапърът Травис Скот, даде заявка, че скоро ще падне на едно коляно с годежен пръстен в ръка. Плановете си той разкри в интервю за сп. Rolling Stone. „Стигнах до момент, в който осъзнах, че имам нужда от Кайли, за да съществувам. Само трябва да се стегна и да й предложа по вълнуващ начин“, издаде той. Травис разказа още, че през първата седмица от връзката им не е бил сигурен дали това е просто заигравка или нещата са истински. През втората вече бил убеден в истинската любов, а през третата седмица двойката заченала рожбата си. Припомняме, че искрата между Дженър и Скот пламна през април 2017 г. Двамата посрещнаха на бял свят дъщеричка през февруари. Отначало рапърът се надявал на син, но малката Сторми", "date": "2018.12.21", "title": "Кайли Дженър се стяга за булка"}
{"url": "https://www.monitor.bg:443/bg/a/view/13-miniori-nameriha-smyrtta-si-ot-gaz-grizu-v-chehija-152790", "text": "Най-малко 13 души загинаха и 10 бяха ранени при експлозия във въгледобивна мина в Чехия, предаде Ройтерс, като се позова на националната информационна агенция ЧТК. Предишните данни бяха за най-малко петима загинали миньори и осем в неизвестност. Говорител на компанията оператор ОКД (OKD) каза, че почти сигурно загиналите са поляци, командировани от полската компания Алпекс (Alpex). Експлозията на метан (газ гризу) е станала в късния следобед вчера в мина ЧСМ (CSM) близо до чешкия град Карвина, на около 300 км източно от столицата Прага. ", "date": "2018.12.21", "title": "13 миньори намериха смъртта си от газ гризу в Чехия"}
{"url": "https://www.monitor.bg:443/bg/a/view/anatoli-iliev-stolichna-obshtina-otdelja-rekordnite-20-mln-lv-za-sport-152755", "text": "Догодина започва строежът на 6 зали в големите квартали, казва в интервю пред \"Монитор\" организационния секретар на „София – Европейска столица на спорта“. - Тези 4 години минаха много бързо, защото имахме много неща за вършене. През 2016 г. започнахме с 48 спортни събития по инициативата, а през 2018-а те вече бяха 200 на брой, с които смятам, че успяхме да обхванем по-голямата част от София. По данни, които отчетохме и в Брюксел, 1,2 млн. души са взели участие в тези събития, които бяха организирани и подкрепени от Столична община, от фондация „София – Европейска столица на спорта“ и различни партньори. - Това, което беше изградено, се вижда от всички столичани. 54 са спортните площадки на открито с фитнес уреди, които Столична община финансира и откри. Останаха на пръсти да се броят физкултурните салони по училищата, в които не са направени ремонти или не са оборудвани. Те са 3-4 на брой и са заложени в плановете ни за догодина. Дадохме не малко възможности на столичани и с изграждането на велоалеите. Изградихме комплекс „Спортна София“ в квартал „Възраждане“. Направихме зала в „Овча купел“, отремонтирахме и 7 плувни басейна. Изградихме 12 нови площадки за минифутбол в кварталите около София. Големият ни проект за след Нова година е свързан с изграждането на 6-те многофункционални спортни зали, чийто етап на проектиране вече приключи. Две от тях ще са в „Люлин“, по една в „Надежда“, „Студентски“, „Младост“ и „Витоша“. Идеята ни с тези зали е да подпомогнем ученическите първенства и да дадем възможност на хората от големите квартали да спортуват. Всички знаем, че да си докараш детето оттам в центъра на София, за да спортува, особено в час пик, е голяма мъка. - Фондацията организира над 17 спортни събития на Витоша тази година. Заедно с Природен парк „Витоша“ ремонтирахме съоръженията за отдих на Игликина поляна, където поставихме нови фитнес уреди за хора с увреждания. Продължава проектът „Един ден на Витоша“, както и много други. Витоша наистина е един много привлекателен и достъпен център за столичани, особено в почивните дни. Другото важно нещо освен инициативите там е планината да бъде достъпна за хората, което особено през уикендите е затруднено. Това, което прави Столична община в тази посока, е съвсем скоро да пусне екоавтобусите по линиите до Витоша. Ремонтирани са пътищата в двете посоки до Златни мостове и хижа „Алеко“. Положихме усилия за основните пътища и до Момина скала, до Кумата, а също бяха облагородени тези места като Момина скала, Игликина поляна, Меча поляна – да могат хората да стигнат до там и да ползват после пътеките за екотуризъм. - Всяка година правехме собствени проучвания колко хора са участвали в инициативите ни, как са реагирали, какво трябва да подобрим. В последната година, през септември, с помощта на Национална спортна академия направихме социологическо изследване, резултатите от което са доста обещаващи. Когато започнахме инициативата, 27% бяха практикуващите спорт в София, а последните данни са за 41%. Смятаме, че тази инициатива е допринесла за увеличаване на процента, защото положихме много усилия в тази посока. Другото, което ни задължава да работим още по-усилено, е, че 66% от софиянци желаят да практикуват спорт и са готови да спортуват, стига да имат условията. - Започнахме с по-малък бюджет, който нарасна, и през миналата година достигнахме бюджет от над 1 млн. лв., благодарение на това, че създадохме и фондация, която да може да набира средства от спомоществуватели. Извън това за 2018 г. Столична община отдели над 7 млн. лв. за спорт във всички направления. За догодина ще отпусне 12 млн. лв. само за училищните зали, които ще се строят. Продължава финансирането на детско-юношеските клубове по програма с бюджет 800 000 лв. Ще открием и малка такава за около 560 000 лв., която идва от дирекция \"Превенция, интеграция, спорт и туризъм\" към общината. Така че очертава се Столична община да има рекорден бюджет за спорт от близо 20 млн. лв. за 2019 година. - Не, тя няма такава практика. Помага организационно и със структура за подпомагане на инициативата. Тя първо ни гласува доверието и ни даде възможност да реализираме идеите си, защото има неща, които бяха само в мечтите ни преди 4 г. ACES ни помага и като запазва титлата ни „Европейска столица на спорта“, докато ние искаме да я ползваме заради усилията и успехите, които постигнахме през тези 4 г. - Имаме наблюдения и сме заимствали доста неща в областта на масовия спорт и на спорта като забавление. Не случайно от 2 години Европа говори за това не ние да налагаме спорта на децата, а те да ни показват това, което искат да спортуват. Българите като нация сме традиционалисти, но трябва да се съобразяваме с динамиката на времето и особено в спорта да въвеждаме новостите. Именно това се прави и в Международния олимпийски комитет, който приема все нови и нови спортове, които се харесват и се практикуват от младите. Такава е и нашата задача – да се доближаваме до желанието на тази младежка аудитория и в същото време да подпомагаме всичко, което върви и има успех. - Ние сме сочени за пример как една година може да бъде започната и завършена. Много харесаха нашите спектакли по откриване и закриване на инициативата „София – Европейска столица на спорта 2018“, както и съпътстващите прояви като фотоизложби, пресконференции и т.н. Смятаме, че е добре да обменяме опит помежду си и неслучайно г-жа Фандъкова ще бъде домакин на конференция на всички столици на спорта, за да може тези добри практики да се видят и обсъдят. Всички смятаме, че една такава инициатива трябва да бъде доразвивана. Ще предложим на ACES конференцията да бъде между 15 и 21 септември в София. - Винаги съм бил голям оптимист по отношение на спорта. Една младежка зимна олимпиада в София ще бъде голямо признание. Лично Томас Бах дойде на крака и ни покани да кандидатстваме. Сега вече зависи как държавните институции ще подредят нещата, как ще се обединят около тази кандидатура, така че тя да бъде поставена с нужната сериозност, за да може да сме конкурентно способни. Защото знам, че китайският град Харбин също е проявил желание за тези игри, а той за малко не спечели домакинството на зимна олимпиада при мъжете и жените, така че е доста по-подготвен от нас. Те разполагат с три лъча лифтове, които стигат до планината. Минусът им е, че е много отдалечен – намира се в Североизточен Китай. Има кандидатура и от Аржентина, като Буенос Айрес организира последната младежка лятна олимпиада тази есен. Ние имаме голям потенциал и всичко зависи от това как ще представим своята кандидатура. Роден е на 1.08.1960 г. в София Висшето си образование завършва през 1988 г. в НСА \"Васил Левски\" със специалност \"Спортен мениджмънт\". През 1992 г. придобива квалификация \"Спортен мениджър\" в Центъра за следдипломна квалификация към Висшия институт за спортен мениджмънт Заместник-председател на постоянната комисия за децата, младежта и спорта към СОС Организационен секретар на „София – Европейска столица на спорта 2018“", "date": "2018.12.21", "title": "Анатоли Илиев: Столична община отделя рекордните 20 млн. лв. за спорт"}
{"url": "https://www.monitor.bg:443/bg/a/view/hiljadi-trygvat-na-pyt-za-praznicite-152785", "text": "Хиляди потеглят на път днес заради предстоящите празнични дни. Само от София се очаква да тръгнат 200 000 автомобила. Заради интензивния трафик от Пътната агенция ограничават движението на камиони над 12 тона през днешния и утрешния ден, както и на 1 януари. МВР пуска допълнителни екипи на КАТ по пътищата. \"Ако позволява метерологичната обстановка и там, където е необходимо, ще бъде извадена цялата налична техника за контрол на скоростния режим. Въвеждаме ограничение на движението на товарни автомобили над 12 тона по републиканската пътна мрежа. Такова ограничение се предвижда в последния почивен ден, 26 декември, както и на 1 януари след обяд\", каза инсп. Петър Соколов от Главна дирекция „Национална полиция” пред Нова телевизия. \"Ако бъде влошена метерологичната обстановка с цел нормално почистване на пътните участъци, тези автомобили над 12 тона, ще бъдат спирани още в дълбочина, за да не могат да навлизат в участъците със затруднено движение\", заяви инспекторът.", "date": "2018.12.21", "title": "Хиляди тръгват на път за празниците"}
{"url": "https://www.monitor.bg:443/bg/a/view/84-ot-bylgarite-shte-praznuvat-koleda-u-doma-152786", "text": "84% от българите ще празнуват Коледа у дома, а 11% възнамеряват да отидат на гости. Едва 2% ще празнуват Коледа в заведение - най-често млади хора на възраст до 30 години. 2,5% отговорят, че няма да празнуват Коледа. Това показват данни от национално представително изследване на \"Екзакта Рисърч Груп\", проведено в периода 10-17 декември сред 1000 души. В сравнение с миналата година, с 5% намаляват онези, които ще празнуват Коледа в къщи.   По домовете си ще прекарат Новогодишните празници 67% от българите, 17% от интервюираните ще отидат на гости, 11% ще посрещат празника в заведение, а 3% ще празнуват на площада.   В сравнение с данните на \"Екзакта\" от декември 2017 г. със 7% намаляват българите, които ще посрещнат Нова година вкъщи. На Нова година на гости ще ходят предимно хора на възраст между 18 и 40 години, жители на столицата и на останалите градове в страната. В заведение смятат да посрещнат Нова година млади хора на възраст между 18 и 40 години, респонденти с висок жизнен стандарт и жители на столицата.   18% от участвалите в изследването възнамеряват да пътуват в страната за Коледните празници. Само 2% ще отидат в чужбина за Коледа. 80% няма да пътуват - нито в страната, нито в чужбина. Най-често в страната по Коледа ще пътуват хора на възраст между 18 и 50 години, висшисти и жители на градовете извън столицата. В чужбина за Коледа смятат да пътуват по-често млади хора на възраст между 18 и 30 години, както и българи със стандарт над средния.", "date": "2018.12.21", "title": "84% от българите ще празнуват Коледа у дома "}
{"url": "https://www.monitor.bg:443/bg/a/view/syprugata-na-bojan-petrov-napravi-pameten-belejnik-za-alpinista-152787", "text": "Съпругата на загиналия в Хималаите алпинист Боян Петров- Радослава Ненова, направи паметен бележник за него. Това съобщи самата тя в профила си в социалната мрежа. В него има снимки на Петров част от неговите последни съобщения и есемеси. \"2018 за мен и много хора ще остане като годината на Боян Петров. Предлагаха ми да правим календари и разни картички, но на мен ми се струваше като да не е моето нещо....Боян не е туристическа атракция за да се усмихва от чаши, тениски и календарчета. Той е вдъхновител и мотиватор. Затова направих този тефтер с мотивация за всеки ден! Вътре има част от последните му снимки от ШишаПангма малка част от това което ми е пращал като текстове от там, снимки от други експедиции ....спиращи дъха. И мисли на различни вдъхновяващи личности на всеки лист, а празното пространство запълнете както вие пожелаете. Може да не промените света, но не се давайте той да ви промени! Изпращайте своите послания към вселената....тя ще ви чуе!\", пише във Фейсбук Радослава Ненова.", "date": "2018.12.21", "title": "Съпругата на Боян Петров направи паметен бележник за алпиниста "}
{"url": "https://www.monitor.bg:443/bg/a/view/roditelite-na-avichi-go-nasledjavat-152762", "text": "Цялото състояние от 25,5 милиона долара на диджей Авичи, който се самоуби през месец април, ще бъде наследено от родителите му. До това решение се стигна, тъй като той не е оставил завещания. Диджеят, който ни напусна на 28-годишна възраст, по това време беше и необвързан и затова баща му Клас Берглинг и майка му Анки Лиден наследяват състоянието му като негови най-близки сродници. Музикантът има и двама братя и една сестра. Майката на Авичи е актриса, а баща му е предприемач. Авичи се оттегли от сцената през 2016 г. по здравословни причини. Той страдаше от остър панкреатит, предизвикан отчасти и от злоупотреба с алкохол. През 2014 г. той претърпя операция за отстраняване на жлъчката и апендицита.", "date": "2018.12.21", "title": "Родителите на Авичи го наследяват"}
{"url": "https://www.monitor.bg:443/bg/a/view/trymp-ministyryt-na-otbranata-djejms-matis-napuska-posta-si-152783", "text": "Министърът на отбраната на САЩ Джеймс Матис напуска поста си в края на февруари, съобщи в Туитър американският президент Доналд Тръмп. В постинга си той заявява, че ген. Матис ще се пенсионира, след като две години е бил част от неговата администрация. \"По време на службата на Джим беше постигнат огромен напредък, особено по отношение на придобиването на нова бойна техника.\" - пише Тръмп. Той допълва, че скоро ще бъде обявено името на новия министър на отбраната и изразява благодарност към Матис. Междувременно Би Би Си съобщи, че Джеймс Матис подал оставката си, като в писмо до Тръмп е поискал да се оттегли като шеф на Пентагона, не да бъде пенсиониран. \"Тъй като сте в правото си да имате министър на отбраната, чиито възгледи са по-близки до Вашите, смятам, че е правилно да напусна поста. Последният ден от моята служба ще бъде 28 февруари 209 г. - дата, до която има време да определите мой приемник и да потвърдите неговото назначаване.\" - казва министърът в писмото си.", "date": "2018.12.21", "title": "Тръмп: Министърът на отбраната Джеймс Матис напуска поста си"}
