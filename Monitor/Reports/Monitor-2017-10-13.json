{"url": "http://www.monitor.bg/a/view/38555-%D0%A8%D0%B5%D1%84%D1%8A%D1%82-%D0%BD%D0%B0-%D0%B5%D0%B2%D1%80%D0%BE%D0%BB%D0%B8%D0%B1%D0%B5%D1%80%D0%B0%D0%BB%D0%B8%D1%82%D0%B5-%D0%94%D0%9F%D0%A1-%D0%B4%D0%B0%D0%B2%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D1%82%D0%BD%D0%B8%D1%87%D0%B5%D1%81%D0%BA%D0%B8%D1%8F-%D0%BC%D0%B8%D1%80/", "text": "\n                    \n\n\n                    ", "date": "2017.10.13", "title": "Шефът на евролибералите: ДПС дава на България етническия мир"}
{"url": "http://www.monitor.bg/a/view/81696-%D0%9D%D0%B0%D0%B4-600-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B1%D0%B0%D0%B2%D0%B0%D1%87%D0%BA%D0%B0-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "\n                    655 семейства са поискали да наемат бавачка, чиято заплата се покрива от държавата. Това са родителите, чиито деца не са били приети в ясла или градина.За тях социалното министерство ще осигури по 460 лв. за 8-часов работен ден на детегледачките за период от 18 месеца. В случай че родителите изберат по-скъпа бавачка, то те ще трябва да доплатят разликата. Приоритет на държавата ще бъдат самотните родителите и семействата на деца с увреждания. За детегледачка по схемата „Родители в заетост“ могат да кандидатстват и безработни майки. Семействата сами ще избират детегледачките след лична среща с всеки един кандидат. Желаещите да бъдат детегледачки пък трябва да са регистрирани в бюрото по труда, като няма изискване за квалификацията и опит на подобна позиция. За почасови грижи за хлапетата могат да бъдат наети и пенсионираните баби и дядовци на останалите извън детски заведения, при условие че са регистрирани като безработни. За две седмици 379 „клиенти“ на бюрата по труда са пожелали да бъдат наети като бавачки в програмата.\n\n\n                    ", "date": "2017.10.13", "title": "Над 600 семейства поискаха  бавачка от държавата  "}
{"url": "http://www.monitor.bg/a/view/55500-%D0%A1%D1%8A%D0%B1%D0%B8%D1%80%D0%B0%D1%82-%D1%81-%D0%BF%D0%B5%D1%81%D0%BD%D0%B8-%D0%BF%D0%B0%D1%80%D0%B8-%D0%B7%D0%B0-%D0%BA%D1%83%D0%BB%D1%82%D1%83%D1%80%D0%B5%D0%BD-%D0%B4%D0%BE%D0%BC-%D0%B2-%D0%A1%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8-%D0%B3%D1%80%D0%B0%D0%B4/", "text": "Изложби, танци и по-голяма библиотека ще намерят място в нов център пред Техническия университет\n                    Възпитаниците на Националната музикална академия, популярният рапър Уош МС и поп звездата Теди Кацарова ще вземат участие в благотворителния концерт пред зала „Христо Ботев“ в София тази вечер от 19 ч. Каузата, зад която застанаха младите таланти, е изграждането на културен център на територията на столичния Студентски град.\n\n„Ако променим средата, в която живеят,\n\n \n\n\n\n \n\nкатегорична е Яна Вангелова, председател на Националното представителство на студентските съвети (НПСС) у нас. Тя подчертава, че появата на подобен център е изключително необходима с оглед на това, че на територията, на която е съсредоточена значителна част от студентската младеж, липсва пространство за осъществяване на културни и творчески дейности. Това, от своя страна, води до бума на дискотеките.\n\nИменно обитателите на региона застават начело на идеята, като според първоначалните планове новопостроеният център ще се разпростира пред Техническия университет. Проектът е подкрепен от още от кмета на района Димитър Дилчев и Съвета на ректорите.\n\n„Студентите ще имат възможност сами да се включат в създаването на културния център. Всеки, който изяви желание, ще може да участва според собствените си специалност и талант – било то с интериорен дизайн, музика или нещо друго“, обясни още пред „Монитор“ Вангелова. По думите й в най-оптимистичния вариант, проектът ще бъде реализиран в рамките на година, а\n\n \n\n\n\n \n\nНа територията на културния дом пък място ще намерят изложби, танцувални клубове, както и по-голяма библиотека. От НПСС са категорични, че отговорните институции трябва да толерират и насърчават изграждането на културни и общочовешки ценности сред студентите, като посочват, че това следва да бъде прието за национална политика.\n                    ", "date": "2017.10.13", "title": "Събират с песни пари за културен дом в Студентски град"}
{"url": "http://www.monitor.bg/a/view/80322-%D0%A1%D1%83%D0%BF%D0%B5%D1%80%D0%BA%D0%BE%D0%BC%D0%BF%D1%8E%D1%82%D1%8A%D1%80-%D0%BA%D0%B0%D0%B7%D0%B2%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D0%B5-%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%BB%D0%B5%D0%B4-2-%D1%87%D0%B0%D1%81%D0%B0/", "text": "\n                    Българският суперкомпютър Авихтол, който се намира в БАН може да даде прогноза за времето след два часа. Това съобщи председателят на Академията акад. Юлиан Ревалски, след като днес в МОН образователният министър Красимир Вълчев подписа декларация, с която България се включва в сътрудничество във високопроизводителна изчисления EuroHPC. Така страната ни влиза в клуба на държавите – членки, ангажирани с дигитализирането на Европа с помощта на суперкомпютри.Българският суперкомпютър Авитохол е най-мощният изчислителен ресурс в региона на Югоизточна Европа и е намира в Института по информационни и комуникационни технологии на БАН.  Акад. Ревалски обяви, че използването на суперкомпютри в най-кратки срокове ще донесе осезаеми и положителни промени за гражданите.„На този компютър бяха извършени много бързи високоефективни изчисления за прогнозирането на екстремните снеговалежи през отминалата зима“, припомни той. Акад. Ревалски добави, че тази метеорологична информация е била използвана постоянно от Кризисния щаб, който беше създаден към Министерския съвет.Еврокомисарят по цифрова икономика и цифрово общество Мария Габриел каза от своя страна след подписването, че е особено щастлива страната ни да бъде част от тази така важна европейска инициатива, която при всички положения ще играе основна роля и във всекидневието на хората – от персонализирането на здравеопазването през киберсигурността до усъвършенстването на дизайна и прогнозите за времето. Според еврокомисаря достъпът до високопроизводителните изчисления ще бъде изключително важен както за частната, така и за публичната сфера. Габриел добави, че в тази насока е необходимо обединение и сътрудничество на европейско ниво, тъй като нито една от страните членки няма възможност самостоятелно да изгради бързо и ефикасно такъв изчислителен високотехнологичен ресурс.Кметът на столицата Йорданка Фандъкова също приветства инициативата и включването на страната ни в нея, като припомни, че София е регионален лидер в областта на високите технологии, компютърните науки и аутсорсинга, в които са заети над 200 хиляди души.  \n\n\n                    ", "date": "2017.10.13", "title": "Суперкомпютър казва какво ще е времето след 2 часа "}
{"url": "http://www.monitor.bg/a/view/68176-%D0%9A%D0%B0%D1%80%D0%B0%D0%BC%D0%B5-%D0%BD%D0%B0%D0%B9%D1%81%D1%82%D0%B0%D1%80%D0%B8%D1%82%D0%B5-%D0%BA%D0%BE%D0%BB%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "На 1000 души у нас се падат 510 автомобила\n                    Българите карат най-старите коли в Европа. Това сочат данните на Европейската асоциация на вносителите на автомобили за възрастта на автомобилите в ЕС през 2016 г., цитирани от БТА.Средната възраст на автомобилите в ЕС като цяло е била 10,7 години при над 20 години у нас, показват данните на асоциацията. Така само за 10 години рязко се е вдигнала \"възрастта\" на автомобилите в Европа, като през 2007 г. средната възраст на автомобилния парк на Стария континент е била около 8 години.Експерти коментират този факт със световната икономическа криза, която е накарала европейците да карат за все по-дълъг период автомобилите си.Средно на 1000 българи се падат 510 регистрирани автомобила, показват данните на европейската асоциация, при среден показател за ЕС 573 автомобила на 1000 жители.По актуални данни на МВР около 40 на сто от автомобилния парк у нас през миналата година е бил над 20 години при общо регистрирани над 4 млн. автомобила в страната, което означава, че около 1,6 млн. леки коли над 20 години са се движили по пътищата у нас. Едва 17 на сто от колите у нас са били под 10 години. Само за миналата година у нас са били купени и регистрирани малко над 26 хиляди нови автомобила при внесени от ЕС над 266 хиляди употребявани коли. От началото на годината до края на август регистрираните нови автомобили у нас са се увеличили с 18,1% на годишна база до общо 19 556 автомобила.Регистрацията на екологични автомобили у нас пък е повече от символична: от КАТ отчитат регистрирани 2474 хибрида (0,08 процента от автопарка) и едва 274 електромобила (0,009 процента от автопарка).Най-нови коли в ЕС карат белгийците - средно на 7 години, отчитат от асоциацията на автомобилните производители. В Дания, Великобритания и Германия възрастта на автомобилите е средно 8 години, във Франция - 9, Италия - 10, Испания - 11, Португалия и Финландия - по 12 години.Освен в България с регистриран над 20-годишен автопарк, най-стари автомобили като цяло са отчетени в Полша - 17 години, Латвия и Литва - 16 години, Румъния - 15 години, Унгария, Чехия и Гърция - по 14 години и др.Най-много автомобили на глава от населението са маркирани в Малта-775 автомобила на 1000 души. Следват Люксембург - 745, Италия - 706, Германия – 600, и др. В Румъния има най-малко автомобили на глава от населението - едва 308 на 1000 души. В Унгария - 377, Латвия и Хърватия - по 390, Словакия - 438 коли на 1000 души, и др. 56 на сто от колите в страните - членки на ЕС, са с бензинови двигатели. Около 40 процента са автомобилите на дизел и едва около 4 процента с алтернативни горива.  В ЕС през миналата година са били регистрирани над 260 млн. нови леки автомобила, както и около 40 млн. товарни, като по този показател общността е световен лидер пред САЩ, Китай и Япония.\n\n\n                    ", "date": "2017.10.13", "title": "Караме най-старите коли в Европа"}
{"url": "http://www.monitor.bg/a/view/26474-%D0%9F%D1%80%D0%B5%D0%BA%D1%80%D1%8A%D1%81%D1%82%D0%B8%D1%85%D0%B0-%D0%BD%D0%B0-%D0%9A%D0%BE%D1%81%D1%82%D0%BE%D0%B2-%D0%B8-%D0%BE%D0%BB%D0%B8%D0%B3%D0%B0%D1%80%D1%81%D0%B8%D1%82%D0%B5-%D0%BC%D1%83-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B0-%D0%B8-%D0%9A%D0%A2%D0%91/", "text": "Ул. „Ангел Кънчев“ стана „Василев“ заради фалирания трезор, „Капитал“ вече се помещава на ул. „Прокопиев“\n                    С нови имена осъмнаха днес улиците на Централния софийски затвор, КТБ и други ключови здания в столицата, предаде БЛИЦ. В техни „кръстници“ се превърнаха драгалевският гуру Иван Костов и създадените от Командира олигарси Иво Прокопиев, Цветан Василев и Огнян Донев, както и ортаците им Сашо Дончев и Гриша Ганчев. Освен нови имена улиците се сдобиха и с визитки на „кръстниците си“, разказващи историята на всеки от тях и разкриващи истинското им лице – на забогатели по съмнителен начин герои на прехода в страната.Така например в описанието за Василев се припомня, че подобно на американския спекулант Бърнард Мадоф той превърна КТБ във финансова пирамида и източи милиарди от депозантите във фалирания от него трезор. Акцентира се също, че след като веднъж ограби вложителите, сега се пробва да го направи втори път, като отмъква ключови, финансирани от КТБ, активи. Първо открадна „Петрол“, а в момента се опитва да стори същото с „Дунарит“. Самата ул. „Ангел Кънчев“, където се намира централата на КТБ, пък бе преименувана на ул. „Василев“. Същата съдба сполетя и намиращата се на по-малко от километър от мястото ул. „Иван Вазов“. Тя бе преименувана на ул. „Прокопиев“ в отсечката, на която се помещава издателската група „Икономедиа“ на разградския олигарх и ортак на Цветан Василев Иво Прокопиев, превърнала се в ядро на фабриката за фалшиви новини на задкулисието и насаждаща лъжи в обществото на принципа на Гьобелсовата пропаганда.В обяснителната визитка пък бе припомнено, че подсъдимият за аферата „ЕВН“ Прокопиев натрупа милионите си на гърба на всички граждани на България, надувайки сметките за ток в продължение на години с фотоволтаиците си, както и че е получил летящия си старт от ръцете на Костов, който буквално му подари „Каолин“.Самият Костов пък бе представен като баща на българската олигархия и задкулисие, последовател на Андрей Луканов и двигател на бандитската РМД приватизация, обезкървила икономиката на страната и раздала за жълти стотинки активи за 20 млрд. лева. „Създател е на редица политически ГМО проекти, а сред продуктите на драгалевската лаборатория е \"Да, България\", се казва още в обяснителната табелка към ул. „Костов“, цитирана от БЛИЦ. Улицата, на която е сградата на здравното министерство, пък скоропостижно бе прекръстена на ул. „Донев“, като посочената в обяснителната табела причина е, че е олигарх, построил фармацевтичната си империя за сметка на здравето на всички граждани на България. „През годините компанията бе уличавана в редица афери, в това число и че обира болниците с по 200 млн. лева на година. Донев е подсъдим за укриване на данъци. Издател на сайт и списание, имащи ключова роля във фабриката за фалшиви новини, създадена от Иво Прокопиев и олигархичния кръг \"Капитал\", се казва още на визитката. Със своя улица и табелка се сдоби и газовият барон и издател на друга медия, част от фабриката за фалшиви новини – Сашо Дончев. Във визитката му неизвестните автори са припомнили, че е бивш партньор на Андрей Луканов, а допреди две години бе известен и като момчето на „Газпром“ у нас. Подчертано е също, че е бил сред основните причини за шоковото увеличение на цените на парното и топлата вода, направено от КЕВР през пролетта и атакувано от прокуратурата пред съда, както и че заради „пропуск“ на регулатора в негова полза страната ни може да отнесе 200 млн. евро глоба. В табелата за Гриша Ганчев пък е припомнено, че е сред „малцината оцелели ъндърграунд герои на бандитския преход в България“, както и че е подсъдим за данъчни престъпления и помогна на Василев да открадне „Петрол“, като задигна активи за 400 млн. лева, финансирани от КТБ.\n\n\n                    ", "date": "2017.10.13", "title": "Прекръстиха на Костов и олигарсите му улиците на затвора и КТБ"}
{"url": "http://www.monitor.bg/a/view/8839-%D0%9E%D0%B1%D1%81%D1%82%D1%80%D0%B5%D0%BB%D0%B2%D0%B0%D1%85%D0%B0-%D0%B4%D0%B2%D0%B0-%D0%BF%D1%8A%D1%82%D0%B8-%D0%B7%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%BF%D1%8A%D0%BB%D0%B5%D0%BD-%D1%81-%D1%83%D1%87%D0%B5%D0%BD%D0%B8%D1%86%D0%B8/", "text": "На едно и също място в Пловдив, по едно и също време, щетите са за над 3 бона\n                    Два пъти в рамките на няма и седмица неизвестен стреля по автобус от градския транспорт на Пловдив, който бил пълен с пътници. Нападенията станали по едно и също време – около 20 часа, на едно и също място – в района на „Полиграфията”. Все още не е ясно с какво точно е бил обстрелван рейсът по линия 22, която е връзката на Пловдив със съседните села Ягодово и Катуница. Според пътници и при двата случая возилата са били пълни и било чист късмет, че нямало пострадали. Повечето от пътниците са ученици, които свършват училище след 19 часа и хващат рейс с номер 22, за да се приберат по домовете си.„Миналия петък беше много страшно. Бях в автобуса с дъщеря ми, когато изведнъж две странични стъкла на автобуса бяха счупени. Стъклата се изсипаха на сантиметри от нас. Късмет, че нямаше правостоящи хора, иначе можеше да има ранени или дори по-лошо”, каза за „Монитор”/”Телеграф” жена от село Ягодово, която редовно ползва линия 22. След нападението автобусът спрял, а на мястото били повикани полицаи, които съставили протокол за щетите.Нито тя, нито останалите пътници в рейса успели да разберат с какво точно е било стреляно. „Не знаем, защото нямаше паднал камък вътре в рейса. Много се изплашихме. Автобусът беше пълен с деца. Добре че нямаше правостоящи, иначе някой щеше да бъде улучен. Каква ни е гаранцията, че подобно нападение няма да се случи отново и не дай Боже някое дете да пострада тежко”, каза пътничката, която не скри, че е много притеснена за сигурността на детето си.Вторият случай бил от 12 октомври вечерта. Отново към 20 часа и пак в района на „Полиграфията” на „Цариградско шосе” друг автобус на същата фирма отново бил обстрелван. Тогава обаче изстрелите попаднали в метал и не успели да улучат стъклата на автобуса, разказаха пътници, които са били свидетели и на второто нападение.Според собственика на транспортната фирма Веселин Дошков щетите от първото нападение са за над 2 – 3 000 лева. Той предполага, че по рейсовете са хвърлени камъни.„Миналия петък беше много страшно. Камъкът е минал през стъклото на вратата, профучал е през автобуса и е излязъл от другата страна, чупейки стъклата. Добре, че няма пострадали хора”, обясни какво се е случило Дошков. Той уточни, че от фирмата са информирали полицията. „Не знам с какво са целили рейса. С някакъв много голям предмет. Над 2 – 3 000 лева са ни щетите от петъчното нападение. Имали сме случаи от ж.п. моста да хвърлят камъни по рейс по линия 4. До момента заловен за нападенията няма”, каза още собственикът на транспортната компания. Той изключи категорично хипотезата покушенията да са дело на конкуренция.Това не е първото нападение срещу автобуси от градския транспорт на Пловдив. Преди няколко месеца от стрелба с въздушна пушка пострадаха няколко автобуса на друга транспортна фирма в Пловдив. Те били на последна спирка, когато от близък блок били обстрелвани в няколко поредни сутрини. Не е ясно дали извършителят е бил открит. \n\n\n                    ", "date": "2017.10.13", "title": "Обстрелваха два пъти за седмица автобус, пълен с ученици "}
{"url": "http://www.monitor.bg/a/view/62759-510-%D0%BB%D0%B2-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BE%D1%82-2018-%D0%B3%D0%BE%D0%B4%D0%B8%D0%BD%D0%B0/", "text": "\n                    Увеличение на минималната работна заплата до 510 лв., се очаква от 1 януари 2018 година. Общо 360 000 работници ще получават с 50 лв. по-високи заплати от догодина.Такова увеличение е възможно и то ще се случи благодарение на 2,5 милиарда повече разходи, предвидени в бюджета за следващата година, коментира пред БНТ шефката на бюджетната комисия в НС от ГЕРБ Менда Стоянова.Тези пари идват от ръста на икономиката, очаква се близо 4 % ръст, а този ръст означава по-големи заплати в реалния сектор, допълни тя. От 460 лв., каквато е сега, МРЗ рязко ще стигне 510 лв. Синдикатите като видяха 510 лв. казаха – не, ние искаме 530 лв. Е, винаги ще има недоволни, но това е реалността за момента. 330 милиона отиват за работещите в образованието, което е средно 15% ръст на заплатите. Пари има в повече, но те са фокусирани в приоритетните сектори и така е правилно, смята Стоянова. За армията има предвидени около 100 милиона за заплати. Там ще има и капитални разходи за модернизация на войските, около 480 милиона. Един милиард лева повече ще отидат за пенсии и здравеопазване, както и за социално подпомагане. Трябва да се повишат заплатите в социалния сектор, за да се привлекат повече хора, които сега се отказват от тази работа, заради заплатата, която е близка до минималната, каза още Стоянова. По думите й не бива да се пропуска и инфраструктурата, по която се работи усърдно. Там обаче голяма част от проектите ще бъдат финансирани и с европейски проекти и с наш бюджет, подчерта депутатката от ГЕРБ.\n\n\n                    ", "date": "2017.10.13", "title": "2,5 милиарда повече разходи в бюджета за 2018 година, минималната заплата скача до 510 лв."}
{"url": "http://www.monitor.bg/a/view/45898-%D0%97%D0%B0%D0%BF%D0%BE%D1%87%D0%B2%D0%B0-%D1%80%D0%B5%D0%BA%D0%BE%D0%BD%D1%81%D1%82%D1%80%D1%83%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D1%8A%D1%82%D1%8F-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%91%D1%83%D1%80%D0%B3%D0%B0%D1%81-%D0%BC%D0%B5%D0%B6%D0%B4%D1%83-%D0%9F%D0%BE%D0%BC%D0%BE%D1%80%D0%B8%D0%B5-%D0%B8-%D0%90%D1%85%D0%B5%D0%BB%D0%BE%D0%B9/", "text": "\n                    Реконструкцията на 5-километровия участък от път I-9 Слънчев бряг - Бургас започва днес, съобщиха от строителното министерство. Със средства от републиканския бюджет ще се изгради второ платно в отсечката между Поморие и Ахелой, уточняват от ведомството.\n\nНа символичната първа копка ще присъстват министърът на регионалното развитие и благоустройството Николай Нанков, министърът на транспорта, информационните технологии и съобщенията Ивайло Московски и председателят на Управителния съвет на Агенция „Пътна инфраструктура“ инж. Дончо Атанасов. Церемонията по символичната първа копка ще се състои от 11.30 часа при 217-ти километър на път I-9 Слънчев бряг - Бургас (на 2 километра от кръстовището за общинския път за село Каменар в посока Ахелой).\n\nПо-рано същия ден, от 10.00 ч., министър Нанков ще участва в деветата Национална конференция по транспортна инфраструктура с международно участие. Форумът се провежда до 14 октомври в хотел в Несебър.\n                    ", "date": "2017.10.13", "title": "Започва реконструкцията на пътя Слънчев бряг - Бургас между Поморие и Ахелой"}
{"url": "http://www.monitor.bg/a/view/43886-10-%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%85%D1%83%D0%BB%D0%B8%D0%B3%D0%B0%D0%BD-%D1%83%D0%B1%D0%B8%D0%BB-%D1%81-%D0%BD%D0%BE%D0%B6-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5/", "text": "\n                    Пазарджишкият Окръжен съд постанови наказание от 10 години лишаване от свобода на 34-годишния Атанас Латев от Ракитово, собственик на кафене в един от кварталите на родопското градче, който нападна и рани смъртоносно с нож съгражданина си Румен Спасов. Убийството е било извършено от хулигански подбуди, а извършителят на хладнокръвното убийство призна вината си и поиска делото да се гледа по съкратеното съдебно следствие. В залата свидетел на трагедията разказа, че Румен Спасов по никакъв начин не е бил провокирал Атанас да го нападне. Драмата се разигра на 27 март т.г. в родопското градче, когато 34-годишният Латев бил във фамилното си заведение и там дошъл Румен Спасов. Кафеджията нападнал с нож съкварталеца си и го пробол с острието в слепоочието, вследствие на което пострадалият бе откаран в пловдивска болница и въпреки направената животоспасяваща операция и усилията на лекарите раненият починал. Преди Латев да посегне на съседа си между тях нямало никакъв контакт, нито вербален, нито словесен, нито пък Спасов е предизвикал с нещо съдържателя на кварталното бистро. От представените експертизи стана ясно, че Латев е осъзнал деянието си, когато е налетял с ножа на нищо неподозиращия си съгражданин. Магистратите уважиха гражданските искове от 50 000 лв. за децата на убития и по 100 000 лв. за съпругата и майката на убития и отсъди 10 години затвор за Атанас Латев.\n\n\n                    ", "date": "2017.10.13", "title": "10 г. затвор за хулиган-кафеджия, убил с нож клиент "}
{"url": "http://www.monitor.bg/a/view/88116-%D0%9A%D1%8A%D1%80%D0%B2%D0%B0%D0%B2%D0%B0-%D0%B4%D1%80%D0%B0%D0%BC%D0%B0-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%93%D0%BE%D1%80%D0%BD%D0%B0-%D0%9E%D1%80%D1%8F%D1%85%D0%BE%D0%B2%D0%B8%D1%86%D0%B0-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%BC%D1%8A%D1%80%D1%82%D0%B2%D0%BE-%D0%B1%D0%B5%D0%B1%D0%B5-%D0%B2-%D0%B1%D0%B0%D0%B3%D0%B0%D0%B6%D0%BD%D0%B8%D0%BA-%D0%BD%D0%B0-%D0%BA%D0%BE%D0%BB%D0%B0/", "text": "\n                    Зловеща сцена, завършила със смъртта на новородено бебе, се е разиграла вчера в парк в Горна Оряховица. Служители на полицейското управление в града са предприели разследващи действия, след сигнал от местната болница. Вчера в 18,20 часа в полицейското управление е получен сигнал за приета за лечение 34-годишна жена от същия град. След преглед е установено, че тя е родила същия ден.\n\nОт проведените първоначални действия по разследването пред хранителен магазин в града е установен съпругът на родилката - 34-годишния Х. П., а в багажното отделение на семейния им автомобил криминалистите се натъкнали на безжизненото тяло на новородено момченце. Според първоначалната информация жената е родила в парк в железничарския град, където е намерена с обилен кръвоизлив. На местопроизшествието е извършен оглед, в присъствието на съдебен лекар. Тялото на бебето е откарано за аутопсия във великотърновската болница.\n„При първоначалния оглед в градския парк не са открити следи от раждане. Заради това в петък бе разпореден повторен оглед на посоченото от майката място”, споделиха работещи по случая.\n\nРазплитането на престъплението започнало след като жената постъпила в болницата с кръвоизлив, а лекарите алармирали полицията за необичайния случай, съобщи „Блиц“. „Още при прегледа установих, че има раждане. Жената обаче твърдеше, че не е била бременна и не е раждала. Направен и бе видеозон и ясно се видяха остатъци от плацента и че виси пъпна връв. Категорично бе, че се касае за раждане на доносено дете. Тя обаче продължи да настоява, че не е родила и се наложи да уведомим полицията. Бебе в болницата не сме виждали и не знаем къде и как е родила. Това ще изясняват прокуратурата и полицията“, коментира дежурната лекарка в горнооряховската болница д-р Димитринка Димитрова. Когато криминалистите попитали 34-годишната В. П. какво е станало с детето, горнооряховката разказала, че е родила в парк мъртво бебе, а след това е сложило трупа му в чанта, която е в багажника на колата. Предполага се, че е имала намерение да зарови на тайно място безжизненото тяло на момченцето. Жената твърдяла още, че съпругът и не знае за бебето. Семейството имало три други момчета. Четвъртото обаче се оказало нежелано и майката твърди, че е крила от близките си, че носи дете. И понеже била пълничка, никой не заподозрял, че е бременна. Освен това до последно тя ходела на работа.\nВ същото време от Апелативна прокуратура - Велико Търново уточниха, че Районна прокуратура – Горна Оряховица води разследване по досъдебно производство за убийство, извършено от майката върху рожбата й във време на раждане или веднага след него.\n                    ", "date": "2017.10.13", "title": "Кървава драма разтърси Горна Оряховица, намериха мъртво бебе в багажник на кола"}
{"url": "http://www.monitor.bg/a/view/42266-%D0%98%D0%B7%D1%80%D0%B0%D0%B5%D0%BB-%D1%89%D0%B5-%D0%BF%D0%BE%D1%81%D0%BB%D0%B5%D0%B4%D0%B2%D0%B0-%D0%A1%D0%90%D0%A9-%D0%B8-%D0%BD%D0%B0%D0%BF%D1%83%D1%81%D0%BA%D0%B0-%D0%AE%D0%9D%D0%95%D0%A1%D0%9A%D0%9E/", "text": "\n                    Израелският премиер Бенямин Нетаняху заяви, че Израел се готви да се оттегли от ЮНЕСКО след \"смелото и морално решение\" на САЩ, което Вашингтон обяви в четвъртък, предаде АП. \"ЮНЕСКО се е превърнала в театър на абсурда, защото вместо да съхранява историята, я изопачава\", каза Нетаняху. Той съобщи, че е наредил на израелската дипломация да подготви оттеглянето на Израел от организацията заедно с американците.\n\nВ четвъртък САЩ обявиха, че напускат ЮНЕСКО заради антиизраелските пристрастия на организацията и необходимостта тя сериозно да се реформира. Напускането ще влезе в сила на 31 декември 2018 г.\n\nЮНЕСКО е приела няколко резолюции срещу Израел, а през 2011 г. прие за свой член Палестина. Миналата година и Израел прекрати сътрудничеството си с организацията заради нейна резолюция, с която разкритикува  ограничаването на достъпа на мюсюлманите до святото място, познато на евреите като Храмов хълм, а на мюсюлманите като джамия Ал-Акса, в източен Йерусалим.\n\nПостоянният представител на САЩ в ООН Ники Хейли заяви в четвъртък, че \"крайната поляризация на ЮНЕСКО се е превърнала в хронично неудобство\". Решението на ЮНЕСКО да обяви за палестинска територия старата част на град Хеброн и Гробницата на патриарсите е поредната \"безразсъдна постъпка\" накарала САЩ да напуснат организацията, посочи Хейли. Тя спомена и \"оставянето на сирийския диктатор Башар Асад в комисия на ЮНЕСКО за човешките права дори след кръвопролитното му смазване на мирни протести\".\n\nПостоянният представител на Израел в ООН Дани Данон определи оттеглянето на САЩ от ЮНЕСКО като \"повратна точка\".\n\nСега ЮНЕСКО знае, че \"нейните абсурдни и срамни резолюции срещу Израел имат последствия\", заяви той.\n\nГенералният секретар на ООН Антонио Гутереш дълбоко съжалява за решението на САЩ да напуснат ЮНЕСКО, имайки предвид важната роля, която са играли в тази организация от момента на основаването й, заяви говорителят на ООН Фархан Хак.\nВ момента тече избор за нов генерален директор на ЮНЕСКО. Кандидатите за поста са бившият външен министър на Катар Хамад бин Абдулазиз ал Кауари и бившата министърка на културата на Франция Одри Азуле.\n\nБез резултат завърши и четвъртият тур на изборите. Нито един от кандидатите не е събрал необходимия брой гласове - 30 от общо 58 гласа. Очаква се да бъде проведено ново гласуване. От изнесените резултати става ясно, че катарският кандидат води с 22 гласа, а след него е френският с 18 гласа. За поста се бореха кандидати от 7 държави - Азербайджан, Виетнам, Египет, Катар, Китай, Ливан и Франция. Наследникът на Ирина Бокова трябва да встъпи в длъжност на 15 ноември, а тя ще поеме ръководството на голям археологически парк в Рим.\n                    ", "date": "2017.10.13", "title": "Израел ще последва САЩ и напуска ЮНЕСКО"}
{"url": "http://www.monitor.bg/a/view/48666-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-13-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    Навлизате в период на реформи и реорганизации не само на работното място, но и в отношенията у дома. Предстоят рокади, които може да извадят на силна позиция хора, с които сте една кръв, един екип и една надежда. Може да получите примамливо предложение от странични източници. Не бързайте да се хващате на въдицата на непроверени хора. В момента трябва да се действа сплотено в посока на отдавна подготвени проекти. Днес сексуалната енергия подкопава здравето, забравете за секса с непознати.Работа-5Пари-4Любов-4Късмет-5Здраве-4 Очаквайте удари в гръб. Родените в първата декада може да попаднат в неприятни отношения и схеми, които ще им причинят матерални и лични главоболия. Нищо важно да не се започва, защото ще се нуждае от корекции. Още утре и евтиното ще ви излезе скъпо. Денят е неблагоприятен за сърдечни операции. Сексът също не е на ниво. Не се претоварвайте, не носете тежко. Денят е благоприятен за приключване и отделяне, а не за започване и за съвместни дела. Почистете дома и офиса, изчистете сметките.Работа-4Пари-5Любов-5Късмет-4Здраве-4 Не се поддавайте на гнева и на изкушенията, които някой ви предлага. Увеличете дистанцията с хора които и друг път са ви вкарвали в неприятности и главоболия, в ощетяващи положения и схеми. Нищо важно да не се започва, собено ако това ще засегне интересите на повече хора. Изправете се, не се препоръчва натоварване на гръбначния стълб. Днес ще си проличи кой се държи като безгръбначно, кой е склонен на компрмиси и предателства. Концентрирайте се върху най-важните дела и ако ги приключите до вечерта ви чакат пари и слава.Работа-5Пари-6Любов-4Късмет-5Здраве-4 От всички страни ви заливат с претенции. На никого няма да угодите. Започнатото днес с ентусиазъм ще потъне в прахта на забравата и още утре ще се коригира в неизгодна за вас посока. Свършете това, което е обещано и за което някой ви чака. Сънищата от тази сутрин тълкувайте точно наобратно. Може да се връщате, ако забравите нещо. Вероятно е да бъдете забравени при увеличение на заплата или определяне на бонуси. Не влизайте в излишни разправии. Утре ще се събудите с вярното решение и с една чудесна идея.Работа-5Пари-4Любов-4Късмет-4Здраве-4 Очертават се пътувания. Луната навлиза във вашия знак. В началото на деня ще ви бъдат поставяни ултиматуми или някой ще опитва да се бърка в работата ви и при изготвяне на важни решения. С напредването на деня ще вземете ситуацията в свои ръце и ще доминирате на събрания и конкурси. Постарайте се да доведете до край преговорите започнали в миналите дни. Каквото финализирате ще ви направи популярни и ще бъде много добра реклама за работата и дейноста ви. Днес обирате реколтата на минали старания.Работа-5Пари-5Любов-5Късмет-5Здраве-5 Бъдете внимателни с храната, наблегнете на зеленчуците, ограничете месото. Ден за лечителство. Тествайте своите способности в тази посока. Може да помогнете на някого независимо, че ви смятат за лаик. Денят отваря огромен апетит, и води към различни пристрастявания. Контролирайте се максимално и ще избегнете неприятностите. Лош ден за секс, независимо, че Венера е във вашия знак. Излъчвате объркващи импулси. Може да се разминете с подходящите хора и да тичате след тези, които ще ви наранят.Работа-5Пари-4Любов-5Късмет-4Здраве-5 Ден за саможертва и прошка. Ще ви се обаждат роднини в затруднение. Сами ще затруднявате родители и деца с избора си, ще направите прибързан ход и още утре ще се налага да се коригирате. Не взимайте решение по важни въпроси и не започвайте нищо ново. Подписаните днес договори ще се преподписват или ще загубят смисъла си. Не се намесвайте в отношенията на други двама. Ден на огромните апетити, на желанието да вземеш повече отколкото ти се полага. Децата пренебрегват желанията ви.Работа-4Пари-5Любов-4Късмет-5Здраве-5 Рисков и предизвикателен ден. Интересите ви ще се сблъскат с тези на силните на деня. Апетитите се изострят, някой посяга на чуждо. Не се поддавайте на емоциите и на гнева. Не си разваляйте отношенията с близките заради хора, които няма да ви погледнат, когато сте в затруднение. В желанието да се изпита удоволствие сте склонни на всякакви компромиси. Родените в първата декада ще попаднат на нелоялна конкуренция, ще се налага да търсят помощ и подкрепа от хора, които в миналото са пренебрегвали. Бумерангът се връща.Работа-5Пари-5Любов-4Късмет-4Здраве-4 Ще се държите агресивно и ултимативно. Ден на големите апетити, на желанието да прецакаш колегата, да извлечеш ползи от нечие затруднение и проблем. На даден етеп ще се наложи и да проявите саможертва в името на добрия тон, на нуждите на близките и децата. Не си поставяйте високи цели и нормативи. С успех ще приключите обещана работа, но стартираното днес няма да тръгне добре. Ориентирайте се към финализиране и приключване в партньорските връзки. Направете инвентаризация и на любовния си живот.Работа-5Пари-5Любов-4Късмет-4Здраве-5 Ден на агресивни реакции и първосигнално поведение. С никого не може да се разберете, ако не отстъпите поне в няколко от изискванията и намеренията си. Не очаквайте да ви направят отстъпки. Изнервяте се, правите грешен ход и вредите на здравето си. Не вдигайте тежко, щадете сърцето. Не се препоръчват и хирургически интервенции в тази посока. Не се подстригвайте и не си режете ноктите. Очертават се алергични реакции в тялото и в душата. Не се събирайте с непозната компания. Контролирайте децата.Работа-4Пари-4Любов-5Късмет-4Здраве-4 Родените в първата декада ще влезат в противоречия и сканадали у дома и на работното място. Правите и нарушения, за които ще ви санкционират. Контролирайте се максимално. Не предприемайте нищо рисково и не започвайте нова дейност, ако не сте готови с документи, база и пари. Очаквайте опити за намеса в работата и в преките ви задължения. Ориентирайте се към приключване поне на един важен за бъдещето проект. Длъжници ви се издължават, но се опитват да ви поставят условия и да ви натоварят с допълнителна работа.Работа-5Пари-5Любов-4Късмет-4Здраве-4 Ден за прошка и реверанс спрямо интересите на близките. Ще се наложи да направите компромиси и да вършите допълнителна работа, особено ако се чувствате гузни за нещо. Не се поставайте в услуга на чужди хора и интереси. Сексът е причина за нападки. Една изневяра тези вечер може да ви развали семейството. Може да бъдете въвлечени в схеми и да участвате в задкулисни игри. Този уикенд ще ви донесе радости, но новата седмица ще изисква за всичко да се плаща. Ограничете контактите, не сключвайте нови договори.Работа-5Пари-4Любов-4Късмет-4Здраве-5 Личната ви година е шестица. Мислете за дом, семейство и деца. Шестицата носи дарове и материално обезпечение в семейството. 6 е числото на венера. Вероятно е да сключите брак, да дочакате деца и внуци. Чудесна година за любов, не протокайте нещата. През 2018 г. ви предстои преход в нова среда и живот на ново място.Родените днес ще имат огромни апетити, а съдбата ще ги покровителства да ги реализират. Всички наоколо ще работят за техните нужди и интереси. Ще имат царствена нагласа и поведение. Ще искат нови дрехи, няма да износват тези на по-големите си братя и сестри.Заченатите днес ще бъдат прекалено честолюбиви и на моменти егоистично настроени. С времето ще коригират модела, но преди това доста приятелства ще загубят. Не рискувайте, в този ден ще се зачеват деца с генетични мутации.\n\n\n                    ", "date": "2017.10.13", "title": "Хороскоп за 13 октомври, петък"}
{"url": "http://www.monitor.bg/a/view/50500-%D0%9A%D1%80%D0%B8%D1%81%D1%82%D0%B8%D0%BD%D0%B0-%D0%90%D0%BF%D1%8A%D0%BB%D0%B3%D0%B5%D0%B9%D1%82-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0-%D0%BE%D1%82-%D1%80%D0%B0%D0%BA-%D0%BD%D0%B0-%D1%8F%D0%B9%D1%87%D0%BD%D0%B8%D1%86%D0%B8%D1%82%D0%B5/", "text": "\n                    Звездата от „Женени с деца“ Кристина Апългейт се подложи на операция за отстраняване на яйчниците. Причина за хирургическата интервенция е страхът на актрисата от туморно заболяване. Операцията е преминала успешно преди две седмици, разкри 45-годишната Апългейт пред Today, като разкри, че нейна братовчедка е починала от коварната болест преди девет години. Самата актриса бе диагностицирана преди около 10 г. с рак на гърдата, което я провокира да се подложи и на мастектомия. „Въпреки всички взети мерки, рискът все още съществува“, обяснява тя, като допълва, че ще продължи да посещава онколог два пъти годишно до края на живота си. Освен това, екранната Кели Бънди е и вегетарианка. По думите й, липсата на месни продукти в менюто би попречила на появата и разпространението на тумора.\n\nЗвездата е майка на 6-годишна дъщеричка – Сейди. „Опитвам се да я пазя от стрес и да ѝ осигурявам най-чиста храна. Знам, че когато навърши 20 години, ще трябва да започне да се изследва. Къса ми се сърцето при мисълта, че може да ѝ се наложи да води подобна битка на моята\", откровена още е Апългейт.\n                    ", "date": "2017.10.13", "title": "Кристина Апългейт се страхува от рак на яйчниците"}
{"url": "http://www.monitor.bg/a/view/66652-%D0%A4%D0%B8%D1%88-%D0%B7%D0%B0-60-%D1%81%D1%82%D0%BE%D1%82%D0%B8%D0%BD%D0%BA%D0%B8-%D1%81%D0%BF%D0%B5%D1%87%D0%B5%D0%BB%D0%B8-30-491-%D0%BB%D0%B5%D0%B2%D0%B0-%D0%BE%D1%82-6-%D0%BE%D1%82-42/", "text": "\n                    Фиш за 60 стотинки спечели 30 491 лева от \"6 от 42\"\n\n \n\nСкромен единичен фиш за 60 стотинки направи големия удар в тираж №81 на БСТ. С него късметлията, който го е пуснал в град Стражица, уцели петица за 491 лв. в \"6 от 42\", а после и 30 000 лв. от \"Втори ТОТО шанс\" за тази игра. Така си върна инвестицията цели 50 818 пъти. Това беше първата печалба от \"Втори шанс\", който рестартира наскоро за тази игра. В нея джакпотът порасна с 16 743,57 лв. и стана 548 782,96 лева, а до неделя ще скочи с още към 20 000 лв.\n\nНай-скъпи в редовното теглене пък да трите петици по 7315,50 лева в \"6 от 49\". Джакпотът в най-популярната игра достигна 4 198 298,96 лева с последните попълнения от 65 839,16 лева. До утре се очаква към тях да се прибавят още към 90 000, защото тиражът е специален и една комбинация за него ще струва по 1,20 лв., вместо по 85 стотинки, както е за редовните. Затова пък голямата печалба от \"Втори шанс\" е луксозен автомобил \"Форд Мондео\".\n\nОбщата сума в джакпотите, с този от 3 млн. за за \"5/50 - 1/12 Зодиак\", който не се променя, ще достигне около 7,9 млн. лева за тираж №82 в неделя.\n\n \n\nТото печалби\n\nТираж №81\n\n \n\n\"6 от 49\": Числа - (7, 11, 39, 45, 46, 49); 6 - няма, 5 - 3 по 7315,50 лв., 4 - по 66,10 лв., 3 - по 4,20 лв.; ДЖАКПОТ: 4 198 298,96 лв.\n\n \n\n\"6 от 42\": Числа - (5, 9, 12, 18, 22, 24); 6 - няма, 5 - 20 по 491,00 лв., 4 - по 15,10 лв., 3 - по по 1,80 лв.; ДЖАКПОТ: 548 872,47 лв.\n\n \n\n\"5 от 35\": I теглене - (12, 28, 29, 32, 35); 5 - няма, 4 - по 140,40 лв., 3 - по 5,30 лв.; II теглене - (5, 17, 19, 23, 29); 5 - 6 по 3778,30 лв., 4 - по 30,50 лв., 3 - по 2,50 лв.\n\n \n\n\"5/50 - 1/12 Зодиак\": Числа - (8, 9, 19, 29, 42); Зодия 12 - Риби; 5+1 - няма, 5 - няма, 4+1 - няма, 4 - 8 по 500,00 лв., 3+1 - 20 по 100,00 лв., 3 - 223 по 10,00 лв., 2+1 - 184 по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (4, 5, 9); Цифри - (4, 6, 3); 3 - 12 по 1792,80 лв., 2 - 1719 по 12,50 лв.; ДЖАКПОТ: 0,00 лв.\n\n \n\n\"Рожден ден\": Година - 84, месец - 05, дата - 19, ден - 3; I група - няма, II - 1 от 508,60 лв., III - 1 от 406,90 лв., IV - 1 от 254,30 лв., V - 6 по 42,40 лв., VI - 7 по 29,10 лв., VII - 14 по 18,20 лв., VIII - 40 по 5,10 лв., IX - 64 по 4,80 лв., X - 109 по 3,30 лв., XI - 179 по 2,30 лв., XII - 284 по 1,80 лв., XIII - по 2,00 лв., XIV - по 1,20 лв., XV - по 1,00 лв.; ДЖАКПОТ: 2538,32 лв.\n                    ", "date": "2017.10.13", "title": "Фиш за 60 стотинки спечели 30 491 лева от \"6 от 42\""}
{"url": "http://www.monitor.bg/a/view/40596-%D0%91%D0%B5%D1%80%D0%BB%D0%B8%D0%BD%D1%81%D0%BA%D0%B0-%D1%82%D0%B0%D0%BF%D0%B0-%D0%B7%D0%B0%D0%B1%D0%B0%D0%B2%D0%B8-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%B7%D0%B0-%D1%80%D0%B5%D0%BA%D0%BB%D0%B0%D0%BC%D0%BD%D0%B0-%D1%81%D0%B5%D1%81%D0%B8%D1%8F/", "text": "„Мерцедес” едва не уволнил пилота преди година\n                    Обикновено Люис Хамилтън изстисква всичко възможно от двигателя на своя болид „Мерцедес” на пистата, но онзи ден претендентът за поредна титла във Формула 1 се видя принуден да виси в задръстване в германската столица Берлин.Британският пилот кацна към 16.10 ч на летище „Шьонефелд” и след половин час беше вече в очакващата го лимузина.Всичко с графика обаче се обърка, когато автомобилът излезе на аутобана за града, където попадна в гигантска \"тапа”. Така британецът пристигна с известно закъснение в хотела си на култовия булевард „Курфюрстендам”, където даде импровизирана пресконференция. Тъмнокожият пилот шокира репортерите, като постави категоричното изискване въпросите към него да бъдат зададени предварително в писмен вид. Те имаха време да се подготвят, докато той се настаняваше в стаята си.След това дойде истинската цел на посещението на Хамилтън в Германия – гостуване на неговия рекламен партньор Hugo Boss в един от най-скъпите магазини на Стария континент – KaDeWe. Там той първо си направи кратка фотосесия във фоайето, нахлузил тъмни очила, а по-късно последва импровизиран разговор с босовете на модния гигант. Там пък медиите нямаха право на въпроси, с изключение на водещия на телевизия ZDF Йохен Байер. Ето и краткия разговор между тях:- Ще вземете ли скоро четвъртата си световна титла?-Такъв е планът.- Интересувате се от мода. Коя е иконата ви за стил?- Фарел Уилямс. Той е гений в музиката и в модата. В музиката пък харесвам германския хип-хоп, макар че изобщо не разбирам какво се пее.И още. Люис призна, че мечтаел да се изяви като дизайнер и да пусне своя модна линя в стил Urban Chic.Междувременно пък от „Мерцедес”разкриха, че преди година са били на ръба да вземат решението за уволнение на Хамилтън. Повод за това било поведението му спрямо неговия бивш колега Нико Розберг, който миналия сезон спечели титлата при пилотите. Тогава Хамилтън извъртя няколко много мръсни номера на германеца, а връх на всичко беше катастрофата между двамата в първата обиколка на Гран при на Испания в Барселона.\n\n\n                    ", "date": "2017.10.13", "title": "Берлинска \"тапа\" забави Хамилтън за рекламна сесия"}
{"url": "http://www.monitor.bg/a/view/59045-%D0%9C%D0%BE%D1%85%D0%B0%D0%BC%D0%B5%D0%B4-%D0%90%D0%BB%D0%B8-%D1%81%D1%8A%D0%B4%D0%B8-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F/", "text": "\n                    Боксовата легенда Мохамед Алиси си отиде от този свят през юни 2016 г. след тежко боледуване от синдрома на Паркинсон. Тогава великият бивш спортист беше на 74 г. През февруари тази година обаче незабравимият шампион изведнъж отново се появи на екран – в реклама на Супербоул на телевизионния канал Fox.\n\nТова своеволие обаче може да излезе твърде скъпо на въпросната телевизия. Защото Muhammad Ali Enterprises, фирмата, която държи имиджовите и маркетинговите права на най-великия боксьор за всички времена, е завела съдебен иск срещу Fox за впечатляващата сума от 30 милиона долара.\n\n„Никой не ни е питал, има ли право да използва фигурата му като рекламно лице”, се казва в изявление на фирмата, носеща името на Али. - Fox получи много голямо пазарно преимущество, като използва имиджа на Мохамед Али, за да си направи реклама. Сега ще трябва да си плати за това.”\n\nЛошите поличби за Fox не спират дотук. Адвокатите на Али, които предприеха този съдебен спор, вече спечелиха при подобен случай девет милиона долара – тогава неправомерно за реклама беше използван образът на баскетболната легенда Майкъл Джордан. В момента те бранят и правата на бразилския футболен бог Пеле, който води сходен процес срещу високотехнологичния гигант „Самсунг”.\n                    ", "date": "2017.10.13", "title": "Мохамед Али съди телевизия"}
{"url": "http://www.monitor.bg/a/view/57408-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%91%D1%80%D0%B0%D1%82%D0%BE%D0%B5%D0%B2-%D1%81%D1%82%D0%B0%D0%BD%D0%B0-%D0%B8-%D0%BC%D1%8A%D0%B6%D0%BA%D0%B8-%D1%82%D0%B0%D1%82%D0%BA%D0%BE/", "text": "\n                    Новородено бебе проплака в националния отбор по волейбол. Посрещачът Валентин Братоев стана мъжки татко. Неговата половинка Радостина го дари с момченце, което ще носи името Борис. Щастливият баща не пропусна да се похвали за това.\n\n\"Благодаря ти Радостина, че отново беше безкрайно силна и ни дари с прекрасно и здраво момченце. Обичаме те и теб, и Борисчо\", бяха първите думи на волейболиста.\n\nТова е втората рожба за младото семейство. Преди 3 години и половина, навръх Великден, им се роди дъщеричката Матея. Тя проплака, докато Вальо се състезаваше в Германия. Сега каката също е развълнувана от вестта, че ще си има малко братче. Вальо и Радостина са заедно от 2011 година. Оттогава блондинката се мести да живее с Братоев, независимо в коя страна се състезава той.\n\nХубавите новини за играча идват една след друга. През лятото волейболистът отново започна тренировки, като преди това премина успешна операция на ставата. В края на септември с екипа на \"Нефтохимик 2010\" той записа 25 точки при успеха за Суперкупата на България срещу \"Добруджа\" (3:1).\n                    ", "date": "2017.10.13", "title": "Валентин Братоев стана и мъжки татко"}
{"url": "http://www.monitor.bg/a/view/1657-%D0%A2%D0%B5%D0%BD%D0%B8%D1%81-moto-gp-%D0%B8-%D1%84%D1%83%D1%82%D0%B1%D0%BE%D0%BB-%D0%BF%D0%BE-%D0%BA%D0%B0%D0%BD%D0%B0%D0%BB%D0%B8%D1%82%D0%B5-%D0%BD%D0%B0-mtel-sport/", "text": "\n                    Mtel Sport 1 ще излъчи заключителните двубои от предпоследния за годината турнир \"Мастърс 1000\" в Шанхай. Фаворит за титлата там е Рафаел Надал, който спря на 1/4-финалите Григор Димитров. Полуфиналите в Шанхай са с начален час 11.30 и 15.00 ч. в събота, а финалът е в неделя от 11.30 ч.\n\nФеновете на MotoGP също ще могат да проследят на живо финалните акорди от битката за титлата между Марк Маркес и Андреа Довициозо. Испанецът има крехка преднина на върха, но трябва във всеки старт да се бори за победата, за да може да защити титлата си. Целият състезателен уикенд за Гран при на Япония на пистата \"Мотеги\" е на живо по Mtel Sport 1. Квалификациите за Кралския клас са в събота от 7.30 ч. сутринта, а самото състезание е в неделя с начален час 8.00.\n\nВ неделя от 21:00 часа е поредната битка в плейофите на NASCAR. Местата за финалното състезание в Маями са все по-малко и всеки пилот иска да попадне сред 16-те най-добри. NASCAR стартовете се предават пряко от пистата в \"Таладега\" по Mtel Sport 1.\n\nФеновете на хокея ще могат да проследят едно от най-класическите дербита в НХЛ между канадските съперници \"Торонто Мейпъл Лийфс\" и \"Монреал Канейдиънс\" с начален час 2.00 в събота срещу неделя по Mtel Sport 1.\n\nНай-интересните двубои от холандската Ередивизи и руската Премиер лига са друг акцент в програмата на спортните канали на Мтел. Съботното руско дерби между \"Краснодар\" и ЦСКА (Москва) с Георги Миланов е от 19.00 ч. пряко по Mtel Sport 2. В неделя от 16.00 пък \"Ростов\" посреща \"Рубин\" (Казан). В Холандия \"Аякс\" играе със \"Спарта\" (Ротердам) в събота от 19.30 и ще бъде предават по Mtel Sport 1. Шампионът \"Фейерод\" пък излиза срещу ПСВ от 21,45 ч.\n\nВ неделя, от 15.30 ч., \"ПСВ Айндховен\" има сложната задача да вземе трите точки в гостуването си на \"Венло\", който играе много стабилно през сезона. Двубоят ще можете да проследите по Mtel Sport 1.\n                    ", "date": "2017.10.13", "title": "Тенис, Moto GP и футбол по каналите на Mtel Sport"}
{"url": "http://www.monitor.bg/a/view/27970-%D0%93%D1%80%D0%B8%D1%88%D0%BE-%D1%81%D0%B5-%D1%81%D0%BF%D1%80%D1%8F-%D0%B7%D0%B0-10%D0%B8-%D0%BF%D1%8A%D1%82-%D0%B2-%D1%81%D1%82%D0%B5%D0%BD%D0%B0%D1%82%D0%B0-%D0%9D%D0%B0%D0%B4%D0%B0%D0%BB/", "text": "Играхме страхотно, той е по-силен от преди, призна Матадора\n                    Григор Димитров отпадна на четвъртфиналите на тенис турнира от сериите \"Мастърс 1000\" в Шанхай с награден фонд $5,9 млн. Поставеният под №6 българин загуби отново от лидера в световната ранглиста Рафаел Надал (Исп) с 4:6, 7:6(4), 3:6 за 2 часа и 35 минути игра. С това равносметката от мачовете между двамата стана 10:1 за испанеца. Само седмица по-рано Димитров отново се спря в \"стената\" Надал на Откритото първенство на Китай в Пекин.\n\nМачът между двамата в Шанхай обаче беше много по-равностоен и оспорван. В него Димитров не се отпусна нито за миг почти до края, бореше се за всяка точка и показа изключителни умения и атрактивни разигравания. В първия сет той пропусна брейкбол още във втория гейм, а при 4:4 от 0:40 стигна до 40:40. След това загуби 2 поредни разигравания, допусна и първи пробив, което се оказа решаващо. Във втория двамата печелеха подаванията си и се стигна до тайбрек, в който Гришо навакса пасив от 0:3 точки, а след това от 2:4, взе 5 поредни разигравания и изравни резултата. В решаващия трети сет Надал дръпна с 4:1 гейма и беше на крачка от затварянето на мача, но най-добрият ни тенисист отново се хвърли в битката и стигна до 3:5. Накрая обаче настъпи необясним спад в играта му, допусна 2 двойни грешки и куп непредизвикани от форхенд и с това отвори вратата към победата за именития си съперник.\n\nТака Рафаел Надал стигна до полуфинала, където среща поставения под №1 Марин Чилич. Хърватинът би с 6:3, 6:4 Алберт Рамос-Винолас (Исп).\n\nЗа Надал победата над Димитров беше 870-а в кариерата му и с нея той се изкачи до 6-о място във вечната ранглиста, като се изравни с Андре Агаси. Лидер е Джими Конърс (САЩ) с 1256, следван от Роже Федерер с 1121 преди мача му в другия четвъртфинал с Ришар Гаске.\n\n„Получи се страхотен двубой, коментира Матадора след победата си над Димитров. - Мисля, че и двамата бяхме на много високо ниво. Мачът се реши от няколко точки. Григор е много по-силен от преди и заслужава поздравления за представянето си. Той е много стабилен от дъното на корта, притежава тежки удари. Трябва да играя разнообразно. Намирам се в отлична серия (от 15 последователни победи), която се надявам да продължи възможно най-дълго. От началото на турнира не съм загубил сервис-гейм, което е добър сигнал.“\n\nОт следващата седмица Григор Димитров ще играе като поставен под №1 на турнира в Стокхолм, където спечели първата си титла през 2013 г.\n\n \n                    ", "date": "2017.10.13", "title": "Гришо се спря за 10-и път в \"стената\" Надал"}
{"url": "http://www.monitor.bg/a/view/22525-%D0%9F%D1%83%D1%81%D0%BD%D0%B0%D1%85%D0%B0-%D0%BE%D1%89%D0%B5-900-%D0%B1%D0%B8%D0%BB%D0%B5%D1%82%D0%B0-%D0%B7%D0%B0-%D0%BC%D0%B0%D1%87%D0%B0-%D1%81-%D0%9A%D0%BE%D0%B1%D1%80%D0%B0%D1%82%D0%B0/", "text": "\n                    Организаторите на мача за световните титли по бокс в тежка категория между Антъни Джошуа и Кубрат Пулев на 28 октомври в Кардиф пуснаха допълнителна серия от 900 билета. Те обаче се предлагат от сайта StubHub, който не продава в България.\n\n„Пускаме още 900 билета, които до момента бяха резерв, уточни мениджърът на британеца Еди Хърн. - Продадохме 77 000. От първата серия има 300 останали пропуска за страничен сектор. Ако пуснем още 30 000, ще ги продадем и тях. Има много желаещи. Няма обаче достатъчно места в хотелите. Това е проблемът.“\n\nМеждувременно Джошуа се снима в патриотична фотосесия със стиснати юмруци пред националното знаме на Великобритания, облечен в официален костюм, с бели риза и сако, тъмносини панталони и папионка. Феновете му веднага намериха прилика с легендарния таен Агент 007. Те подеха и прочутата реплика \"Името ми е Бонд, Джеймс Бонд\" в социалните мрежи.\n\nАнтъни Джошуа пък илюстрира своята подготовка за мача с Кобрата със снимка със спарингпартньорите си. Под нея той написа в Инстаграм: \"Вечерни спаринги с моите африкански братя\". Непобеденият до момента британец, който има 19 победи с нокаут от 19 мача, ще защитава трите си шампионски пояса - на IBF, WBA и IBO срещу Пулев, който е официален претендент за титлата на IBF.\n                    ", "date": "2017.10.13", "title": "Пуснаха още 900 билета за мача с Кобрата"}
{"url": "http://www.monitor.bg/a/view/63419-%D0%91%D1%83%D1%88-%D0%9D%D1%8F%D0%BC%D0%B0%D0%BC-%D1%81%D0%B0%D0%BD%D1%82%D0%B8%D0%BC%D0%B5%D0%BD%D1%82%D0%B8-%D1%89%D0%B5-%D0%B2%D0%BA%D0%B0%D1%80%D0%B0%D0%BC-%D0%BD%D0%B0-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "„Левски“ може да гостува на „Герена“ за купата\n                    Нападателят на „Левски“ Серджиу Буш даде да се разбере, че не изпитва сантименти към ЦСКА-София, въпреки че една година носи червения екип. Румънецът бе категоричен, че иска да вкара на „армейците“ в дербито, което е след седмица на стадион „Васил Левски“. Нещо повече – Буш хвърли ръкавицата към звездата на ЦСКА-София Фернандо Каранга и заяви, че е възможно да вкара повече голове от него до края на сезона.„За мен най-важният мач е дербито с ЦСКА-София, коментира Буш пред „Диема Спорт“. - При престоя си на „Българска армия“ вкарах 10 гола. Сега, разбира се, целта е да вкарам повече попадения и да станем шампиони. Разбира се, че бих се радвал, ако вкарам на ЦСКА-София. Защо не? Не мисля, че те са най-добрият отбор в първенството в момента. Просто имаха добър период. Ние изгубихме няколко важни точки, но първенството е много дълго. Да, Фернандо Каранга е в много добра форма, но никой не знае… може би аз ще успея да вкарам повече голове, а може би това ще стори и Мапуку“, допълни румънският нападател.Следващият мач на „Левски“ е гостуване на „Етър“ в неделя, а от полицията разрешиха на „сините“ фенове да направят шествие. “От 15 ч. поетапно, до преминаването на шествие на привържениците на „Левски“, ще бъдат временно затваряни улиците в града“, предупредиха от ръководството на „Етър“ и помолиха жителите на града за търпение.Междувременно стана ясно, че „Левски“ може да гостува на „Монтана“ от 1/8-финалите за Купата на България...на собствения си стадион. Причината е, че ремонтът на съоръжението в северозападния град се бави, като може да не е готов навреме за двубоя. Мачът е на 25 октомври. Сред вариантите е „Монтана“ да домакинства на друг стадион в столицата, но всички са заети. Последната дума е на БФС, като се очаква в близките дни да има яснота.\n\n\n                    ", "date": "2017.10.13", "title": "Буш: Нямам сантименти, ще вкарам на ЦСКА-София"}
{"url": "http://www.monitor.bg/a/view/30566-%D0%94%D0%BE%D0%BF%D0%B8%D0%BD%D0%B3%D1%87%D0%B5%D0%BD%D0%B3%D0%B5%D1%82%D0%B0-%D0%BD%D0%B0%D0%BB%D0%B0%D0%B7%D0%B8%D1%85%D0%B0-%D0%A0%D0%B5%D0%B0%D0%BB-%D0%9C/", "text": "\n                    Антидопинговият екип на УЕФА изненада „Реал“ (Мадрид). Тренировката на испанския колос започна 15 минути по-късно от планираното заради визитата на допинг-ченгетата, които направиха тестове на някои футболисти от отбора. Това е обичайна процедура през сезона, която се повтаря по 3 или 4 пъти. В този случай УЕФА избра да посети „Реал“ (Мадрид) след паузата за националните отбори, като това се случва и 5 дни преди мачовете от Шампионска лига. След тестовете тренировката продължи нормално, като и Зинедин Зидан се включи в упражненията. „Реал“ (Мадрид) гостува на „Хетафе“ в събота от 17:15 в двубой от 8 кръг на Ла Лига.В същото време според испанските медии „Реал“ бмисля възможността за укрепване на вратарския пост през следващото лято. Вестник \"Марка\" съобщава, че главната трансферна цел пред Зинедин Зидан е вратарят на „Атлетик“ (Билбао) Кепа Арисабалага. 23-годишният младежки национал следващото лято ще стане свободен агент и може да премине на „Бернабеу“ без трансферна сума.\n\n\n                    ", "date": "2017.10.13", "title": "Допинг-ченгета налазиха „Реал“ (М)"}
{"url": "http://www.monitor.bg/a/view/10551-%D0%90%D0%BB%D1%84%D1%80%D0%B5%D0%B4%D0%BE-%D0%A2%D0%BE%D1%80%D0%B5%D1%81-%D0%B1%D1%8F%D0%B3%D0%B0-%D0%BE%D1%82-%D0%92%D0%98%D0%9F-%D0%91%D1%80%D0%B0%D0%B4%D1%8A%D1%80/", "text": "\n                    Салса гуруто Алфредо Торес направи опит за бягство от любовното гнездо на „ВИП Брадър“. Причината бе фактът, че той не успя да успокои своите съквартиранти след като дизайнерката Миглена Каканашева-Мегз отказа изпълнение на мисия. Седмичната задача повелява участниците да са в униформи на тибетски монаси и всяка от звездите в Къщата се отказа от своя привилегия. Единствено Мегз не успя да се раздели с роклите си. Това провокира Големия брат да наложи строг режим до края на сезона: без никаква течаща вода, без ток, без багаж, без достъп до спалните помещения и ограничена дажба на храна. Докато всички отправяха словесни атаки към претенциозната дизайнерка, Алфредо се опита да върне настроението с танци, но начинанието му не пожъна успех. Това вбеси латино танцьора, който се закани да не поздрави никого на улицата като излязат. Торес отправи няколко неразбираеми обиди и тръгна. Той намери път навън през капандурата в стаята на фолкиконата Сашка Васева и хукна по покрива. Земеделският бос Цветелин Маринов – Цуни и футболистът Даниел Златков, по-познат като българския Роналдо, го последваха и успяха да го вразумят. Каканашева прие този акт като защита и в крайна сметка се съгласи да смени тесните си дрешки с оранжевата униформа.\n\nСлед като Големия брат отмени строгия режим обаче отношението на съквартирантите към Мегз не омекна. Диетоложката на звездите Енджи Касабие забрани на Миглена да докосва нещата й и изяви желание да я удари. „Ти не си човек. Някой ден Господ ще ти го върне тъпкано“, огорчена бе тя. Цуни пък в яростта си взе нож и опита да нареже дрехите на носителката на „Златна игла“. Най-притеснена в ситуацията остана Сашка Васева, която цяла вечер повтаряше „Ще се роди насилие“.\n                    ", "date": "2017.10.13", "title": "Алфредо Торес бяга от „ВИП Брадър“"}
{"url": "http://www.monitor.bg/a/view/86258-%D0%9C%D0%B0%D0%B9%D0%BA%D1%8A%D0%BB-%D0%94%D0%B6%D0%B5%D0%BA%D1%81%D1%8A%D0%BD-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2%D1%8A%D1%80%D1%85%D1%83-%D1%87%D0%BE%D1%80%D0%B0%D0%BF%D0%B8/", "text": "\n                    Чорапи с лика на поп иконата Майкъл Джексън от клипа към Thriller ще радват феновете този Хелоуин. Артикулите се появиха на пазара преди дни, като техен производител е калифорнийската компания Stance. Чорапите се разпространяват в три вида, като певецът е изобразен като върколак, зомби и с прочутото си кожено яке. Специалистите работят по колекцията си, включваща още физиономиите на Снуп Дог, Уил Смит и др., е разработвана в продължение на две години.Чорапите са достъпни за поръчка в интернет срещу 18 долара на чифт. Комплект от трите вида пък струва $55.\n\n\n                    ", "date": "2017.10.13", "title": "Майкъл Джексън се появи върху чорапи"}
{"url": "http://www.monitor.bg/a/view/36073-%D0%A6%D0%B5%D1%86%D0%B0-%D0%BF%D0%BE%D0%BB%D0%B8%D0%B2%D0%B0-25%D0%B8%D1%8F-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-%D0%BD%D0%B0-%D1%80%D0%B0%D0%B4%D0%B8%D0%BE-%D0%92%D0%B5%D1%81%D0%B5%D0%BB%D0%B8%D0%BD%D0%B0/", "text": "\n                    Легендата на югофолка Цеца Ражнатович ще се включи в грандиозния тричасов спектакъл по случай 25-ия рожден ден на радио „Веселина“. Празникът ще бъде отбелязан на 22 февруари в зала „Арена Армеец“, а пропуските за събитието са вече налични на цени от 25 до 80 лева в мрежата на Eventim.\n\nОсвен хитовете на Цеца, сред които Trepni и Kukavica, родните меломани ще могат да се насладят още на изпълненията на Берковската духова музика, оркестър „Орфей“, Цветелина Янева, Галена, Пеги Зина и Азис.\n                    ", "date": "2017.10.13", "title": "Цеца полива 25-ия рожден ден на радио „Веселина“"}
{"url": "http://www.monitor.bg/a/view/23029-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%A1%D1%82%D0%B8%D0%BD%D0%B3-%D0%BA%D0%B0%D0%BD%D0%B8-%D0%BD%D0%B0-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    Дъщерята на Стинг – Елиът Съмнър, ще забавлява феновете на електронната музика по време на участието си в столичния Yalta Club тази вечер. Месец, след като знаменитият й баща погъделичка сетивата на чистокръвните меломани, певицата, която доби световна популярност с прякора си Vaal, ще излезе на сцената заедно с берлинското дуо Tale Of Us. Именно немската група открива таланта на Съмнър в жанра, а за нея музикантите казват: „Тя е като Алфа, поема пълен контрол над тълпата.“\n\nЛюбопитен факт е, че самата Елиът крие идентичността си в рамките на 3 години с цел да не бъде съдена по успеха на звездните си родители. Това е и причината тя да поиска снимките й да бъдат премахната от сайта на един от лейбълите, с които работи - Life and Death.\n                    ", "date": "2017.10.13", "title": "Дъщерята на Стинг кани на концерт в София"}
{"url": "http://www.monitor.bg/a/view/16150-%D0%A1%D0%BB%D0%B0%D0%B2%D0%B0-%D0%B6%D1%8A%D0%BD%D0%B5-%D1%83%D1%81%D0%BF%D0%B5%D1%85%D0%B8-%D0%B8-%D0%B2-%D0%A1%D0%BB%D0%BE%D0%B2%D0%B5%D0%BD%D0%B8%D1%8F/", "text": "\n                    Българското предложение за „Оскар“ - „Слава“, спечели голямата награда по време на ежегодния кинофестивал в Словения, който се проведе преди дни в Пиран. „Това е филм с безупречни сценарий и актьорска игра. Успява да изгради представата за балканския нрав на основата на едно малко събитие“, посочва тричленното жури на форума.\n\nТова е поредното признание за режисьорското дуо Петър Вълчанов и Кристина Грозева. „Слава“ може да се похвали с десетки международни приза, сред които Наградата на критиката от седмото издание на Люксембург Сити филм фест и отличие за най-добър филм на Международния кинофестивал в Боулдър (САЩ). Базираната в Париж филмова къща Wide Management продаде продукцията в над 20 страни. Историята за заекващия стрелочник (Стефан Денолюбов), намерил огромна сума пари на жп релсите и предал я на полицията, се разпространява във Франция, Великобритания, Ирландия, Германия, Австрия, държавите от Бенелюкс, Швеция, Норвегия, Исландия, Испания, Португалия, Турция. В Централна и Източна Европа „Слава“ оставя следа в киноафишите на страни като Полша, Румъния, Унгария, Чехия, републиките от бивша Югославия, Албания, Литва, Латвия, Естония. Извън Стария континент правата за него са придобити в Китай, Австралия, Аржентина, Бразилия и Япония.\n                    ", "date": "2017.10.13", "title": "„Слава“ жъне успехи и в Словения"}
{"url": "http://www.monitor.bg/a/view/73827-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-14-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "\n                    Овен 21 март - 20 април\n\n \n\nДен за реформи. Препоръчва се повече деловитост и ограничаване на контактите с непознати. Движете се в тесен семеен кръг, не си позволявайте волности. От днес изкусителката Венера ще ви гледа в опозиция от знака на Везните. На любовния фронт наистина ще водите битки, докато на професионалния и служебния ще получавате екстри и защити. Заложете здрав фундамент на всичко, което ще предприемете и което ще защити общите ви семейни интереси. Не позволявайте на чуждо тяло да се вмъкне в личната ви вселена.\n\n \n\nТелец 21 април – 20 май\n\n \n\nРодените във втората декада ще изживеят мъчителни моменти, особено ако са склонни да „претупват” нещата и да гледат „през пръсти” на ангажиментите си. Конкурентите ще ви елиминират, ако се явите неподготвени на конкурси и важни публични изяви. Този ден изисква да си много добре подготвен и осведомен за нещата, които ще правиш, да не пестиш сили, енергия и материали, ако например започнеш ремонти и строителни дейности. Не нарушавайте дадените обещания. Ще има опити да ви въздействат и отклоняват от целта.\n\n \n\nБлизнаци 21 май – 21 юни\n\n \n\nОгромни регенериращи сили се събуждат днес в тялото и в душата ви. И сексуалната ви енергия търси поле за изява. От днес изкусителката Венера ще ви глада в брилянтен аспект от знака на Везните. Някой върви към уреждане на брачни отношения, а друг вече чака наследник. Всичко, което предприемете в този ден, ще осигурява надеждна база за бъдещото ви развитие. Затова правете всичко здраво и с тенденция да ви надживее. Уредете наследството за бъдещия си наследник. Проведете и оздравителни процедури.\n\n \n\nРак 22 юни – 21 юли\n\n \n\nДенят се свързва с фундамента и основата. Всичко, което започвате, трябва да се направи максимално здраво и функционално. Родените в първите дни на зодията са на прага на болезнени срещи в любовен и емоционален план. Венера вече ви гледа в пречупващ аспект от знака на Темида - Везните. Сега е моментът да вземете фундаментално за съвместния ви живот и бизнеса ви решение. Ако не сте готови за брак, дайте си свобода, а ако сте готови, планирайте сватбата. Срещите ви в работна посока трябва да минат делово.\n\n \n\nЛъв 22 юли – 22 август\n\n \n\nНавлизате в период, в който старото се руши. Не се опитвайте да задържите статуквото, а бързо се напаснете на настъпващите промени. Близки и приятели ще вземат болезнени за връзката ви, но полезни лично за тях решения. Дайте си сметка на кого и на какво можете да разчитате в бъдеще. Този ден ще тества отношенията ви на опън и натиск. Вероятни са здравословни проблеми, които ще изискват да обърнете повече внимание на себе си, а не на ставащото наоколо. Спазвайте правилата, за да си нямате проблеми и със закона.\n\n \n\nДева 23 август – 22 септември\n\n \n\nЗа вас предстои неприятно изтрезняване след период на засилена емоционалност. Венера напуска вашия знак, а това ще помогне да се съсредоточите над реалностите, да намерите време за нужните ремонти. Добре е в този уикенд максимално да улесните живота си и този на фамилията с преустройства, които не търпят отлагане. Бъдете съвестни в изпълнението на задачите. Направеното днес трябва да издържи дълго време. Заемете се с лечения, посетете център за рехабилитация и залата за фитнес.\n\n \n\nВезни 23 септември – 22 октомври\n\n \n\nВенера навлиза в знака на трона си - Везните. Този аспект ще ви даде излъчване и обаяние, сила за привличане на подходящите партньори. Старите връзки ще бъдат подложени на изпитание. Нужна е инвентаризация, ново подреждане на приоритетите и стабилизиране на личния ви живот. Отстранете всичко, което пречи на любовта и успеха на фамилията ви. С действията си в момента стъпвате на здрава основа, поставяте условията, които ще направят живота ви по-лек и обезпечен. Участвайте в представителни срещи. Блестите с очарование.\n\n \n\nСкорпион 23 октомври - 22 ноември\n\n \n\nДен с възраждаща и активизираща любовта и секса сила. Може да оправите емоционалните си връзки, да решите проблем, който любимите ви поставят от доста време. Сега е моментът да заложите основите на бъдеща дейност или лична връзка. Всичко, което предприемете, трябва да е добре изпипано и отговарящо на законовите норми. Не нарушавайте и правилата по пътищата. Родените във втората декада са в притеснителна позиция и може да се откажат от пътувания, ако ситуацията у дома го изисква. Съобразете се с нуждите на близките.\n\n \n\nСтрелец 23 ноември – 21 декември\n\n \n\nДен на пробив в посока на личния ви интерес, работа и чувства. Това, което ви тежи от доста време, ще намери разрешението си. Някой ще намери нова любов, а друг - нова работа. Някои щастливци ще се уредят и с двете. Денят се свързва с базата и фундамента. Връзките ви се поставят на нова основа. Не се опитвайте да задържите статуквото, което ви дава лъжлива сигурност. Време е да мислите и действате в тон с изискванията на момента, на тялото и душата си. Ден за реорганизации в дейността и в любовта.\n\n \n\nКозирог 22 декември – 20 януари\n\n \n\nЗа родените в първата декада предстоят промени в начина на работа и живот, ако искат да задържат любовта. Венера вече ви гледа в пречупващ аспект, а това ще предизвика разпад на старите връзки и тенденция за създаване на нови. Очертават се мъчителни разговори и сцени, провокирани от нечие отсъствие и неангажираност към семейните дела. Сега е моментът да се разпределят ролите, правата и задълженията, за да има мир у дома. Използвайте активно деня и за укрепване на здравето с разходки и подходящи процедури.\n\n \n\nВодолей 21 януари - 19 февруари\n\n \n\nРодените във втората декада ще трябва да ограничат страничните връзки, да се съобразят с близки и любими хора, а не толкова с приятелите. Денят изисква осъзнаване на приоритетите и отказ от досегашния неангажиран начин на живот. Обърнете внимание на любовните си връзки, сексът днес ще е на ниво. От тази вечер Венера ще ви гледа в брилянтен аспект от Везните. Замислете се за размествания у дома, които ще го направят много по-функционален и в тон с новите изисквания на момента, с желанието на любимите и децата.\n\n \n\nРиби 20 февруари – 20 март\n\n \n\nДо утре на обед всичко при вас се развива успешно. Намерете време както за любов, така и за работа. Предстоят рокади у дома и на работното ви място. Имате възможност с действията си да изпреварите промените, сами да ги направите и предизвикате, а не да чакате някой да ви постави ултиматум. Ден, свързан с новостите и с фундамента. Не пестете сили и пари. Заемете се с базови проекти, които ще позволят да живеете по-добре и разпределението у дома да е удобно за всички. Съгласувайте намеренията си, не правете нищо на своя глава.\n\n \n\nЧРД\n\n \n\nЛичната ви година е седмица, даваща възможност да влезете в нова пазарна ниша и да промените начина си на живот. Завивате зад ъгъла, миналото остава зад гърба ви, старите връзки и приятелства също. Някой заминава за чужбина, друг се устройва в нова среда и с нова любовна връзка. Сега е моментът за създаване на семейство. Чакайте деца и внуци. 2018 г. ще е година на големи приходи и придобивки.\n\nРодените днес е добре да се насочат към търговското право. Ще бъдат известни в обществото, ще се радват на подкрепа, слава и популярност. Ще им бъдат дадени в даден момент и неограничени пълномощия. Това са деца, които знаят как да въздействат и да получават каквото искат.\n\nЗаченатите днес ще притежават известна грубост във физически план, но ще имат душа на добряк, на човек, при когото винаги може да се приютиш и подслониш. Ще имат завиден апетит.\n                    ", "date": "2017.10.13", "title": "Хороскоп за 14 октомври – събота"}
{"url": "http://www.monitor.bg/a/view/36126-%D0%97%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B3%D1%80%D1%8A%D1%86%D0%BA%D0%B8-%D1%82%D0%BE%D0%BF-%D0%B0%D0%B4%D0%B2%D0%BE%D0%BA%D0%B0%D1%82-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%90%D1%82%D0%B8%D0%BD%D0%B0/", "text": "\n                    Известен гръцки адвокат е бил убит снощи в кантората си в центъра на Атина, съобщават гръцките електронни издания. По първоначално информация двама въоръжени нападатели са нахлули в офиса на адвоката Михалис Зафиропулос и са го застреляли. Нападателите се издирват. Гръцкият премиер Алексис Ципрас е поискал да бъдат изяснени причините за покушението, което се осъжда от всички политически партии в страната.\n\nАдвокатът се е занимавал с гледането на криминални съдебни дела. Не се изключва нападателите да са чужденци, тъй като той е имал такива клиенти.\n\nМалко преди убийството адвокатът казал на свой колега, че има срещи с двама клиенти, които пристигнали в 19 ч. и позвъняли на входа. Той им отворил вратата и те се качили при него.\n\nКолега на Зафиропулос допуска, че клиентите са били чужденци, тъй като са говорели на развален гръцки език. Изстрелите са били произведени веднага след срещата на двамата с адвоката. \n                    ", "date": "2017.10.13", "title": "Застреляха гръцки топ адвокат в центъра на Атина"}
{"url": "http://www.monitor.bg/a/view/69362-%D0%9C%D0%BD%D0%BE%D0%B3%D0%BE%D0%B4%D0%B5%D1%82%D0%B5%D0%BD-%D0%B0%D0%B2%D0%B0%D0%BD%D1%82%D1%8E%D1%80%D0%B8%D1%81%D1%82-%D0%BF%D1%80%D0%BE%D0%B4%D0%B0%D0%B4%D0%B5-%D0%B2%D1%81%D0%B8%D1%87%D0%BA%D0%BE-%D0%B7%D0%B0-85-%D0%B1%D0%B8%D1%82%D0%BA%D0%BE%D0%B8%D0%BD%D0%B0/", "text": "\n                    Холандски компютърен специалист от Венло е взел доста съдбоносно решение и независимо от факта, че има семейство и три деца, е продал абсолютно всичко, което притежава, за да купи 85 биткоина, пише Business Insider.\n\nАвантюристът с техническа нагласа на мечтател Диди Тайхуту се е пренесел да живее със семейството си в къмпинг, с надеждата след време да забогатее и да подобри жизнения си стандарт след \"криптовалутния бум\".\n\n39-годишният Тайхуту е продал дома си заедно с другото си имущество, включително колата, мотора, детските играчки и всички други предмети.\n\n\"Хората ми казват: ти си луд\", споделя Тайхуту. \"Но ние сме авантюристично семейство и искаме да участваме в тази хазартна игра. Ако никога не се рискува, животът е скучен\", обяснява той. Според него цифровата валута и технологията блокчейн ще доведат до революция във финансовата система. Те могат изцяло да трансформират ролята на парите и банките в обществото. \"След пет години всички ще кажат: \"Ние трябваше да предвидим това!\" А аз още сега реагирам на тези промени\", подчерта хазартният баща и съпруг.\n\nТайхуту и преди се е занимавал с криптовалута – той започнал да се интересува от темата през 2010 г. До момента обаче холандецът не си е позволявал да влага в биткоини големи спестявания. Към 2013 г. той вече бил натрупал определена сума в криптовалута, еквивалентна на няколкостотин евро, и решил да я продаде. \"Ако знаех, че след четири години щях да взема 10 пъти повече, разбира се, не бих ги продал, но тогава просто исках да спечеля\", признава мъжът.\n\nТайхуту и жена му взели решението да продадат всичко през лятото на 2017 г., когато с трите си дъщери се върнали от деветмесечно пътешествие из Азия и Австралия. На пътешествието потеглили след като в началото на 2016 г. на 61 години починал бащата на Тайхуту. По думите му това е бил сложен период. Той продал бизнеса си с компютърни курсове, с които се занимавал 11 години, и решил кардинално и за дълго да смени обстановката заедно със семейството си.\n\nПо време на това пътешествие холандецът понякога срещал хора, които се занимавали с биткоини, говорил с тях и обмислял плана си.\n\nПрез пролетта на тази година стойността на биткоина стигна до 3000 долара, курсът на другите криптовалути също се качи. Това накарало Тайхуту още по-упорито да се замисли за бъдещата авантюра. Освен това решил, че многочислените срещи с биткойн трейдъри по време на пътуването е положителен знак.\n\n85-те биткоина, които семейството спечелило от продажбата на къщата си и цялото имущество, е еквивалент на около 300 000 евро. Тайхуту се надява, че до 2020 г. биткоинът толкова ще вдигне цената си, че с жена му и децата ще могат да се върнат към обичайния си начин на живот, а той да може да осигури добро образование на дъщерите си.\n\nВ момента обаче им се налага да се приютяват в малка барака на къмпинга – за която сменили разкошна къща с четири спални и площ 200 кв. м. Трите дъщери, които разполагали в миналото с отделни стаи, сега спят заедно на двойно легло. Жената на холандеца напълно го подкрепя и смята, че главното е образованието на дъщерите им и че може да се живее и скромно.\n\nВ петъчния ден курсът на биткоина се качи над 5800 долара, което е исторически максимум.\n                    ", "date": "2017.10.13", "title": "Многодетен авантюрист продаде всичко за 85 биткоина"}
{"url": "http://www.monitor.bg/a/view/87326-%D0%9E%D0%BB%D0%B8%D0%B2%D1%8A%D1%80-%D0%A1%D1%82%D0%BE%D1%83%D0%BD-%D0%B7%D0%B0%D1%89%D0%B8%D1%82%D0%B8-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B8%D1%8F-%D0%A3%D0%B5%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Холивудският магнат Харви Уейнстийн, обвинен за сексуален тормоз и изнасилвания, е „осъден от системата за саморазправа“ – режисьорът Оливър Стоун стана един малцината, които през последните дни, защитават продуцента. Трябва да почакаме какво ще се случи на процеса в съда, пояснява Стоун пред журналисти в Бусан, Южна Корея, където председателства жури на кино фестивал. Според него киноиндустрията и публиката са осъдили преждевременно Уейнстийн.Холивуд е пълен с ужасяващи истории, но обвиненията към Харви Уейнстийн, засягащи дълги години, са само слухове, настоява Стоун. Той подчертава, че в този период си е съперничил в Уейнстийн и не го познава добре, но все пак не иска да коментира клюки.Обвинителките на продуцента са не по-малко известни от режисьора, който наскоро направи дълъг, спорен и широко обсъждан документален филм-интервю с Путин.„Ню Йорк Таймс“ цитира звезди като Ашли Джъд и Роуз Макгоуън, които разказват, че продуцентът е искал да ги масажира, че ги е принуждавал да го гледат гол, че им е обещавал покровителството за кариерата срещу секс услуги.Срещу 65-годишния Уейнстийн започнаха полицейски разследвания в Ню Йорк и във Великобритания, където вчера беше обвинен и за четвърто изнасилване. Самият продуцент пък замина да се лекува от сексуална зависимост. Лечението ще се проведе в Аризона. Терапията в клиника, чийто услуги се твърди, че той ще ползва, струва 37 000 долара месечно. Не се знае кога точно ще започне курсът. На тръгване продуцентът заяви, че \"се нуждае от помощ\" и \"всички правят грешки\". Освен това в свое изявление той вече обяви, че „неговото пътешествие е да опознае себе си и да се пребори с демоните си“.В същото време холивудската актриса Джулия Робъртс определи Уейнстийн като \"покварен\" и отправи призив към обществото да се обедини срещу подобно хищно поведение.\"Един покварен, могъщ мъж размахва властта си и я използва, за да манипулира жените и да злоупотребява с тях. Чували сме подобни съкрушителни истории безброй пъти преди, свидетели сме и сега. Надявам се, че това ще ни накара най-сетне да се обединим като общество, да помогнем на жертвите да огласят проблемите си и да намерят изцеление, да се противопоставим на подобно хищно поведение и да го спрем веднъж и завинаги\", се посочва в изявлението, направено от звездата на филма \"Хубава жена\".В фона на разрастващия се скандал пък стана известно, че компанията \"Амазон\" временно отстрани и изпрати в принудителен отпуск отговорника за студиата си поради сексуален тормоз. Рой Прайс, шеф на \"Амазон студиос\", които обединяват под една шапка всички филмови и телевизионни продукции, е бил освободен от компанията след оплакването на продуцентката Иса Хакет, станала известна със сериала \"Човекът от високия замък\". Поредицата се разпространява от платформата \"Амазон\". Хакет твърди, че е станала обект на неприлични аванси от страна на 51-годишния Прайс през месец юли 2015 година. Шефът продължил да нахалства и след това, въпреки че продуцентката му дала ясно да се разбере, че е лесбийка и че не се интересува от мъже.\n\n\n                    ", "date": "2017.10.13", "title": "Оливър Стоун защити похотливия Уейнстийн"}
{"url": "http://www.monitor.bg/a/view/76196-%D0%AE%D0%BD%D0%BA%D0%B5%D1%80-%D0%BD%D0%B5-%D0%B6%D0%B5%D0%BB%D0%B0%D0%B5-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82/", "text": "Шефът на ЕК вещае доста по-дълъг Брекзит\n                    Председателят на Европейската комисия Жан-Клод Юнкер заяви, че не иска Каталуния да става независима, защото това би насърчило и други региони да направят същото и ще направи управлението на ЕС прекалено сложно, предаде Ройтерс.\n\n\"Ако позволим на Каталуния - а това не е наша работа - да се отдели, и други ще направят същото. Не искам това\", каза Юнкер в реч в Люксембургския университет.\n\nПо думите му той е \"силно обезпокоен\" от сепаратистките тенденции в Европа и е призовал испанския премиер Мариано Рахой да направи така, че ситуацията да се върне под контрол.\n\nИмайки предвид каталунските апели за медиаторска роля на ЕС, той посочи, че комисията не би могла да посредничи, ако само едната от страните иска това.\n\nЕС вече е изразявал доверие в Рахой, че ще уреди въпроса, и определи ситуацията около Каталуния като вътрешна работа за Испания.\n\nВеликобритания трябва да се ангажира да плати, каквото дължи на Европейския съюз, преди да могат да започнат преговори за бъдещите отношения с общността след напускането на страната, заяви още Юнкер. \"Ден след ден британците откриват нови проблеми, както и ние. Това е причината, поради която този процес ще отнеме повече време, отколкото се мислеше първоначално\", каза Юнкер в реч пред студенти в Люксембург.\n\n\"За момента не можем да намерим истински компромис, що се отнася до оставащите финансови ангажименти на Великобритания. Тъй като не можем да направим това, няма да можем да кажем на Европейския съвет през октомври, че вече можем да преминем към втория етап от преговорите\", заяви той.\n\n\"Те трябва да платят, трябва да платят, не по невъзможен начин. Не съм обхванат от желание за отмъщение. Не мразя британците\", каза Юнкер.\n                    ", "date": "2017.10.13", "title": "Юнкер не желае каталунска независимост"}
{"url": "http://www.monitor.bg/a/view/11713-%D0%92%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D0%BD%D0%B0%D0%B4-900-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D0%B2-%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F/", "text": "\n                    Броят на хората, намерили смъртта си в горските пожари в северната част на Калифорния се увеличи до 31 души, а местните власти предупредиха, че условията ще се влошат, съобщи Би Би Си. Около 900 души са в неизвестност и се водят изчезнали, след като най-малко 22 пожара бушуват в района. Повече от 8000 пожарникари се борят с огнената стихия. Пламъците унищожиха над 3500 сгради, включително много домове, близо 700 км земи и доведоха до разселването на около 25 хил. души.\n\nДанните показват, че тазгодишните горски пожари са най-смъртоносните в Калифорния от 1933 г., когато 29 души са загинали при пожари в Грифит Парк в Лос Анджелис. Гъстият дим, който се отделя от стихията замърсява въздуха в радиус от 200 километра, което наложи затварянето на част от училищата в региона. Силните ветрове, които затрудняваха пожарникарите в последните дни вече са поутихнали, но прогнозите предупреждават, че те ще се завърнат.\n\nМеждувременно камарата на представителите в Конгреса на САЩ одобри законопроект за отпускане на 36,5 млрд. долара за подпомагане на райони, пострадали от неотдавнашните урагани и пожари в страната.\n                    ", "date": "2017.10.13", "title": "Все повече загинали и над 900 в неизвестност в Калифорния"}
{"url": "http://www.monitor.bg/a/view/21125-%D0%98%D1%82%D0%B0%D0%BB%D0%B8%D0%B0%D0%BD%D1%86%D0%B8-%D0%B8%D0%B7%D1%82%D1%80%D0%B5%D0%B1%D0%B8%D0%BB%D0%B8-%D0%B2-%D0%A0%D1%83%D0%BC%D1%8A%D0%BD%D0%B8%D1%8F-1119-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B8-%D0%B7%D0%B0-%D0%BB%D0%BE%D0%B2-%D0%BF%D1%82%D0%B8%D1%86%D0%B8/", "text": "\n                    Служителите на Финансовата гвардия на летището в град Бергамо задържаха осмина ловци - италианци, които се връщали от Румъния с 3000 пернати в куфарите им. Конкретният повод за арестуването на авджиите били откритите в хладилни сакове 1119 пернати от изчезващи видове, които са под закрилата на общо европейския закон за опазване на природната среда. Става дума за вече рядко срещаните както у съседите ни от Север, така и по нашите български земи красиви и сладкопойни пилета като бъбрици, щиглеци, конопарчета, жълти овесарки, големи пъструшки и др.\n\nИталианците избили плячката си в района на град Бакъу, където ловували близо седмица в компанията на местни хора. Разбира се, повечето от помлените от тях пернати са разрешени за лов, но не и в такива огромни количества – над 1800 избити птици от 8 души при това за толкова кратко време! Отделно са споменатите вече 1119 птичета от охраняваните и изчезващи видове, за чието изтребване действащите в Европейския съюз нормативи за борба с бракониерството предвиждат даже затвор. Утежняващо вината обстоятелство на осмината маняци на двуцевките е това, че според плановете им повечето от редките пернати трябвало да бъдат препарирани и след това продавани скъпо и прескъпо.\n\nАко се вярва на медиите в Северна Италия, задържането на бракониерите станало възможно след като техни конкуренти – завистливи ловджии от родния им град Бреша ги „изпели“ на силите на реда. С други думи разкрили плановете им за тяхното пребиваване в Румъния и особено тези за лова на редки птичета, след което италианските ченгета започнали да ги държат под око. В същото време обаче някои вестници поставиха въпроса защо след като са знаели за готвената птича касапница те не са предупредили румънските си колеги, които са можели да я предотвратят?\n\nНо освен за браконерство, половината от задържаните и вече пуснати на свобода срещу подписка ловци, ще бъдат съдени също така за саморазправа с журналисти. Те са от предаването „Стриша ла нотиция“, чиито формат е взаимстван от нашето „Господари на ефира“ и когато вчера пратениците му в Бреша се опитали да поговорят с авджиите, били яко наритани.\n                    ", "date": "2017.10.13", "title": "Италианци изтребили в Румъния 1119 забранени за лов птици"}
{"url": "http://www.monitor.bg/a/view/69537-%D0%91%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D1%81-%D0%BD%D0%BE%D0%B2%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%98%D1%80%D0%B0%D0%BD/", "text": "\n                    САЩ ще се противопоставят на дестабилизиращото влияние на Иран и ще възпират агресията му, активизирайки за тази цел взаимодействието с множество страни в района. Те смятат също да призоват международната общност да се обедини за оказване на натиск върху елитните ирански въоръжени сили, Корпуса на гвардейците на ислямската революция. Това се казва в изявление на Белия дом, съдържащо основни положения от новата стратегия на президента Доналд Тръмп. Новата стратегия ще включва три ключови цели: коригиране на ядреното споразумение, така че за Иран да стане по-трудно да разработва оръжие, неутрализиране на програмата му за балистични ракети и противодействие на иранските дейности, които според Вашингтон допринасят за нестабилността в Близкия изток, посочва Ройтерс. \"Време е целият свят да се присъедини към нас в настояването правителството на Иран да престане се стреми към смърт и унищожение\", заявява Тръмп в разпространеното от Белия дом изявление.\n                    ", "date": "2017.10.13", "title": "Белият дом с нова стратегия за Иран"}
{"url": "http://www.monitor.bg/a/view/52734-%D0%A2%D1%80%D0%B8-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B8-%D0%BE%D1%81%D1%82%D0%B0%D0%B2%D0%BA%D0%B8-%D0%B2-%D0%91%D1%83%D0%BA%D1%83%D1%80%D0%B5%D1%89/", "text": "\n                    На заседание на ръководството на Ръководството на румънската Социалдемократическа партия късно в четвъртък трима министри от партията - Севил Шайдех (вицепремиер и министър на регионалното развитие), Рована Плумб (делегиран министър за еврофондовете) и Ръзван Кук (транспорт) - подадоха оставки, въпреки че партията единодушно се противопостави на това. В началото на седмицата премиерът Михай Тудосе заяви, че обвиненията в корупция срещу трима министри създават проблеми за неговото правителство, включително с Европейската комисия, и че той обмисля да поиска от тях да се оттеглят.\n\nСъщевременно коалиционният партньор на социалдемократите - Алианс на либералите и демократите (АЛДЕ) - отказа да оттегли подкрепата си към министъра за връзки с парламента Виорел Илие, който е един от обвинените в злоупотреби.\n\nРъководството на СДП одобри в петък предложенията за трима нови министри, които да заемат местата на подалите оставка.\n\nСоциалдемократите посочиха Феликс Строе за министър на транспорта, Паул Станеску за вицепремиер и министър на регионалното развитие и Мариус Ника за делегиран министър за еврофондовете. Премиерът Михай Тудосе заяви, че ще представи номинациите на президента Клаус Йоханис в понеделник.\n                    ", "date": "2017.10.13", "title": "Три министерски оставки в Букурещ"}
{"url": "http://www.monitor.bg/a/view/4689-%D0%90%D0%B2%D1%81%D1%82%D1%80%D0%B8%D1%8F-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%A4%D1%80%D0%B0%D0%BD%D1%86%D0%B8%D1%8F-%D0%9A%D0%BE%D0%BD%D1%82%D1%80%D0%BE%D0%BB%D1%8A%D1%82-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%BE%D1%89%D0%B5-%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC/", "text": "\n                    Временният контрол на границите в европейската зона за свободно движение все още е необходим поради продължаващата терористична заплаха, заявиха министри от Германия, Франция и Австрия, цитирани от Ройтерс. Страните от Шенгенската зона за свободно движение започнаха повторно въвеждане на граничен контрол през 2015 г., на фона на големия приток на бежанци и мигранти и серия нападения на ислямистки екстремисти.\n\nМерките, въведени от Германия, Швеция, Дания, Австрия и Норвегия изтичат през ноември. Берлин заяви, че ще ги удължи с още шест месеца поради сериозна заплаха за вътрешната сигурност или обществената политика\".\n\nЕвентуално спиране на свободното движение в шенгенското пространство ще се окаже фатално за Европа, предупреди на срещата на вътрешните министри еврокомисарят по вътрешните работи Димитрис Аврамопулос. \"Споделяме притесненията на някои страни относно сигурността\", добави той пред медиите. \"Но Шенген е жив, и трябва да оцелее\", подчерта Аврамопулос, \"защото ако Шенген умре, ще умре и Европа\", предупреди еврокомисарят.\n                    ", "date": "2017.10.13", "title": "Австрия, Германия и Франция: Контролът по границите на еврозоната още е необходим"}
{"url": "http://www.monitor.bg/a/view/47191-%D0%9E%D0%B4%D1%80%D0%B5-%D0%90%D0%B7%D1%83%D0%BB%D0%B5-%D0%B1%D0%B5-%D0%B8%D0%B7%D0%B1%D1%80%D0%B0%D0%BD%D0%B0-%D0%BD%D0%B0-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%98%D1%80%D0%B8%D0%BD%D0%B0-%D0%91%D0%BE%D0%BA%D0%BE%D0%B2%D0%B0-%D0%B7%D0%B0-%D1%88%D0%B5%D1%84-%D0%BD%D0%B0-%D0%AE%D0%9D%D0%95%D0%A1%D0%9A%D0%9E/", "text": "\n                    Кандидатът на Франция Одри Азуле беше избрана за следващия генерален директор на ЮНЕСКО след Ирина Бокова.Изпълнителният съвет на организацията предпочете с 30 срещу 28 гласа Азуле, която е бивш министър на културата, пред съперника й от Катар Хамад бин Абдулазиз ал Кауари.Сега решението трябва да бъде подкрепено от 195-те страни членки на ЮНЕСКО на 10 ноември.Представител на Франция се избира за шеф на ЮНЕСКО за втори път. Първият французин, оглавил организацията преди повече от 50 години, е професорът по философия Рене Майо.Първоначално кандидатите за поста бяха от девет страни, като още преди първия тур на гласуването Гватемала и Ирак се отказаха от участие. В хода на следващите турове отпаднаха представителите на Азербайджан, Виетнам, Китай и Ливан. Преди днешния, финален кръг отпадна кандидатът на Египет.Одри Азуле е родена на 4 август 1972 г. в Ла Сел-Сен-Клу, недалеч от Париж, в еврейско мароканско семейство. Нейният баща Андре Азуле е бил съветник на краля на Мароко Хасан Втори, а сега е съветник на неговия син Мохамед Шести.През 2014 г. Одри Азуле стана съветничка на вече бившия президент Франсоа Оланд по въпросите на културата и комуникациите, а през 2016 - 2017 г. бе министър на културата в социалистическите правителства на Манюел Валс и Бернар Казньов.\n\n\n                    ", "date": "2017.10.13", "title": "Одри Азуле бе избрана на мястото на Ирина Бокова за шеф на ЮНЕСКО"}
{"url": "http://www.monitor.bg/a/view/82663-8-%D0%BC%D0%B5%D1%81%D0%B5%D1%86%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D1%83%D1%87%D0%B5%D0%BD%D0%B8%D0%BA%D0%B0-%D1%83%D0%B4%D0%B0%D1%80%D0%B8%D0%BB-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB-%D1%81-%D0%BA%D0%BE%D0%BB-%D0%BF%D0%BE-%D0%B3%D0%BB%D0%B0%D0%B2%D0%B0%D1%82%D0%B0/", "text": "\n                    8 месеца условно с 2 години изпитателен срок е присъдата на ученика от Селскостопанската гимназия в Садово Атанас Георгиев, който в началото на учебната година удари с кол по главата учителя по английски Антон Велков. Процесът в районния съд в Асеновград протече по съкратената процедура, тъй като Атанас признава всички факти по повдигнатото му обвинение. Непълнолетният ученик отговаряше пред съда за нанасяне на лека телесна повреда – мозъчно сътресение на учителя Велков, както и че е направил опит да удари още веднъж същия преподавател и негова колежка.„Учителят започна да вика, аз се ядосах и го ударих. А колът го намерих отвън. Съжалявам много, ще се извиня на господина. Съжалявам много, обещавам да завърша училище и искам по-леко наказание”, каза в съда 17-годишният Атанас. Прокуратурата поиска ефективно наказание за него, но магистратите прецениха, че ученикът е с чисто досие, няма никакви други провинения и го осъдиха условно. В съдебна зала бе представен и колът, с който Атанас е ударил учителя. Дървото е дълго около 160 см и дебело около 3 см с неравна повърхност и израстъци.Атанас замахнал на два пъти с клона срещу учителя, като първият опит да го удари, бил неуспешен. Веднага след това ученикът отново посегнал и тогава успял силно да удари с клона по главата Антон Велков, който бил откаран в болница. С ученика продължават работа инспекторите от Детска педагогическа стая. С присъдата Атанас се задължава да се среща 2 пъти седмично с пробационни служители в продължение на 2 години. Районният съд измени и мярката му за неотклонение от \"Задържане под стража\" в \"под надзор на инспектор от Детска педагогическа стая\". Присъдата не е окончателна и може да бъде обжалвана пред окръжния съд в Пловдив. \n\n\n                    ", "date": "2017.10.13", "title": "8 месеца условно за ученика, ударил преподавател с кол по главата"}
{"url": "http://www.monitor.bg/a/view/66022-%D0%A1%D0%BF%D0%B8%D0%BF%D0%B0%D1%85%D0%B0-%D0%B8%D0%B7%D0%BC%D0%B0%D0%BC%D0%BD%D0%B8%D0%BA%D0%B0-%D0%A1%D0%BF%D0%B0%D1%81/", "text": "\n                    \n\n\n                    ", "date": "2017.10.13", "title": "Спипаха измамника Спас (Александър) (ОБНОВЕНА)"}
{"url": "http://www.monitor.bg/a/view/14117-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%81%D0%BB%D1%83%D1%87%D0%B0%D1%8F-%D1%81-%D0%B1%D0%B8%D1%82%D0%BE%D1%82%D0%BE-%D0%B4%D0%B5%D1%82%D0%B5-%D0%B2-%D0%9F%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5/", "text": "\n                    Прокуратурата в Пазарджик проверява сигнала за бития 2-годишен Кристиян Налбантов от детската градина“ Пролет“ в Панагюрище. Случаят бе станал на 5 септември тази година, след като бащата на малчугана-Георги се оплака в социалните мрежи, че синът му е бил дърпан за ушите и удрян по бузките от дежурната учителка Павлина Ерова. Родителят твърдеше, че момченцето било доведено същия ден от дядо си Красимир от забавачката със синини по лицето и обриви. „Споделям това тук, за да може да се види от повече хора. Сутринта си оставям детето на градина в гр. Панагюрище, а си го взимам пребито. Госпожата не може да ми даде адекватно обяснение за случилото се. Детенцето плаче и ми казва:“ Госпожата ме бие по дупето, по бузите и по челото и дърпа ушето. Ужас, просто нямам думи как учители бият и малтретират децата ни!“, писа тогава в социалната мрежа бащата Георги, а по-късно се закани, че ще съди учителката за упражнено насилие над детето. Директорката Анета Сапунджиева и учителката Павлина Ерова са завели дело за клевета и обида срещу родителите на Кристиян и отричат в забавачката да има побои. Според тях 2-годишното дете е получило синините по бузките си в резултат на целувки от друг по-голям възпитаник на детската градина. Дни след скандала родители започнаха да събират подписка в подкрепа на учителката и екипа на градината. В нея се включиха над 100 майки и бащи на възпитаници, според които атаката била целенасочена и тенденциозна. До момента в детското заведение са извършени   и от Резултатите обаче няма да бъдат оповестявани, докато не приключи работата на прокурорите.\n\n\n \nПо неофициална информация са установени на градината. Засега обаче не се уточнява дали са в организацията на работа или финансови. По силата на съвпадение преди сигнала е направена , като повод за нея е станало единствено предстоящото пенсиониране на директорката.\n                    ", "date": "2017.10.13", "title": "Прокуратурата проверява случая с битото дете в Панагюрище"}
{"url": "http://www.monitor.bg/a/view/49185-%D0%93%D1%80%D1%8A%D0%BA-%D1%81%D0%B5-%D1%83%D0%B4%D0%B0%D0%B2%D0%B8-%D0%B2-%D0%91%D1%83%D1%80%D0%B3%D0%B0%D1%81-%D1%81-%D0%BF%D1%80%D0%B8%D0%BC%D0%BA%D0%B0-%D0%BD%D0%B0-%D1%88%D0%B8%D1%8F%D1%82%D0%B0/", "text": "\n                    \n\n\n\n\n\n\n                    ", "date": "2017.10.13", "title": "Грък се удави в Бургас с примка на шията"}
{"url": "http://www.monitor.bg/a/view/54448-%D0%90%D0%BF%D0%B0%D1%88%D0%B8-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%A2%D0%98%D0%A0-%D1%81-%D0%BC%D0%B5%D0%B4-%D0%B7%D0%B0-140-000-%D0%B5%D0%B2%D1%80%D0%BE/", "text": "\n                    Камион с ремарке „Скания“, натоварен с 22 тона мед на рула, бе нагло откраднат от двора на бившия ДАП в Свиленград, съобщи „Стария мост“.\n\nТирът, собственост на местна транспортна фирма, превозвал цветния метал от завода в гр. Пирдоп. Стоката на стойност 140 хил. евро била предназначена за износ в Турция.\n\nВидеокамерите показали, че час по-късно двама души отиват до возилото, а след малко то излиза през портала. Пазачът изобщо не се усъмнил. „То камиони влизат и излизат непрекъснато“, казал старецът пред разследващите полицаи. Според местни криминалисти апашите са действали професионално. Отключили са кабината за 15 секунди и веднага изключили джи пи еса на тира.\n                    ", "date": "2017.10.13", "title": "Апаши задигнаха ТИР с мед за 140 000 евро"}
{"url": "http://www.monitor.bg/a/view/50878-%D0%A1%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%B7%D0%B0%D0%BB%D0%BE%D0%B6%D0%BD%D0%B0-%D0%BA%D1%8A%D1%89%D0%B0-%D0%B3%D0%BE%D1%82%D0%B2%D0%B5%D0%BB-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "\n                    44-годишен собственик на заложна къща  в Стара Загора е подготвял убийството на 85 – годишен италианец, като за целта чрез посредник е уговарял живеещата с миланския милионер Франческо П. българка как да го изпрати в отвъдното.Станко Желязков беше доведен с белезници в старозагорския районен съд следобед в петък, за защитата му се грижеха трима известни адвокати.По разпореждане на дежурния съдия делото по мярката за неотклонение се гледаше при закрити врати. Запознати с досъдебното производство коментират, че уговорките за убийството на чужденеца са били правени в началото на годината, но оперативните сигнали стигнали до нашите криминалисти преди малко повече от месец. Белезниците щракнали около китките на заралията на 10 октомври, установен е и посредникът – 29-годишният Господин Павлов, който в момента изтърпява ефективна присъда за наркоразпространение.Под сурдинка беше обяснено, че младият Павлов имал интимна връзка с 65-годишната Емилия К., която от над 25 години живеела на Ботуша и от доста време живеела на семейни начала с италианеца. Само единият от фамилните имоти на милионера, огромна  къща на центъра на Милано  бил оценен на повече от 1,5 млн евро.Преди да бъде въведен в залата Желязков се разкрещя, че иска публичен процес и че настоява да направи изявления пред медиите.Намиращите се в кулоарите на съда съпруга и дъщеря категорично отказаха какъвто и да е коментар.Срещу него и Павлов има повдигнато и още едно обвинение: за измама в особено големи размери през периода януари 2016-а до март т.г. В съдружие двамата старозагорци успели да сложат ръка на 110 000 лв и 5 500 лв, но това им престъпление не било спрямо чужденец.От прокуратурата поискаха постоянно оставяне зад решетките с мотива, че досъдебното производство е в самото си начало, а бизнесменът може да се укрие или да окаже въздействие върху свидетелите.Името на Станко Желязков се появи в публичното пространство преди повече от 10 години, когато беше арестуван по обвинение в лихварство заедно със старозагорски адвокат и негови близки. Делото тогава отиде в Специализирания съд, в последствие единият от обвиняемите по делото осъди прокуратурата и получи 20 000 лв за нанесени му неимуществени вреди.Само преди 2 месеца, през нощта на 18 август неизвестни подпалиха барата на Желязков, тогава огънят унищожи над 2 000 килими и пътеки, оставени там за изпиране. До момента няма задържан извършител.Справка в Търговския регистър показва, че старозагорецът е едноличен собственик на заложната къща „Експрес 2017“, която е регистрирана  преди няколко месеца с уставен капитал от 2 лв.На негово име се водят още три еднолични дружества с почти идентичен предмет на дейност.\n\n\n                    ", "date": "2017.10.13", "title": "Собственик на заложна къща готвел убийство в Милано "}
{"url": "http://www.monitor.bg/a/view/83232-%D0%91%D0%B5%D0%B1%D0%B5%D1%82%D0%BE-%D0%B2-%D0%B1%D0%B0%D0%B3%D0%B0%D0%B6%D0%BD%D0%B8%D0%BA%D0%B0-%D0%BD%D0%B0-%D0%BA%D0%BE%D0%BB%D0%B0-%D1%83%D0%B4%D1%83%D1%88%D0%B5%D0%BD%D0%BE-%D0%BE%D1%82-%D0%BC%D0%B0%D0%B9%D0%BA%D0%B0-%D1%81%D0%B8/", "text": "Убийцата е учителка, вече имала три деца\n                    Майката от Горна Оряховица, чието  е удушила бебето си, след което го е захвърла в семейния автомобил. Извършеното жестоко престъпление било разкрито съвсем случайно, но сега родителката убийца ще отговаря пред закона и най-вероятно ще бъде изправена пред съда, където я грози наказание до три години лишаване от свобода.Според майката тя е родила мъртво бебето си в парка на кв. Проет. Според разследващите обаче, възможно е и раждането да е станало в домашни условия. При претърсване на парка, полицаите не са открили петна от кръв или други следи от раждане, каквито би трябвало да има по пейките или по каменната настилка.Всико започнало след като на 12 октомври в 18,10 часа в спешна помощ на общинската болница „Св. Рилски” в Горна Оряховица била приета 35-годишната Венелина П. Тя се оплаквала от обилно кървене в областта на половите органи и била приета по спешност и настанена в АГ отделението. При направения медицински преглед с ехограф лекарката Димитринка Димитрова се усъмнява, че става въпрос за извършено по-рано раждане в извънболнични условия на доносено бебе, тъй като в организма на пациентката е открита част от плацента и пъпна връв. Тъй като обаче, Венелина категорично отрича да е извършвала криминално раждане, за случая е уведомена полицията и прокуратурата. Минути по-късно на място в АГ-то в болницата пристигат разследващите криминалисти, придружавани от съдебен лекар. Родилката е почистена и е настанена в болницата за наблюдение. Според лекарите няма опасност за здравето и и тя се чувства като след нормално раждане. От съображения за сигурност пред стаята и в болницата има полицейска охрана, която не допуска никой да влезе при родилката.От прокуратурата в Горна Оряховица съобщиха, че по случая е образувано досъдебно производство по чл. 120 от Наказателния кодекс за убийство, извършено от майка над бебето си по време на раждането или веднага след него. Предвиденото наказание за това престъпление е до три години затвор.След като е притисната до стената от събраните доказателства, накрая пациентката не издържа и признава, че действително е извършила криминално раждане същия ден в градската градина на Горна Оряховица. По думите и родила мъртво бебе и затова решила да се отърве от него, като го пъхнала в чанта, която поставила в багажника на семейния автомобил. Чантата тя смятала да изхвърли в контейнер за смет, като излезели с мъжа си да пазаруват из града. Съпругът и не знаел нищо за раждането, твърди пред разследващите жената. След предприетите светкавични действия от полицията, автомобилът е открит на паркинга пред търговски обект в железничарския град. А в багажника му е открито мъртвото телце на новороденото бебе. Според направената аутопсия на трупа обаче, майката лъже. Бебето е родено нормално развито и е живяло десетина минути преди да бъде умъртвено насилствено чрез удушаване, категорични са резулататите от аутопсията. Шокиращото в случая освен, че майката е убила рожбата си е, че убийцата е учителка в основно училище в стражишко село. В сайта на училището тя е записана като младши учител в прогимназиален етап, специалист по чужд език. Венелина и съпругът и вече имали три деца и четвъртото определено явно не е било желано, заради това и родителката решава да се отърве от него. Предстои да се изясни дали съпругът и е знаел за намеренията на жена си да убие бебето и дали е участвал по някакъв начин в извършеното престъпление. Разследването по случая продължава под наблюдението и контрола на районната прокуратура. Оттам съобщават, че са извършени повторни огледи и са назначени различни експертизи. \n\n\n                    ", "date": "2017.10.13", "title": "Бебето в багажника на кола удушено от майка си"}
{"url": "http://www.monitor.bg/a/view/62605-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%BC%D0%B5-%D0%B3%D0%BB%D0%B0%D0%B2%D0%B0%D1%82%D0%B0%D1%80-%D0%BD%D0%B0-%D0%98%D0%94%D0%98%D0%9B/", "text": "Задържани са и още двама участници в банда за търговия с тютюн за наргиле\n                    В България е арестуван лидер на „Ислямска държава” на високо военно ниво, съобщи говорителят на главния прокурор Румяна Арнаудова. Той е сирийски гражданин, който през 2008 г. е получил българско гражданство у нас. Има доказателства, че през лятото на 2013 г. се е присъединил към ИДИЛ, взел активно участие в бойни действия и е имал ръководни функции. През пролетта на 2016 г. джихадистът се върнал в България и за да замаскира истинската си дейност тук, създал организирана престъпна група за изкупуване на тютюн и производството и разпространение му за наргиле, без разрешение за това.\n\nРазследването се извършва от спецпрокуратурата в координация с ГДБОП и ДАНС в две основни направления - производство и разпространение на тютюн за наргиле и тероризъм. Тютюнът е бил предназначен за продажба в България, Холандия, Германия и Франция. Тази дейност е служила като прикритие и основен източник на финансиране на групата и най вече за лидера джихадист. При извършените претърсвания е открит автентичен документ, подписан от един от лидерите на ИДИЛ, удостоверяващ принадлежността на мъжа към организацията и даващ му право на свободен достъп и неограничено преминаване по цялата линия на водените бойни действия.\n\nСлед завръщането си в България през 2016 г. сириецът не е прекъснал връзките си с ръководните органи и хора на ИДИЛ. Събраните доказателства сочат, че суровият нарязан тютюн групата е изкупувала от производители в страната и го е доставяла в столицата. В специално наето и подготвено за целта помещение (в популярното преди години софийско заведение „Вагон-ресторант“) участник в групата обработвал тютюна в кофи с различни есенции и химикали, без спазването на каквито и да било хигиенни и санитарни изисквания. Оттам суровината била превозвана в няколко склада в София, където нелегално наети работнички от ромски произход я пресовали в подходящи форми, изсушавали и пакетирали. Пласирането на готовата продукция у нас и в чужбина ставало чрез познати участници в групата купувачи от арабски произход. В страните от Западна Европа тютюнът за наргиле бил изпращан най-често по куриерска фирма, като количествата достигали 300-500 кг на ден. При претърсвания в складове и жилища са открити около 3 т нарязан тютюн, предназначен за преработка, машини за опаковане на готовата продукция и голям брой други доказателства. На 29.09.2017 г. тримата участници в бандата (джихадистът, още един мъж и една жена) са задържани в София. Лидерът е обвинен и в тероризъм. Спецсъдът и апелативният спецсъд са ги оставили в ареста.\n                    ", "date": "2017.10.13", "title": "Арестувахме главатар на ИДИЛ"}
{"url": "http://www.monitor.bg/a/view/57184-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%A1%D0%B8%D0%BD%D0%B1%D0%B0%D0%B4-%D0%BE%D1%82-%D0%A1%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D0%BA%D1%80%D0%B8%D0%BB-%D1%81%D0%B5-14-%D0%B3-%D0%BE%D1%82-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5/", "text": "\n                    Синбад от „Столипиново” остава в ареста по обвинение, че преди 14 години е убил с един удар с нож в гърба 26-годишния Божидар Моллов, реши окръжният съд в Пловдив. Престъплението бе разкрито само една година преди да изтече давностния му срок. На наръгването имало свидетели, които били приятели на Синбад – 27-годишният Феруб, Янко на 16 г. и фаталната Зоя. Именно заради нея станало кървавото меле, тъй като тя първо била гадже с жертвата Божидар, а след това започнала да спи с Феруб. След убийството свидетелите се уговорили да мълчат, но договорката им се пропукала преди 6 месеца. Тогава Янко срещнал Никола Камберов – Синбад и му казал, че ще го издаде. За да го изпревари, Синбад разказал на полицията, че Янко е убил Божидар.Стартирало разследване, в което първият заподозрян бил именно Янко. След разпити, включително и да детектор на лъжата, станало ясно, че извършител е Синбад, който през 2003г. е бил на 16г. Никола Камберов признал пред разследващите всичко, участвал в следствен експеримент, на който показал какво и как е сторил, след което ги завел до река Марица, където хвърлил ножа. Убийството станало на ул. „Сокол” 21 в гетото през декември 2003г. Синбад, Феруб, Зоя и Янко били в кола, когато видели по тротоара Божидар. Феруб искал да скочи да се разправя с Божидар, че е спал със Зоя, но тя го спряла. Тогава, за да отмъсти за приятеля си, от колата с нож в ръка слязъл Синбад, който наръгал Божидар в гърба.„Синът ми не е виновен. Янко наръга Божидар и после го натопи. Синът ми е на метадон, неграмотен е. Не са му давали метадон и затова си е признал. Той всичко ще признае за дрога”, крещеше в коридора на съда в Пловдив срещу зам.-окръжния прокурор Галина Андреева майката на обвинения в убийството на 26-годишния Божидар Моллов Никола Камберов – Недка. Олелията, която тя, мъжът й Димитър и братовчедите на арествания Камберов с прякор Синбад, вдигнаха в пловдивския съд в късния следобед в петък, доведе до намесата на Съдебна охрана. След няколко забележки ромите да бъдат по-тихи, служителите на охраната ги отведоха извън сградата на Темида. През 14-те години, в които се е укривал, Синбад е бил съден за три кражби, две от които били от детска градина „Лилия”. От забавачницата той отмъквал метални елементи и алуминий.Определението не е окончателно и подлежи на протест и обжалване пред Апелативен съд – Пловдив на 19.10.2017 г. от 10 часа.\n\n\n                    ", "date": "2017.10.13", "title": "Оставиха в ареста Синбад от „Столипиново”, крил се 14 г. от правосъдие"}
{"url": "http://www.monitor.bg/a/view/691-%D0%A0%D1%83%D1%81%D0%BA%D0%B0%D1%82%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B1%D0%B0%D0%BD%D0%BA%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0-%D1%86%D0%B5%D0%BD%D0%B0-%D0%BD%D0%B0-%D0%BD%D0%B5%D1%84%D1%82%D0%B0-%D0%BE%D0%BA%D0%BE%D0%BB%D0%BE-40-%D0%B7%D0%B0-%D0%B1%D0%B0%D1%80%D0%B5%D0%BB/", "text": "\n                    Централната банка на русия (ЦБР) запазва прогнозата си от 40 долара за барел за средната цена на нефта в периода до 2020 г., съобщава „Прайм”. Преди два дни от ОПЕК пресметнаха, че цените на нефта догодина ще бъдат в диапазона от 50 до 55 долара за барел.\n\nДнес сутринта американският лек суров петрол се търгуваше на борсите по 50,94 долара за барел, а нефтът сорт Brent - по 56,60 долара, сочат данни на сайта plus500.com. Съотношението между купувачи и продавачи тази сутрин малко преди 08.00 часа българско време бе 55% на 45%.\n                    ", "date": "2017.10.13", "title": "Руската централна банка прогнозира цена на нефта около $40 за барел"}
{"url": "http://www.monitor.bg/a/view/51909-%D0%A1%D1%83%D1%82%D1%80%D0%B8%D0%BD-%D0%B3%D0%BE%D1%80%D0%B8%D0%BC-25-%D0%BF%D0%BE%D0%B2%D0%B5%D1%87%D0%B5-%D1%82%D0%BE%D0%BA-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%83%D0%B4%D0%B0/", "text": "Вечер държим печките включени почти до полунощ\n                    Консумацията на ток сутрин сега е с около една четвърт по-висока заради застудяването на времето от края на миналия месец. Това сочат данните за товара на енергийната ни система, предоставени на „Монитор“ от ЕСО.Причината е, че в повечето жилищни сгради в големите градове все още централното парно не е включено и хората са принудени да пускат печките да се отопляват сутрин и вечер, когато температурите навън са под 10 градуса.На 30 септември сутринта в 7.00 часа преди да започнат бурите и застудяването товарът на енергийната ни система е би около 3050 мегавата. На 11 октомври той достигна максимално ниво от 4031 мегавата, а вчера в същия час бе само със 100 мегавата по-нисък. След 2 октомври за часовия пояс между 8.00 и 11.00 сутринта товарът остава стабилно над 4000 мегавата, като най-висок – 4691 мегавата е бил в 10.00 на 9 октомври. Вчера обаче в същия час бе на ниво от 4302 мегавата, сочат още данните на електроенергийния системен оператор.Прогнозите на ЕСО за дните до 18 октомври са за запазване на товара на системата в сутрешните часове в границите от 3300 до 4522 мегавата. Към края на периода обаче се предвижда повишаване на консумацията между 7.00 и 10.00 до нива от 3948 до 4505 мегавата.Резките промени в температурите през денонощието ни принуждават да държим и по-дълго електрическите печките и климатиците поне до час преди полунощ. Още на 30 септември по това време товарът е скочил над 4100 мегавата и вече десетина дни е постоянно над тази стойност. От понеделник насам над това ниво е и консумацията в полунощ. Максималното ниво от 4518 Мвт за късните вечерни часове е отчетено на 11 октомври, сочат данни от сайта на ЕСО.Във времето от 20.00 часа до 23.00 часа товарът на електроенергийната система остава над 4700 мегавата. От 8 до 11 октомври, след като сме седнали на вечеря консумацията вече скача и над 5000 мегавата. Максималното натоварване от 5162 мегавата бе отчетено на 9 октомври в 20.00 часа.Прогнозите за ЕСО до средата на следващата седмица сочат спад до нива от 4865 до 5053 мегавата.\n\n\n                    ", "date": "2017.10.13", "title": "Сутрин горим 25% повече ток заради студа"}
{"url": "http://www.monitor.bg/a/view/8447-%D0%9D%D0%B0%D0%B4-13-%D0%BC%D0%BB%D1%80%D0%B4-%D0%BB%D0%B2-%D0%B2%D0%B5%D1%87%D0%B5-%D1%81%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B5%D0%BD%D0%B8-%D0%BF%D0%BE-%D0%9E%D0%9F-%D0%98%D0%BD%D0%BE%D0%B2%D0%B0%D1%86%D0%B8%D0%B8-%D0%B8-%D0%BA%D0%BE%D0%BD%D0%BA%D1%83%D1%80%D0%B5%D0%BD%D1%82%D0%BE%D1%81%D0%BF%D0%BE%D1%81%D0%BE%D0%B1%D0%BD%D0%BE%D1%81%D1%82/", "text": "Близо 500 милиона вече са усвоени от българските предприятия\n                    1461 договора с общ размер на предоставената безвъзмездна финансова помощ от над 1,32 млрд. лв са сключени по ОП „Иновации и конкурентоспособност“ (ОПИК). Това каза зам.-министърът на икономиката Александър Манолев при откриването на петото заседание на Комитета за наблюдение на програмата.\n\n„Обявените процедури от началото на програмния период са на обща стойност 1,57 млрд. лв. което е около 63 % от бюджета на ОПИК“, съобщи зам.-министърът. В изпълнение са 880 договора, а близо половин милиард лева вече са усвоени от български предприятия, стана ясно още от неговото изказване. „Тези цифри превръщат ОПИК в една от най-добре работещите програми, а още по-важното е, че тези средства се инвестират за подобаване на конкурентоспособността на българските предприятия и за насърчаване на повече иновации в тяхната дейност“, допълни той.\n\nПо време на заседанието бяха обсъдени и двете ваучерни схеми, които предстои да стартират в следващите месеци. Едната от тях има за цел да се улесни достъпа на малките и средните предприятия до цифрови ноу-хау и технологии, като се предоставят стимули за свързване с доставчиците на услуги в областта на информационните и комуникационни технологии. Предвижда се общият ѝ бюджет да бъде близо 10 млн. лв., а ваучерите да са на стойност от 20 до 50 хиляди лева в зависимост от пакета дейности, които ще бъдат подкрепяни.\n\nПо другата, малки и средни компании ще могат да се възползват от общо близо 4 млн. лв. финансиране, за да излязат на фондовата борса. По новата схема ще може да се покриват разходи за услуги по подготовката на компаниите за емитиране на ценни книжа и първичното им предлагане на фондовата борса на стойност до 50 хил. лв. под формата на ваучер. Целта на мярката е да се осигури още една алтернатива на класическите механизми за стимулиране на конкурентоспособността на българските предприятия чрез европейски средства, а именно вече познатите грантово финансиране и инструменти за финансов инженеринг. Чрез процедурата компаниите ще получат възможност да наберат допълнителен частен капитал на базата на реалния си потенциал за развитие, оценен от независими инвеститори, който те ще могат да използват за инвестиции в разширяване на дейността си.\n\nУчастниците в заседанието обсъдиха и предстоящата процедура за набиране на проектни предложения \"Насърчаване на предприемачеството\", която е с общ бюджет от 67 млн. лв. Взето бе решение обсъждането по нея да продължи в оперативен порядък в следващите седмици, за да се вземат предвид всички гледни точки. Одобрена бе процедурата „Подкрепа за пилотни и демонстрационни инициативи за ефективно използване на ресурсите“ с общ бюджет от 71 млн. лв.\n\nВ заседанието на Комитета за наблюдение, което се проведе в Боровец, взеха участие представители на Управляващия орган на ОПИК, на други институции и организации, бенефициенти, неправителствени организации.\n                    ", "date": "2017.10.13", "title": "Над 1,3 млрд. лв. вече са договорени по ОП „Иновации и конкурентоспособност“"}
{"url": "http://www.monitor.bg/a/view/71710-%D0%9F%D0%BE%D0%BA%D0%B0%D0%B7%D0%B2%D0%B0%D1%82-%D1%80%D0%B8%D0%BC%D1%81%D0%BA%D0%B8-%D0%BC%D0%BE%D0%BD%D0%B5%D1%82%D0%B8-%D0%B2-%D0%BC%D1%83%D0%B7%D0%B5%D1%8F-%D0%B2-%D0%9F%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5/", "text": "\n                    Римски монети от съкровището в село Попинци са експонирани в изложба в залата-трезор „ Панагюрско златно съкровище“ в Историческия музей в средногорския град. При откриването директорът на музея доц. д-р Атанас Шопов сподели, че с поставянето на двете нови витрини и с експонираните в тях артефакти, информационната зала на трезора, ще придобие статут на музей. Идеята е в нея да гостуват и други съкровища от страната, освен златните съдове от Панагюрското съкровище, които се експонират всяка година по повод тържествата за Априлската епопея от 1876 г.Монетното съкровище, представено в изложбата, е намерено през 1957 г. от местния жител Минко Галчев и включва монети на 15 императора и 7 императрици от I до средата на III в. Това са така наречените сребърни денари, обясни уредникът археолог Васил Кацаров. Всички монети са в много добро състояние. Върху тях са изобразени различни божества и градове, някои от които са Августа Траяна, Пауталия, Филипопол, Сердика и др. В панагюрския музей наскоро са получени две нови ценни дарения. Първото от тях направи Петър Драев – член на Национално дружество „Традиция”, клон „Родопчани” – Велинград, по време на откриването на изложбата „Първата Световна война – героизмът на българския войник”. Той предостави на музея пръстен за принадлежност към 27 пехотен Чепински полк.Преди дни дарение направи и Иван Цветков, председател на управителния съвет на \"Благотворителна фондация на военния орден на огърлицата на света Агата от Патерно - България\". Дарението включва 29 броя книги, които  ще се използват за целите и обогатяване на библиотечния фонд.\n                    ", "date": "2017.10.13", "title": "Показват римски монети в музея в Панагюрище"}
{"url": "http://www.monitor.bg/a/view/68207-%D0%91%D0%BE%D1%80%D0%B8%D1%81%D0%BE%D0%B2-%D0%9F%D0%B8%D1%82%D0%B0%D1%82-%D0%BC%D0%B5-%D0%B7%D0%B0-%D1%84%D0%BB%D0%BE%D1%82%D0%B8%D0%BB%D0%B8%D0%B8-%D0%BD%D0%B0-%D0%9D%D0%90%D0%A2%D0%9E-%D0%B2-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B0-%D1%83%D0%B6-%D1%81%D0%B5-%D0%B1%D0%BE%D1%80%D0%B8%D0%BC-%D1%81-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8/", "text": "\n                    „Аз не мога да разбера-ние като членове на НАТО в ученията не трябва ли да участваме?!“ Това е коментирал премиерът Бойко Борисов в края на заседанието на Министерския съвет в сряда, става ясноо от стенограмата от нея. Поводът е призивът на соцлидера Корнелия Нинова министър-председателя да обясни пред депутатите за присъствието на нашите военни сили в Черно море.„Защото Корнелия Нинова ме вика в парламента да обяснявам защо съм допуснал в Черно море военно учение, флотилии и т.н. Нали ще се борим с фалшивите новини“, възмутил се Борисов в разговор със зам.-министъра на отбраната Атанас Запрянов. „В това учение главна роля има Върховният главнокомандващ-президентът Радев“, коментирал премиерът. „Да, и той е информиран за учението“, отвърнал пък Запрянов, който вече опрвоерга намеците на социалистите, че има планове за създаване на постоянно присъствие на военоморски сили на НАТО в Черно море.\n\n\n                    ", "date": "2017.10.13", "title": "Борисов: Питат ме за флотилии в Черно море, а уж се борим с фалшивите новини"}
{"url": "http://www.monitor.bg/a/view/67236-%D0%9C%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0-%D1%89%D0%B5-%D0%BE%D1%82%D0%BA%D1%80%D0%B8%D0%B5-%D0%BD%D0%BE%D0%B2%D0%BE%D1%82%D0%BE-%D0%B4%D0%B5%D0%BF%D0%BE-%D0%B7%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Министърът на околната среда и водите Нено Димов ще открие в 13 часа днес новото Регионално депо за битови отпадъци в Пазарджик. Това съобщиха от екоминистерството. Проектът на обща стойност близо 16 млн. лв. се осъществява с финансовата подкрепа на Предприятието за управление на дейностите по опазване на околната среда (ПУДООС).Строителството на Клетка 1 започна през октомври 2015 г. Депото ще ползват 9 от 11-те общини в региона – Пазарджик, Пещера, Белово, Лесичово, Брацигово, Септември, Батак, Велинград и Ракитово, чиито сметища, които са в наказателна процедура от съда на ЕС, се закриват. Новото Регионално депо ще обслужи близо 245 хил. жители.Предстои изграждането на втора клетка, инсталации за рециклиране и компостиране. Едновременно с това започва рекултивацията на досегашното сметище в Пазарджик.Регионалното депо за битови отпадъци е с площ от 145 504 кв.м и се намира в землището на село Алеко Константиново. Изпълнителният директор на ПУДООС Ренета Колева ще участва в откриването на първата клетка от съоръжението.\nНа официалната церемония е поканен да присъства и министър-председателят Бойко Борисов. \n\n \n                    ", "date": "2017.10.13", "title": "Министърът на околната среда ще открие новото депо за отпадъци в Пазарджик"}
{"url": "http://www.monitor.bg/a/view/22729-56-%D1%81%D0%BA%D0%BE%D0%BA-%D0%BD%D0%B0-%D1%83%D1%87%D0%B8%D1%82%D0%B5%D0%BB%D1%81%D0%BA%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%82%D0%B8-%D0%B2-%D0%BC%D0%B0%D0%BB%D0%BA%D0%B8%D1%82%D0%B5-%D1%88%D0%BA%D0%BE%D0%BB%D0%B0/", "text": "Дават 90 млн. лв. допълнително и още 55 милиона за ръст на възнагражденията в МВР\n                    Средно с 5-6 % ще се увеличат заплатите на учителите в школата от малките населени места. Това стана ясно от думите на образователния министър Красимир Вълчев в кулоарите на парламента. Повод се оказаха  за образование и сигурност. За целта делегираните бюджети на тези учебни заведения ще бъдат увеличени от 1 до 30 % или средно с 4 на сто. Така всяко школо ще има възможност да вдигне заплатите с различен процент. Вълчев уточни, че за тази цел ще има допълнителни 90 млн. лв. Те са част 360 млн. лв., с които ще бъде увеличен бюджетът за образование за 2018 година, каза още министърът. От тях 240 млн. лв. ще отидат за покриване на 15-процентното увеличение на учителски заплати тази есен.„Ние ще ги разпределим към училищата и детските градини в малките и отдалечени населени места“, поясни Вълчев относно тези 90 млн. лв., като по думите му тези средства ще бъдат разпределени и към училища, в които има деца от уязвими групи. Министърът посочи, че това е диференцирано увеличение и то има за цел да коригира неравенствата между училищата, за да предостави възможност на тези училища да привлекат учители.  Той обясни, че скокът на заплатите на учителите е бил изтеглен от януари 2018-та през тази есен и се предвижда покачването за 2019 година да се изтегли за есента на 2018 година.Малко по-рано в кулоарите на парламента Менда Стоянова заяви, че за образование догодина се предвиждат около 330 млн. лв. допълнително. „Искам ясно да кажа, че тези заплати няма да бъдат увеличени с един и същи процент, ще има оценка. Всеки ще получи това, което трябва да бъде заплатата му според оценката“, обясни тя. По думите й повече пари ще има и за сигурност и за социалният сектор. „В социалния сектор имаме над 1 млрд. лв. допълнителни разходи, в сравнение с тази година. Те са насочени към пенсии, здравеопазване и социални услуги и подпомагане“, посочи Стоянова. Планира се и скок на заплатите на военните, наред със сериозните суми за обновяване на техниката. „В сектор „Здравеопазване“ са предвидени допълнително сериозни суми. Болниците са търговски дружества, личните лекари също. Решението за увеличението на заплатите е решение на дружествата“, коментира още тя.\n\n\n                    ", "date": "2017.10.13", "title": "6% скок на учителските заплати в малките населени места"}
{"url": "http://www.monitor.bg/a/view/82154-%D0%94%D0%BE-6-%D0%B7%D0%B0%D0%BF%D0%BB%D0%B0%D1%82%D0%B8-%D0%BE%D1%82%D0%B3%D0%BE%D1%80%D0%B5-%D0%B7%D0%B0-%D1%81%D0%BF%D0%B5%D1%86%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8%D1%82%D0%B5/", "text": "\n                    До шест заплати допълнително на година за спецмагистратите, предвиждат приетите днес от НС промени в Закона за съдебната власт (ЗСВ), като мотивите са голямата им натовареност, особено след като те поемат делата корупция по високите етажи на властта.Предложението предизвика бурни дебати в пленарната зала. От БСП се обявиха против него, с мотива, че така се създава висша каста магистрати и ще доведе до демотивация за окръжните и районните магистрати. Шефът на правната комисия от ГЕРБ Даниел Кирилов обясни, че допълнителното възнаграждение няма да става на глава и на калпак, а по правила за индивидуална оценка, които пък трябва да се определят от самия ВСС. „Надявам се между първо и второ четене да се намери най-доброто решение за едно такова обезщетение за двойната работа”, заключи той.Облекчаване на командироването на магистратите, тпредвиждат още промените в ЗСВ. Основната идея е да отпадне ограничението за т.нар. повторно командироване на магистратите в един и същи орган. В момента един магистрат може да бъде командирован на дадена длъжност в друг орган само за 12 месеца без право на повторно командироване в същия орган. Според вносителите тези ограничение създават трудности пред функционирането на органите на съдебната власт. „Няма основания за опасения от злоупотреби с института на командироването на незаета длъжност, тъй като законът вече съдържа достатъчно гаранции за своевременното обявяване на свободните длъжности\", е записано в мотивите на законопроекта. Предвижда се да се разреши и командироване на свободните щатове. Разпределението на самите свободни щатни бройки за първо назначаване пък ще става по решение на съответната колегия на ВСС. Така окръжните и апелативни прокурори могат да използват тази възможност само в районните прокуратури от своя район, а главният прокурор за всички прокурори и следователи на всички нива.\n\n\n                    ", "date": "2017.10.13", "title": "До 6 заплати отгоре за спецмагистратите"}
{"url": "http://www.monitor.bg/a/view/34190-%D0%92%D1%8A%D1%80%D0%BD%D0%B0%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BA%D0%BC%D0%B5%D1%82%D0%B0-%D0%A2%D0%BE%D1%82%D0%B5%D0%B2-%D0%BD%D0%B0-%D0%A1%D0%93%D0%9F/", "text": "\n                    Делото срещу кмета на Пловдив Иван Тотев, заместникът му инж. Димитър Кацарски и кмета на район „Западен” Димитър Колев отива обратно в Софийска градска прокуратура. Причината съдия Елена Захова да прекрати съдебното производство и да върне делото на държавното обвинение са допуснати съществени процесуални нарушения, които нарушават правото на защита на тримата. Определението на съдия Захова бе от 18 септември, като до 12 октомври страните са имали правото да го обжалват или протестират. Това не се е случило и на 13 октомври папките били върнати обратно на СГП с указания да бъдат отстранени нарушенията, съобщиха от Съдебната палата в Пловдив.\n\nОбвинението срещу Тотев, Кацарски и Колев е, че са ощетили бюджета на община Пловдив с 689 869.70 лева при строителството на местната зоологическа градина.\n\nСпоред държавното обвинение престъплението е било извършено в периода от 30 април 2014г. до 29 юли 2015г. Тогава кметът на Пловдив е провел процедура с пряко договаряне с изпълнителя в нарушение на Закона за обществените поръчки (ЗОП). Тази процедура била проведена и без да има одобрен инвестиционен проект към момента на откриването й, както и без да има количествено-стойностна сметка за проекта.  Нямало и комплексен доклад за оценка на съответствието на инвестиционния проект със съществуващите изисквания на строежите. Нямало и издадено разрешение за строеж, но договорът за строителство с частната фирма бил сключен. Кацарски и Колев пък са били съучастници на кмета Тотев, твърдят от прокуратурата. \n                    ", "date": "2017.10.13", "title": "Върнаха делото срещу кмета Тотев на СГП"}
{"url": "http://www.monitor.bg/a/view/4729-%D0%9A%D0%B0%D1%80%D0%B0%D0%B4%D0%B0%D0%B9%D1%8A-%D0%BA%D1%8A%D0%BC-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%9D%D0%B5-%D0%BE%D1%82%D0%BF%D1%80%D0%B0%D0%B2%D1%8F%D0%B9%D1%82%D0%B5-%D0%B7%D0%B0%D0%BF%D0%BB%D0%B0%D1%85%D0%B8/", "text": "\n                    ДПС поиска премиерът Бойко Борисов да вземе незабавни действия срещу езика на омразата на своите коалиционни партньори от „Обединените патриоти”. Това стана ясно от думите на лидера на движението Мустафа Карадайъ от парламентарната трибуна. Поводът за декларацията на ДПС е изказването преди ден на патриота Валентин Касабов по адрес на ДПС, че ще ги смачкат, ако им се пречкат в краката.\n\n\"Не ни отправяйте заплахи\", каза още той, обръщайки се към своите колеги от групата на ОП. Карадайъ заяви, че вносителите на езика на омразата са националистите. По думите му това са хора, които търсят политическа и личностна легитимация, но отговорност носи партия ГЕРБ. „Народът ви възложи отговорността за управлението на държавата, но не и включването на националистите в държавата. Оправданието \"така поиска народа\" не върви”, каза още Карадайъ и допълни – „Само ще напомня, че и Тодор Живков искаше да ни смачка, но не ни спряха дулата на автоматите по пътя на демокрацията”.\n\n БСП също се включи в спора, като социалистът Антон Кутев заяви, че има ясна заплаха, а определението \"дървеници\" за хора е абсолютно недопустимо. От БСП призоваха за оставката на Валентин Касабов „Ако вие не намерите начина да премахнете, нещо, което вредно за демокрацията, ще го направят хората. Вие сте длъжни да решите този проблем сега. Вие, мнозинството. Ваш проблем е, че оставките ви стават една след друг. Този човек в парламента не може да остане”, каза Кутев. По думите му няма парламент в света, който след подобни изказване депутатът, който го е направил да остане в него. Той определи това като дъното на парламентаризма.\n\nОт своя страна Юлиян Ангелов от ОП отвърна на нападките. „Като ви е страх не влизайте в парламента. Дайте пример, където националистите са смачкали някого или да са го изгонили”, каза той. По думите му именно БСП се интересуват от скандалите и социалистите са тези, превърнали парламента в махленски клюкарник.\n\nПо-рано днес двама нови депутати се заклеха в НС. Това са Евгени Будинов и Иван Вълков, които попълниха местата в ГЕРБ. Актьорът зае мястото на подалия оставка Антон Тодоров, а дългогодишният вече народен избраник прекрачи отново парламентарния праг, за да седне зад банката на Диана Йорданова, която стана зам.-председател на КФН.\n                    ", "date": "2017.10.13", "title": "Карадайъ към патриотите: Не отправяйте заплахи"}
{"url": "http://www.monitor.bg/a/view/20827-%D0%A1%D1%82%D0%B0%D1%80%D0%B5%D1%86-%D0%BA%D0%BE%D0%BB%D0%B0%D0%B1%D0%B8%D1%80%D0%B0-%D0%BD%D0%B0-%D0%BE%D0%BF%D0%B0%D1%88%D0%BA%D0%B0-%D0%B7%D0%B0-%D0%BF%D0%B0%D1%82%D0%B5%D1%88%D0%BA%D0%B8-%D1%84%D0%B5%D0%BD%D0%B5%D1%80%D0%B8/", "text": "\n                    Възрастен мъж колабира докато чака ред на опашка за патешки фенери в близост до централния кооперативен пазар в Стара Загора.\n\nПенсионерът се подредил за евтините продукти още в 7,00 часа, въпреки че магазинът отваря вратите си два часа по-късно, коментираха негови познати. Мъжът се строполил изненадващо върху тротоарните плочки малко преди да застане пред щанда, само бързата реакция на продавачките спасила живота му. За по-малко от 3 минути на мястото на инцидента пристигна линейка на ЦСМП-Стара Загора.Парамедиците премериха кръвното на дядото и го откараха в Спешното отделение на УМБАЛ „Проф. д-р Стоян Киркович“, където са го хоспитализирали заради опасност за живота му.\n\nПо-евтините патешки фенери се предлагат веднъж седмично в магазинчето до пазара и най-редовно там се извиват огромни опашки от възрастни мъже и жени.\n                    ", "date": "2017.10.13", "title": "Старец колабира на опашка за патешки фенер"}
{"url": "http://www.monitor.bg/a/view/23458-%D0%A1%D1%82%D1%83%D0%B4%D0%B5%D0%BD%D1%82%D0%B8-%D0%B8%D1%81%D0%BA%D0%B0%D1%82-%D0%BD%D0%BE%D1%89%D0%B5%D0%BD-%D0%B3%D1%80%D0%B0%D0%B4%D1%81%D0%BA%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82/", "text": "\n                    Подписка за въвеждане на нощен градски транспорт тръгна в Студентски град. Инициативата е на неправителствената организация „Спаси София“ със съдействието на студентските съвети, науяи Агенция \"Монитор\". За целта при портиерите на блоковете е оставена подписка, където мераклиите да се возят и през нощта в академичното градче могат да се подпишат. В момента до Студентски град се движат автобусите 94, 102, 280 и 294.От Столичната община (СО) обясниха пред „Монитор“, че от Центъра за градска мобилност обмислят тази възможност и правят разчети колко би струвало удължаването на работното време на шофьорите. Освен това се проучва и нагласата на студентите да ползват нощен транспорт.От \"Московска\" 33 добавиха, че преди години бил въведен денонощет транспорт, но той не бил използван особено интензивно и затова го спрели. Също така пътниците били основно младежи в нетрезво състояние.Обмисляли се варианти за въвеждане на нощен транспорт и в други райони на столицата, обясниха още от СО.\n\n\n                    ", "date": "2017.10.13", "title": " Студенти искат нощен градски транспорт "}
{"url": "http://www.monitor.bg/a/view/74248-%D0%A0%D0%B0%D0%B4%D0%B5%D0%B2-%D0%AE%D0%B6%D0%BD%D0%B8%D1%8F%D1%82-%D0%B3%D0%B0%D0%B7%D0%BE%D0%B2-%D0%BA%D0%BE%D1%80%D0%B8%D0%B4%D0%BE%D1%80-%D0%BD%D0%B8-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D0%B4%D0%B8%D0%B2%D0%B5%D1%80%D1%81%D0%B8%D1%84%D0%B8%D0%BA%D0%B0%D1%86%D0%B8%D1%8F/", "text": "\n                    „Енергетиката е областта, която ще ни свързва за много години напред и България потвърждава подкрепата си за изграждането на Южния газов коридор, в чиято реализация Азербайджан има ключова роля. По този начин ще имаме реална диверсификация на източници и маршрути за газ в Южна и Централна Европа.“. Това заяви държавният глава Румен Радев, който е на официално посещение в Азербайджан по покана на своя колега президента Илхам Алиев.\"Южният газов коридор, който ще свързва двете страни, е голям транснационален газов проект и финансовият елемент на този проект е 40 млрд. долара. В него участват седем страни. От находището „Шах Дениз 2“ в Азербайджан ще постъпва газ в България\", подчерта от своя страна Алиев. Той добави, че когато азербайджанският газ постъпи на пазара в България, това ще позволи да се отворят нови хоризонти за сътрудничеството между двете страни. Освен това Алиев заяви интереса на Азербайджан да участва със свои компании в газификацията на България.На срещата между двамата президенти стана ясно още, че вероянто ще бъде открита директна самолетна линия между София и Баку. „Добрата новина е намерението на ръководството на Азербайджан да открие директна самолетна линия между Баку и София от 1 януари догодина, когато България ще поеме председателството на Съвета на ЕС. Република България потвърждава своята подкрепа към Азербайджан за новото Всеобхватно споразумение с Европейския съюз“, заяви Радев. \n\n\n                    ", "date": "2017.10.13", "title": "Радев: Южният газов коридор ни гарантира диверсификация"}
{"url": "http://www.monitor.bg/a/view/58669-%D0%92%D0%BE%D0%B4%D1%8F%D1%82-%D0%B4%D0%BE%D0%BA%D1%82%D0%BE%D1%80%D0%B8-%D0%BE%D1%82-%D0%95%D0%B2%D1%80%D0%BE%D0%BF%D0%B0-%D0%B7%D0%B0-%D0%BB%D1%8A%D0%B2%D0%BE%D0%B2%D0%B5%D1%82%D0%B5-%D0%B2-%D0%A0%D0%B0%D0%B7%D0%B3%D1%80%D0%B0%D0%B4/", "text": "\n                    \n\n\n\n\n\n\n\n\n\n\n\n\n\n\n                    ", "date": "2017.10.13", "title": "Водят доктори от Европа за лъвовете в Разград"}
{"url": "http://www.monitor.bg/a/view/16783-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%94%D0%B8%D0%BC%D0%BE%D0%B2-%D0%BE%D1%82%D0%BA%D1%80%D0%B8-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%B4%D0%B5%D0%BF%D0%BE-%D0%B7%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%BA%D1%80%D0%B0%D0%B9-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "До края на годината остават 17 стари сметища за закриване\n                    Откриването на регионалното депо за отпадъци е още една стъпка към подобряване живота на гражданите, защото правилното третиране на отпадъците е един от основните приоритети на МОСВ и на европейската политика и е пряко свързан със здравето и с качеството на живот. Това заяви екоминистърът Нено Димов  в Пазарджик, който заедно с кмета на общината Тодор Попов и изпълнителния директор на ПУДООС Ренета Колева прерязаха лентата на новото регионално депо за неопасни отпадъци. То се простира върху площ от 145 504 кв.м и се намира в землището на село Алеко Константиново в съседство с досегашното сметище, което години наред обгазяваше местните хора. С отварянето на Регионалното депо още един район – Пазарджишкият, е с регионална система за третиране на отпадъци.Тази поредна стъпка, финансирана от МОСВ чрез един от двата основни инструмента, с които разполагаме – ПУДООС, е изцяло българска инвестиция. Чрез двата си инструмента -ПУДООС и Оперативна програма „Околна среда“, МОСВ ще продължи активно да финансира местната власт, защото това е начинът гражданите да усетят реално грижата на държавата, каза Димов. Министърът допълни, че инвестицията е в размер на 15, 8 млн.лв., а новата придобивка ще обслужва 250 000 жители в региона. По този начин 10 стари сметища ще бъдат изтеглени от употреба, защото се решава един вторичен проблем, свързан с наказателната процедура срещу България за 113 стари сметища. С днешните десет  96 от старите сметища вече ще бъдат изведени и остават едни 17, с които трябва да се справим до края на годината, обясни Нено Димов и допълни, че Министерство на околната среда и водите е убедено, че ще постигне този резултат. В скоро време се очаква да започне и същинската дейност на избраната фирма, която ще извозва и доставя отпадъците на новото сметище. Дотогава ще продължим да ползваме сегашното място за сметонатрупване, обясни пазарджишкият кмет Тодор Попов, който се извини отново на жителите на селата Капитан Димитриево, Алеко Константиново и Главиница, които са най-потърпевши от дима на досегашното сметище. Строителството на Клетка 1 започна през октомври 2015 г. Депото ще ползват 9 от 11-те общини в региона – Пазарджик, Пещера, Белово, Лесичово, Брацигово, Септември, Батак, Велинград и Ракитово, чиито сметища, които са в наказателна процедура от съда на ЕС, се закриват. Предстои изграждането на втора клетка, инсталации за рециклиране и компостиране. Едновременно с това започва рекултивацията на досегашното сметище в Пазарджик.\n\n \n                    ", "date": "2017.10.13", "title": "Министър Димов откри регионалното депо за отпадъци край Пазарджик"}
{"url": "http://www.monitor.bg/a/view/42693-%D0%91%D0%BE%D0%B9-%D0%B2-%D0%BC%D0%B5%D0%B6%D0%B4%D1%83%D1%87%D0%B0%D1%81%D0%B8%D0%B5-%D0%B8%D0%B7%D0%BF%D1%80%D0%B0%D1%82%D0%B8-%D0%B3%D0%B8%D0%BC%D0%BD%D0%B0%D0%B7%D0%B8%D1%81%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "Войната избухнала заради пререждане в училищната лавка\n                    \n\n\n                    ", "date": "2017.10.13", "title": "Бой в междучасие изпрати гимназист в болница"}
{"url": "http://www.monitor.bg/a/view/15432-%D0%A1-20-%D1%81%D0%BA%D0%B0%D1%87%D0%B0%D1%82-%D0%BE%D0%B1%D0%BE%D1%80%D0%BE%D1%82%D0%B8%D1%82%D0%B5-%D0%BD%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D0%92%D1%81%D0%B8-%D1%81%D0%B2%D0%B5%D1%82%D0%B8%D0%B8/", "text": "Столични барове искат минимална консумация от 20 лева\n                    С 20% скачат оборотите на заведенията в столицата покрай католическия празник Вси светии, който се чества на 31 октомври. Това съобщи за „Монитор“ Атанас Димитров от Българската хотелиерска и ресторантьорска асоциация-София.По думите му българите проявяват интерес към определен тип заведения в централната част на столицата. „Все пак това не е традиционен български празник. Не съм убеден, че има покачване на цените, по-скоро резервации за места“, уточни той като добави, че всяка година има активизация на хората, като на всеки празник.Той обаче не се ангажира с прогнози дали повечето от местата в баровете и дискотеките вече са резервирани от младежи, които искат да се веселят в костюми на вещици, духове и скелети.За да привлекат повече клиенти собствениците на кръчмите обикновено организират тематични менюта, използвайки аранжировка и украса подходяща за Хелоуин.Проверка на „Монитор“ установи, че в София места за 31 октомври все още има, но ако искаме да сме сигурни, че ще има къде да пием по едно питие в нощта на вещиците, трябва още от сега да резервираме маса. По-известните барове вече са обявили, че ще има парти по случай католическия празник, но голяма част от дискотеките и заведенията се очаква да пуснат своите оферти в идните дни.Всяка кръчма обаче има своите изисквания. Някои например са обявили, че ще искат между 7 и 10 лева за вход, други пък поставят условие за минимална консумация. Например, столична дискотека ни задължава да похарчим поне 20 лева в навечерието на празника на тиквите.За първи път пък тази година столичните Хелоуин магазини предлагат маски на едни от най-влиятелните мъже в света-американския президент Доналд Тръмп и руския му колега Владимир Путин, показа проверка на Агенция „Монитор“. Двете маски струват по 18 лева и веднага грабват окото.След като миналата година Харли Куийн от Suicide Squad накара почти всички момичета да се предрешат като нея, тази година най-популярният костюм също се очаква да е от филм - клоунът Пениуайз от „То“.\n\n\n\n\n                    ", "date": "2017.10.13", "title": "С 20% скачат оборотите на заведенията за Вси светии"}
