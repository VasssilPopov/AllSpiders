{"url": "https://www.monitor.bg:443/bg/a/view/gracii-144051", "text": "Шампионката в многобоя от последното световно при грациите Дина Аверина от Русия спечели първите две титли на уредите от първенството в София. 19-годишната рускиня стана първа на обръч с 20,850 т. и на топка с 20,300 т. Нейната сестра-близначка Арина Аверина се окичи с бронз на обръч (19,700), а пълния комплект медали за Русия осигури Александра Солдатова с второто си място на топка с 20,200 т. Българките прегоряха в желанието си да зарадват почитателите си на родна земя и допуснаха грешки.  На обръч Боряна Калейн завърши четвърта, а Катрин Тасева е седма. Боряна игра вдъхновено и уверено, въпреки че върху нея се стовари тежестта да открие финалите. Съдиите й вдигнаха повече от вчера - 19,550 т. Това бе и най-високата оценка в тима ни тази вечер, но тя се оказа недостатъчна за отличие. Катрин отново разчуства със своето \"Камино\", но при едно неточно изхвърляне на уреда трябваше да направи крачка, за да го спаси и това й коства по-предното класиране. Тя завърши с 18,350 т., а двете българки бяха разделени от израелката Никол Зеликман с 19,500 т. и италианката Милена Балдасари - 19,050 т. Среброто на обръч бе за Линой Ашрам (Изр) с 20,00 т. По стечение на обстоятелствата и финала на топка бе открит от българка. Първа на килима излезе  Невяна Владинова. Неточност при улавяне на уреда с крака обаче й коства наказание от 0,600 и с оценка от 19,100 т. Тя завърши 7-а. Тасева пък изпусна топката на два пъти и съдиите я оставиха осма със 17,600 т.  Бронзовото отличие на този уред малко неочаквано бе спечелено от италианката Александра Агургукулезе, която игра на български ритми и получи 19,900 т. Утре състезанието при индивидуалните състезателки продължава с квалификациите на бухалки и лента, като нашите играят в първия поток от 10:30 ч на бухалки.", "date": "2018.09.11", "title": "Шампионката Аверина започна с две титли от София"}
{"url": "https://www.monitor.bg:443/bg/a/view/pshenicata-s-edna-chetvyrt-po-skypa-144049", "text": "С около 25% по-високи са изкупните цени на пшеницата тази година. Средно хлебната се търгува по 354 лв./т при 270 лв./т през 2017 г. При фуражната цената е средно 318 лв./т сега при 254 лв./т преди година. По данни на Софийска стокова борса тенденцията за поскъпване на зърното се е обърнала и през последните 2 седмици има поевтиняване на международните пазари. По време на консултативния съвет вчера стана ясно, че тазгодишната реколта от пшеница е 5.4 млн. тона, което е с 6.3% по-малко спрямо 2017 г. Реколтираните площи с пшеница са 11 391 465 дка (с 3.65% повече спрямо същия период на предходната година), при среден добив 474 кг/дка (-9.88% спрямо 2017 г.). „Опасенията, че хлебната пшеница не е достатъчна, не се оправдаха“, заяви председателят на Националната асоциация на зърнопроизводителите Костадин Костадинов. Земеделският министър Румен Порожанов ще проведе разговори за възможността за намаляване на ДДС за хляба и основните храни. Това му е възложено като задача от Консултативния съвет по зърното, който пък е получил това предложение от Националния браншови съюз на хлебарите и сладкарите.", "date": "2018.09.11", "title": "Пшеницата с една четвърт по-скъпа"}
{"url": "https://www.monitor.bg:443/bg/a/view/obrazovanie-na-parche-ne-ni-vleche-144043", "text": "Образованието у нас е малко прехвалено. Бием се в гърдите с деца, които печелят олимпиади по математика и физика, а някак си затваряме очите за тези, които броят от 1 до 12 и са неграмотни. Едва написват имената си. И дотам. Те с голям зор са избутали училището, но все пак са били в една що-годе академична среда. Сред други деца, които все пак са имали желание да учат. И малко от малко са попили от тях. Със затварянето на училищата обаче това нещо ще секне. Оправданието е демографската криза. Не се раждали деца, казват. Но деца се раждат. От тях обаче не стават особено качествени хора. Зависи от семейството де. Ако имат пари да го пращат в частно училище или на частни уроци, то детето след това ще замине в чужбина, където да учи и евентуално да се върне у нас, за да прилага наученото. Но това също е един крайно малък процент. Дори опашките пред хубавите училища не подсказват за това, че българските деца имат желание да учат. Просто родителите им са амбициозни и желаят да ги запишат в едни от малкото читави училища. Защото и училището стана една сграда, от която трябва да се вземе някой лев, за да й се сложи дограма. Стана и място, където селските деца да прекарат поне половината ден на топло, а от сметката да намаже някой друг. Децата станаха като глави добитък, които някой ги брои заради субсидиране на училището. А докато имаме добитък, няма да имаме образование. Защото със сигурност не сме се образовали, но за сметка на това сме се образували. И то в не нещо много привлекателно. И вина имат реформите на парче, които се правят всяка година, а успехът от тях е нулев. Буквално нулев. Защото ползват учениците за опитни зайчета. Да видят дали това ще хване дикиш. Ами не хваща. Образованието и реформите на парче са пагубни и всеки се упражнява върху учениците. Има матури, няма матури. Сменяме учебници, въвеждаме нови, махаме новите и връщаме старите. Ами не става така, дами и господа. Децата не са мишки, а са човешки същества. И именно защото училището като институция е толкова вече пропаднало, за това започнаха да ги закриват едно по едно. И скоро ще останат школа само в големите градове. И виновна ще е малката раждаемост. Не, не е виновна тя. Деца се раждат, обаче хора от тях не стават. Защото техните родители са възпитани от същата тази сбъркана система, която предпочита да закрие училище и да го продаде на бизнесмен, който да направи в него хотел или заведение. Все едно на нас не ни трябват кадърни и образовани деца. Трябват ни сервитьори и овчари. Поне за такива се оплаква постоянно бизнесът. Все нямало кой да работи по летните и зимните курорти. А никой не си дава сметка, че и в поликлиниките и болниците (които също се закриват), също няма кой да работи. И не защото материалът ни е калпав, а защото от този материал не можем да изваем нищо полезно. Само си каляме ръцете и очакваме от купчината пръст да направим нещо. Няма как да направим, защото и нашите ръце са възпитани от същата тази постоянно променяща се система, в която е важното от цяло училище да има 2 деца с медали от олимпиади, с които да се хвалим, а от останалите да не стават и шофьори на тирове. Защото и за там акъл трябва. Промяната на парче не ни влече, а по-скоро ни повлича към една бездна, в която ще потънат всички училища, учащите се в тях и учителите им.", "date": "2018.09.11", "title": "Образование на парче не ни влече"}
{"url": "https://www.monitor.bg:443/bg/a/view/siluetite-na-ivan-gazdov-v-muzeja-na-sofija-144040", "text": "Изложба с авторски плакати от серията \"Игра на силуети\" на проф. Иван Газдов може да се види в Регионалния исторически музей – София, до 30 септември. Именитият график дарява постерите за 90-годишнината на музея и те стават част от неговия фонд. До момента серията съдържа над 20 постера, рисувани през различни периоди. Иван Газдов започва работа по нея през 1976 г. Авторският плакат е в основата на създадения от него собствен стил в изкуството, наречен през 1987 г. „графикатура“. Плакати от серията печелят световни отличия в конкурси в Москва, Париж, Токио и са откупени от редица престижни институции в чужбина.", "date": "2018.09.11", "title": "Силуетите на Иван Газдов в Музея на София"}
{"url": "https://www.monitor.bg:443/bg/a/view/elza-goeva-s-ubilejna-izlojba-za-90-godishninata-si-144039", "text": "Галерия „Арте“ на ул. „Бузлуджа“ 31 открива утре вечер есенния сезон с юбилейна изложба на Елза Гоева. Достолепните й 90 години респектират с това, че тя е една от малкото, които все още активно рисуват, но и доказват как изкуството, когато е чисто и искрено, съхранява човека, запазва духа му и дава неподозирани сили. Изложбата включва най-новите пейзажи и портрети, рисувани от Елза, както и няколко по-стари, но непоказвани до момента картини. Художничката представя и един прекрасен портрет на съпруга си Владо Гоев, а в негова памет домакините ще покажат и няколко негови пейзажа. „Силата на Елза е не толкова в ефекта на изпълнението, а в автентичността на чувствителността, в духовното качество на тази чувствителност“, казваше за нея големият Светлин Русев.  ", "date": "2018.09.11", "title": "Елза Гоева с юбилейна изложба за 90-годишнината си"}
{"url": "https://www.monitor.bg:443/bg/a/view/orban-i-ungarija-razgoreshtiha-ep-144044", "text": "Обсъждането на доклад, посветен на положението в Унгария, нажежи днес обстановката в заседателната зала на Европейския парламент в Страсбург. Докладчикът Юдит Сарджентини (Зелени) призова ЕП да подкрепи предприемането на процедурата по чл. 7 от договора за ЕС срещу Будапеща - лишаване от право на глас в Съвета. Унгарското правителство замени независимите съдии, заглуши свободата на словото, ограничи възможностите на образованието да развива критично мислене, преследва малцинствата и мигрантите, посочи Сарджентини. Докладът откроява ясна заплаха за ценностите на ЕС, добави тя. Длъжни сме още днес да предприемем действия, няколко комисии на ЕП потвърдиха нуждата да се задейства незабавно процедурата по чл. 7, уточни докладчикът. Зам.-председателят на Европейската комисия Франс Тимерманс посочи, че докладът поражда дълбоки опасения. ЕК споделя тези опасения, ОЛАФ води разследване за злоупотреби с европейски средства в Унгария, отбеляза той. По неговите думи ЕК не би се поколебала да предприеме следващи стъпки при необходимост. Ще бъдем безмилостни, предупреди Тимерманс. Унгарският премиер Виктор Орбан заяви, че страната му няма да се поддаде на изнудване. По неговите думи изглежда докладът ще получи широка подкрепа сред евродепутатите. Ще осъдите не правителство, а държава и народ, каза Орбан. Унгария от хилядолетие принадлежи към европейското християнство. Унгарците проляха кръв за свобода и демокрация срещу войските на СССР, приехме източногермански приятели при отварянето на границата. Съдят ни хора, наследили демокрацията, без да излагат живота си на опасност за свобода. Докладът е обида за Унгария и за честта на унгарския народ, допълни Орбан. За пръв път в историята на ЕС искате да изключите държава от взимането на решения и да я отдалечите от мястото, към което принадлежи. Докладът е плесница в лицето на ЕС. Всеки народ, всяка държава, има право да решава живота си. Защитихме Унгария и Европа с решението ни да пресечем незаконната миграция. С цялото ми уважение, трябва решително да отхвърля изнудването за миграцията, заяви той. В последвалите изказвания на политически групи Орбан получи подкрепа от представител на Полша, също подведена под чл. 7, както и от антиевропейските сили. Манфред Вебер (ЕНП), към чието политическо семейство се числи Орбан, изрази неразбиране защо Централноевропейският университет в Будапеща да не може да работи повече и посочи, че това е против европейските свободи. Мнозинството управлява, но добре работещата държава има нужда и от добре развито гражданско общество и неправителствени организации. Ако отричаме исляма, правим услуга на джихадистите, които искат противопоставяне на верска основа. Ще решим тази вечер как да гласуваме утре, може да се наложи задействането на чл. 7, посочи Вебер. Удо Булман (социалисти и демократи) изрази уважение към унгарците, но и тревога, че правата им постоянно биват нарушавани. По неговите думи в Унгария действа \"най-корумпираното правителство в ЕС\". Той даде пример, че над 30 процента от обществените поръчки в страната преминават с един-единствен участник. Ришард Легутко (Европейски консерватори и реформатори, Полша) предложи демокрацията да бъде отменена, след като правителството на Орбан не се нрави, и да бъде назначена външна власт. По неговите думи докладът за Унгария не отчита отговорите на властите. Ги Верхофстат (АЛДЕ) определи като неудобна истина, че днес не би било възможно Унгария да се присъедини към ЕС. Филип Ламбер (Зелени) подкрепи това становище. Унгария доброволно се присъедини към ЕС, танкове на ЕС никога не са били по улиците на Будапеща, отвратително е сравнението с нашествието (на съветски войски от 1956 г. - бел. кор.), коментира той. Мари-Кристин Вержиа (Северна европейска левица) отбеляза, че докладът на ЕП се основава на данни от Съвета на Европа и от институции на ЕС. Тя отбеляза, че правителството в Будапеща нарушава правила, които се е съгласило да следва. Найджъл Фараж (Европа на свободата и пряката демокрация) покани Орбан в \"Клуб Брекзит\", където щяло да му хареса. Поне един европейски ръководител защитава народа и културата си, коментира Фараж. Той определи дебата в ЕП като трибунал. Неизбраният от никого зам.-председател на ЕК се явява прокурор, който сипе обвинения, а генералният секретар на комисията Мартин Зелмайер бе назначен в нарушение на всички правила, отбеляза Фараж. Той подкрепи Орбан, че е спрял Джордж \"Сорос, вложил 15 милиарда долара в промяната на властта\" в държави по света. Никола Бе (Европа на народите и свободата) заяви, че докладът е по-скоро обвинителен акт. Неизбраните налагат демокрацията, както я разбират - например с миграционни квоти. Орбан е истински защитник на нашата цивилизация, коментира Бе. Утре ЕП ще гласува предложението в доклада срещу Унгария да бъде задействана процедурата по чл. 7 от договора за ЕС. Ако мнозинството евродепутати подкрепят това предложение и с гласовете на четири пети от министрите в Съвета на ЕС може да се установи, че в Унгария върховенството на правото е под постоянна заплаха. Тогава Съветът може да издаде свои препоръки. ЕК или една трета от държавите в ЕС може да предложат на Европейския съвет с единодушие да отчете тази заплаха. Тогава с квалифицирано мнозинство (55 на сто от държавите в ЕС, представляващи 65 на сто от населението в Общността) може да бъде отнето правото на глас на Будапеща, но същевременно Унгария ще бъде длъжна да спазва правото на ЕС (в чието обсъждане и приемане не участва). Премахването на тези ограничения също се извършва с квалифицирано мнозинство.", "date": "2018.09.11", "title": "Орбан се опълчи на европарламента за мигрантите"}
{"url": "https://www.monitor.bg:443/bg/a/view/aleja-na-knigata-s-naj-goljamo-izdanie-dosega-144037", "text": "Шестото издание на „Алея на книгата“ в столицата се очертава рекордно по своите мащаби: с участието на повече от 60 издателства. Официалният старт на интелектуалния базар бе даден днес в Литературния кът на събитието до паметника на Алеко Константинов на бул. „Витоша“ с участието на Джаз формация „София“. Книжното изложение на открито вече успешно премина през градовете Пловдив и Варна, а в столицата белите шатри традиционно очакват бъдещи читатели на пешеходната част на булеварда, от пресечката с бул. „Патриарх Евтимий“ до ул. „Узунджовска“. Алеята ще продължи до неделя, 16 септември, с работно време всеки ден от 10.00 до 20.00 ч. Десетки водещи български издателства ще представят новите си заглавия в общо 23 шатри, а както всяка година Литературният кът ще стане сцена на богата културна програма, включваща премиери на книги, срещи с поети, писатели и преводачи, игри и работилници за деца. Утре от 18.00 ч. той е домакин на литературно четене в памет на големия наш поет Евтим Евтимов и на официалното награждаване на лауреатите на Националния конкурс за любовна лирика „Горчиво вино 2018“. Половин час по-рано, в 17.30 ч. в Шатра №18 ще има среща с автограф с поетесата Маргарита Петкова, а от 18.30 в клуб „Журналист“ (ул. „Граф Игнатиев“ 4) – премиера на стихосбирката „Хляб за утре“ от Елица Виденова. Сред гостите в културната програма тази година е чешкият писател Мартин Райнер (в четвъртък от 18.00 ч. в Чешкия център), както и някои от нашите топ автори, критици и преводачи. Георги Господинов ще представи новата си книга „Всичките наши тела“ и ще раздава автографи в 18.30 ч. в събота в Шатра №15, а поетесата Мирела Иванова ще разговаря със своите почитатели в неделя в същия час, но в Шатра №9. По Алеята по време на изложението любителите на четенето ще могат да се срещнат и с Палми Ранчев, Петя Александрова, Елисавета Логинова, Светлозар Жеков и др. Прояви ще има и в близки книжарници и други партньорски локации в градския център. Организатор на изложението, което е част от календара на културните събития на Столична община за 2018-а, е асоциация „Българска книга“.", "date": "2018.09.11", "title": "„Алея на книгата“ - с най-голямо издание досега"}
{"url": "https://www.monitor.bg:443/bg/a/view/brojat-jivotnite-pod-selekcionen-kontrol-144050", "text": "Агенцията по селекция и репродукция в животновъдството в срок до 15 октомври трябва да извърши проверка на наличните животни, които са под селекционен контрол. Инспекцията се извършва по нареждане на земеделския министър Румен Порожанов, стана ясно по време на заседание на консултативен съвет по животновъдство. Целта е по-справедливо разпределение на субсидиите за този вид животни, тъй като спрямо миналата година бройките селекционни животни отново са скочили. От своя страна представителите на животновъдните организации приветстваха тази идея и подкрепиха мнението на министър Порожанов, че няма как фермери, които не покриват критериите за селекционна дейност да получават подпомагане за такава. По време на срещата Порожанов възложи още на експерти на Селскостопанската академия и на зам.-министър Янко Иванов да разработят насоки за развитие на различните сектори в животновъдството. Обсъдени бяха и търсенето на възможностите за реализация на пазара на суровини и продукти от животински произход, облекчаването на изискванията в наредбата за малките кланични пунктове към фермите, наредбата за специфичните изисквания за директни доставки на малки количества суровини и храни от животински произход, както и възможностите за подпомагане на животновъдите за закупуване на мобилни мандри и кланици.", "date": "2018.09.11", "title": "Броят животните под селекционен контрол"}
{"url": "https://www.monitor.bg:443/bg/a/view/1084-uchilishta-sa-zakriti-za-17-g-144024", "text": "Учениците у нас са намалели с над 260 000 във всички випуски, а заради демографската криза през последните 17 години закритите школа са 1084. През учебната 2000/2001 година образователните институции са били 3497, докато през 2017/2018 г. те вече са 2413. Това означава, че близо една трета от школа са затворили завинаги врати, а класните им стаи тънат в разруха. Повечето от тях са основни, най-малък е броят на закритите гимназии. Въпреки негативната тенденция през последните 17 г. се наблюдава лек ръст на средните училища. Те са се увеличили с 20. Пик в закриването на училища бележи 2008 г.  Тогава през юни 325 школа изпращат последните си ученици, а коридорите им никога повече няма да чуят детски глас. Най-много закрити учебни заведения у нас има в Южна Централна България, където попадат областите Пловдив, Кърджали, Пазарджик, Смолян и Хасково. ", "date": "2018.09.11", "title": "1084 училища са закрити за 17 г. "}
{"url": "https://www.monitor.bg:443/bg/a/view/strojat-poveche-ot-mesec-voenen-lager-za-orlando-blum-v-sofija-144023", "text": "Повече от месец отнема изграждането на военен лагер в столичните студия на „Ню Бояна“ за лентата The Outpost („Преден пост“), чиято клапа щракна преди дни. Специално за снимките в България пристигнаха синът на Клинт Истууд – Скот, и Орландо Блум, който не само доведе пудела си Майти в страната, но е неразделен с животинката дори и на снимачната площадка, научи „Монитор“. Във военната драма, режисирана от Род Лури, той влиза в ролята на лейтенант Бенджамин Д. Кийтинг, който губи живота си на фронта при битката в Камдеш. „Обичам работата си“, написа звездата от „Карибски пирати“ под свой кадър, на който шофира тежка военна техника на сета на The Outpost. С ортеза за глезен пък се придвижва Скот Истууд между сцените си в предстоящия филм. Актьорът, познат на редовия зрител от заглавия като „Сноудън“ и „Отряд самоубийци“, счупи крака си броени седмици преди да пристигне у нас, а докато не е зает пред камерата се лекува с вани с лед. „Надявам се да заздравява добре. Ще пристигна до няколко седмици, за да помагам“, обещава на Скот агент Тай Мичъл Картър, който е участвал в събитията от октомври 2009 г. в Афганистан, станали център на сюжета на лентата, и впоследствие получава медал на честта за военната си служба. Бившият военен вече бе у нас, като имаше възможността да се разходи из забележителностите на София. Съвсем скоро той се завръща, за да влезе и в ролята на консултант, като в неговата униформа на големия екран ще видим младата надежда на Холивуд – Кейлъб Ландри Джоунс („Три билборда извън града“, „Бягай!“). Картър не е единственият с военен бекграунд, който ще се включи активно в снимките на The Outpost. Джак Калиан, който има 5-годишна служба като медик в американската армия преди да се преквалифицира в актьор, ще се снима в лентата. Преди да акостира в България, заедно с останалите второстепенни звезди в продукцията, той трябваше да се подложи на няколкоседмичен реален тренировъчен военен лагер. Сред останалите актьори, които ще разпознаем не само из софийските улици, но и на голям екран, са синът на Мел Гибсън – Майло, Тайлър Джон Смит, Джонатан Юнгър и др.", "date": "2018.09.11", "title": "Строят повече от месец военен лагер за Орландо Блум в София"}
{"url": "https://www.monitor.bg:443/bg/a/view/sys-133-ma-po-malko-pyrvolaci-vlizat-v-klasnite-stai-v-pazardjishko-144038", "text": "Със 133-ма по-малко първокласници ще прекрачат училищния праг в първия учебен ден на 17 септември в област Пазарджик, или общо най-малките възпитаници наброяват 2182 деца. Това информираха от местното Регионално управление на образованието. Най-много първокласници ще има в училищата в община Пазарджик – 944, следвани от община Велинград – 357. Най-малко малчугани ще влязат в класните стаи на училищата в Лесичово – 28, Батак и Стрелча по 30. В Сърница те ще са 42, в Белово -46, а в Брацигово - 46. В община Ракитово 187 малчугани са записани в първи клас, в Панагюрище - 175. В училищата в Пещера ще има 138 първокласници, а тези в община Септември ще са 160.  Учебниците и учебните помагала и комплекти за учениците от първи до седми клас вече са доставени. В някои учебни заведения от тази година има въведени и униформи, които излизат средно по 70-100 лв. на дете. Приблизително същата сума родителите трябва да си приготвят за учебните помагала, по които ще учат децата им освен безплатните учебници, предоставени от образователното министерство.", "date": "2018.09.11", "title": "Със 133-ма по-малко първолаци влизат в класните стаи в Пазарджишко"}
{"url": "https://www.monitor.bg:443/bg/a/view/diplomati-pytuvat-s-tesnolinejkata-do-velingrad-144036", "text": "Представители на дипломатическия корпус в България ще направят традиционното си опознавателно пътуване на 12 и 13 септември във Велинград, като до СПА-столицата на Балканите и на България те ще пътуват с теснолинейката от жп гара Септември. Дотам пък ще бъдат извозени с автобуси от София. Тазгодишната инициатива е посветена на края на първото Българско председателство на Съвета на ЕС. Събитието се организира от Министерството на външните работи, Министерството на туризма, Министерство на младежта и спорта и „БДЖ – Пътнически превози“ ЕООД. Вицепремиерът и министър на външните работи Екатерина Захариева и кметът на град Велинград д-р Костадин Коев ще бъдат домакини на чуждестранните дипломати.  Те ще пътуват с автобуси от София до гара \"Септември\", откъдето ще продължат с теснолинейката до Велинград.В рамките на посещението ще бъдат представени постигнатите от Българското председателство резултати и целите, които страната ни си поставя във външната политика, използвайки позитивната инерция от успешната работа през първото полугодие на 2018г. Програмата на събитието предвижда и посещение на килимарската фабрика в град Костандово и единственото хмелово поле във Велинград. Във втория ден от пътуването министърът на туризма Николина Ангелкова ще направи презентация за възможностите за СПА туризъм у нас. По-късно дипломатите ще посетят Юндола и спортния комплекс \"Белмекен“.  ", "date": "2018.09.11", "title": "Дипломати пътуват с теснолинейката до Велинград"}
{"url": "https://www.monitor.bg:443/bg/a/view/sredno-s-20-lv-shte-poskypne-taksa-smet-dogodina-v-pazardjik-144034", "text": "Средно с около 20 лв.на жилище ще поскъпне такса „ Битови отпадъци“ от догодина в община Пазарджик, като увеличението се налага заради настъпилите промени и откритото регионално депо за отпадъци край село Главиница. Поскъпването се налага заради дефицит от 5 милиона лева. Общината плаща годишно 11 милиона лева за чистотата, в същото време се събират 6.5 милиона лева от такса за битови отпадъци. Предварителните изчисления сочат, че за жилища в жилищен блок в Пазарджик увеличението ще е 12 лв. за 40 кв.м. жилище в Първа зона и 30,78 лв. за 100 кв.м. в същата зона. За втора зона увеличението е между 8 и 22 лв., а за трета – между 6 лв. и 15 лв. В селата увеличението е между 3 лв. и 22 лв. в зависимост от категорията на населеното място, зоната и квадратурата. План-сметката за следващата година е внесена за разглеждане в Общинския съвет, като през 2018 г. общият облог за общината възлиза на 6 523 793 лв., Предстоящите за 2019 г. разходи, в това число и тези от дейностите по събиране, транспортиране, обезвреждане на битовата смет и почистването на уличните платна, площадите, алеите, парковите и другите територии от населените места и областния град, ще възлязат на около 11 392 642 лв. Това налага и увеличението, което ще бъде осъществено плавно в две поредни години – 2019 и 2020, обясни кметът Тодор Попов.  ", "date": "2018.09.11", "title": "Средно с 20 лв. ще поскъпне такса смет догодина в Пазарджик"}
{"url": "https://www.monitor.bg:443/bg/a/view/premieryt-nadyhva-volejbolistite-vyv-varna-144030", "text": "Премиерът Бойко Борисов и министърът на младежта и спорта Красен Кралев посетиха волейболните национали преди първата им тренировка за деня в зала \"Конгресна\" във Варна. Двамата изказа подкрепата си към отбора за световното първенство, на което страната ни е домакин заедно с Италия. Селекционерът Пламен Константинов подари на министър председателя топка с автографи на играчите. Капитанът Виктор Йосифов му връчи сувенири от името на тима. Вицепрезидентът на федерацията Любо Ганев пък му връчи своята книга албум \"Светът отвисоко\" с думите: \"За най-големия от най-високия\". \"Цяла България ви гледа и ви пожелавам успех, каза премиерът Борисов на волейболистите. - Единственото, което искам е - имайте предвид, че ви гледат децата - ставате символи и пример за подражание и сте изключително важни. В момента правим три световни първенства едновременно - по волейбол, художествена гимнастика и гребане. Бил съм спортист, знам колко е важна концентрацията.\" След срещата с волейболния ни тим Бойко Борисов напомни за грижите на правителството към спорта, за да могат да се проведат въпросните световни първенства. \"Инвестирахме над 350 млн. лева в изграждането и ремонтирането на спортни зали в страната, каза той. - Средствата, които се дават за спорт и спортни съоръжения, са важни, за да се мотивират децата\". Той напомни, че в София и Пловдив е нямало нито една спортна зала, а тази във Варна и била пред рухване. \"Положихме много воля и сега имаме зали в София, Русе, Шумен, Сливен, Стара Загора, уточни още премиерът. - За да се стигне до тук, са необходими много усилия. Шефовете на световните асоциации са тук, олимпийския комитет.\" Инвестициите за волейбола бяха решаващи за приемането на световното първенство. За самото провеждане МС даде $500 000. Преди това пък отпусна 5 млн. долара за таксата към Международната федерация. За ремонта на зала \"Конгресна\" през 2015 г. сумата е 12 800 000. След срещата с волейболистите Бойко Борисов коментира и успехите на футболните национали. Той каза, че ако те продължават така, както в мачовете със Словения и Норвегия и станат първи в групата за Лигата на нациите, може да им бъде построен нов стадион. За целта има вероятност държавата да отдели 100 млн. лева. Той напомни и ремонтите на стадион \"Васил Левски\", които според него били празно харчене на пари. \"Нали го избушиха и откраднаха парите. Не му направиха нито козирка, нито зали, нищо. Протече... Правиха му наново ремонт. Те го обраха, откраднаха\", каза той.", "date": "2018.09.11", "title": "Държавата готова да отдели 100 млн. лева за нов национален стадион (ОБЗОР)"}
{"url": "https://www.monitor.bg:443/bg/a/view/patriotite-se-pomiriha-podkrepjat-volen-siderov-i-ministrite-144031", "text": "Патриотите се помириха, а Волен Сидеров получава подкрепа като лидер на парламентарната група на \"Обединени патриоти\" от коалиционните си партньори ВМРО и НФСБ. Това става ясно след проведено заседание на политическия съвет на патриотичната коалиция. „Взело е се решение, че ПС одобрява и подкрепя дейността на председателя и ръководството на парламентарната група на ОП, както и на представителите на коалицията – членове на Министерски съвет., съобщават от парламентарната група на коалицията. Освен това подкрепа получава и управленската програма на правителство и съответно на коалиционния партньор в кабинета – ГЕРБ. „Коалиция „Обединени патриоти – НФСБ, АТАКА и ВМРО“ подкрепя управленската програма и счита, че от нейното изпълнение зависи пълния мандат на правителството“, пише още в съобщението. Само до преди дни Сидеров и вицепремиерът Валери Симеонов си разменяха реплики през медиите заради проверките за шума по морето и редица законодателни поправки, а самият Сидеров поиска вицепремиерът и лидер на НФСБ да подаде оставка. На свой ред пък от НФСБ поискаха колективно управление на парламентарната група, с мотива, че тя не се ръководи добре от Сидеров и не провежда достатъчно често заседания. На откриването на пленарната сесия в НС пък Сидеров си тръгна и патриотите останаха единствената партия без декларация за старта на сезона.", "date": "2018.09.11", "title": "Патриотите се помириха, подкрепят Волен Сидеров и министрите"}
{"url": "https://www.monitor.bg:443/bg/a/view/napoleon-prevzema-nacionalnata-biblioteka-144033", "text": "Експозиция „Египетската кампания (1798–1801) на Наполеон Бонапарт в документи и издания от фондовете на Националната библиотека „Св. св. Кирил и Методий” се открива в четвъртък от 16.00 ч. в НБКМ. В продължение на две седмици посетителите ще могат да видят ценни архивни материали от богатата колекция „Ориенталски сбирки” на библиотеката, свидетелстващи за исторически събития от края на ХVІІІ и началото на ХІХ век и за съпътстващите ги научни изследвания. Необичайната изложба е посветена на 220-годишнината от началото на военната кампания на Наполеон Бонапарт в Египет и е За първи път се представят и архивни документи на арабски и османотурски език, пряко свързани с темата – общо 70 архивни единици (около 130 листа). За да осветлят различни аспекти на похода, библиотечните експерти са подбрали важни документи, свидетелстващи за военните действия и дипломатическите отношения между страните в конфликта, както за политическата ситуация през този период. Част от архивните материали ще бъдат изложени в оригинал в осем витрини, а други са репродуцирани върху 16 експозиционни табла. Включени са писма и доклади на френските главнокомандващи, преведени от френски на арабски и османотурски; документи, издадени от централната османска власт, под чието управление тогава е бил Египет; документи, изпратени от различни османски военнокомандващи до централната османска власт, с които я осведомяват за движението и действията на френските войски, и др. Интерес представляват писмата от арабски шейхове, разкриващи ситуацията в Египет след френската окупация. Послание от неизвестен автор до великия везир Юсуф Зия паша пък съобщава за писмото на Наполеон до мюсюлманския народ. Експертите са убедени, че във военно отношение Наполеоновата експедиция в Египет е провал, но, от друга страна, тя се нарежда сред най-блестящите успехи на френската наука. Именно на тази теме е посветена финалната част на изложбата в НБКМ. Съгласно най-добрите традиции на френското Просвещение, – едни от най-забележителните умове на Френската академия: археолози, историци, инженери, математици, зоолози, ботаници, биолози, химици, физици и, разбира се, художници. Тяхна е заслугата за създаването на забележителното 20-томно „Описание на Египет”, което провокира въображението и интереса на поколения европейци към мистичната арабска страна. Националната библиотека притежава и двете издания на този монументален труд. Първото е т. нар. имперско издание, чиито І том е отпечатан през 1809 г., а последният – през 1818 г. Второто излиза през периода 1821-1826 г. При постъпването си във фонда на Националната библиотека „Св. св. Кирил и Методий” част от представените в изложбата документи са били в добро, а други – в лошо физическо състояние. Днес всички архивни материали са реставрирани и надеждно съхранявани.  ", "date": "2018.09.11", "title": "Наполеон превзема Националната библиотека"}
{"url": "https://www.monitor.bg:443/bg/a/view/11-firmi-iskat-da-strojat-interkonektora-kym-gyrcija-144042", "text": "Общо 11 български и чуждестранни компании искат да изграждат интерконектора Гърция-България (IGB). Това става ясно след отварянето на заявленията за участие в процедурата за възлагане на обществена поръчка с предмет „Проектиране, доставка и строителство на междусистемна газова връзка Гърция-България“, съобщават от проектната компания ICGB. Прогнозната стойност на обществената поръчка е 145 млн. евро без ДДС, а срокът за изпълнение е 18 месеца, считано от започване на изпълнението. Кандидати са строител на газовата връзка са: S.P.S. P/C. SAIPEM SPA, консорциум COBRA-CYMI-SOCAR, FERNAS CONSTRUCTION COMPANY INCORPORATED, JV Sicilsaldo S.p.A.- Nuova Ghizzoni S.p.A – Intrakat, ДЗЗД \"Ай Джи Би - 2018\", SICIM S.p.A., обединение МАКС СТРАЙХЕР - ТЕРНА/АйСиДжиБи\", консорциум \"Spiecapag Trace IGB 2018\", ДЖЕЙ ЕНД ПИ-АВАКС С.А., обединение СиПиПи – Актор и консорциум \"ПРОМЕТЕЙ\"-ГЕО\". Други 12 фирми и обединения подадоха оферти за участие в откритата процедура за избор на инженер-консултант за изграждане на междусистемната връзка. Те са Обединение „МГВ Консултант“, Обединение TECHINT – COMPAGNIA TECNICA INTERNAZIONALE S.p.A. & TECHFEM S.p.A., Enereco S.p.A., TECHNIP ITALY DIREZIONE LAVORI S.p.A., Консорциум C&M-Asprofos-S Energy-Miks, ДЗЗД \"Консулт Еврогаз\", Консорциум „РИНА“, ILF Beratende Ingenieure GmbH, Консорциум „ТИБЕИ“, \"Ти енд Ти Системи\" СРЛ, Обединение \"ВН газопровод Гърция-България\" ДЗЗД, Обединение \"ДжейВИ Интерконектор 2018\". Прогнозната стойност на обществената поръчка се определя на обща сума от 8,45 млн. евро без ДДС. Проектът за изграждане на междусистемната връзка Гърция–България е ключов за изпълнение на целите, свързани с диверсификация на енергийните доставки. Връзката ще осигури достъп до Южния газов коридор, чрез който страната ни и регионът на Югоизточна Европа ще получават природен газ от Каспийския регион, съществуващи и бъдещи терминали за втечнен природен газ.", "date": "2018.09.11", "title": "11 фирми с оферти да строят интерконектора към Гърция"}
{"url": "https://www.monitor.bg:443/bg/a/view/kojna-ruseva-i-dimityr-banenkin-pred-razvod-v-mladejkija-144041", "text": "Звездните актьори Койна Русева и Димитър Баненкин ще празнуват на 25 и 26 септември 15-ата годишнина от сватбата си, уточнявайки последните детайли...по своя предстоящ развод. Разбира се, това ще се случи не с тях самите, а с Ейми и Майкъл – техните герои в първата премиера на Младежкия театър „Николай Бинев“ за новия сезон: „Специални поводи“ от Бърнард Слейд. Баненкин, който дълго живя в Германия и след завръщането си нашумя с участията си в сериалите „Под прикритие“, „Недадените“, „Скъпи наследници“, филмите „Дамасцена“, „Посоки“ и др., е гост-актьор в сградата на завоя на „Дондуков“, иначе е в екипа на Сатиричния театър. Магнетичната Койна Русева пък е абсолютната прима на младежката трупа. Двамата на сцената със сигурност ще бъдат взривоопасна комбинация. Режисьор на спектакъла е Петър Кауков, сценографията и костюмите са дело на Елица Георгиева, а музиката – на композитора Милен Кукошаров, бивш кийбордист на група „Каффе“. „Специални поводи“ е пиеса за един мъж, една жена и всичко между настоящето, миналото и бъдещето. Поредица от нови срещи, „подправени“ от общите спомени, въвежда зрителите в най-щастливите и най-тъжните моменти на Ейми и Майкъл, които, въпреки раздялата, се опитват да останат приятели. В спектакъла ще има и смях, и тъга, и всички останали емоции, които съпровождат „специалните поводи“ в живота на всеки от нас. „Специалните поводи са тези, на които винаги присъстваме. По принцип – с радост, понякога – с мъка, често – по задължение, рядко – с досада, и още по-рядко – с отвращение. Обаче присъстваме. Защото така трябва... Там най-често е много смешно. Е, понякога е и малко тъжно. Но, като мине известно време, пак се оказва, че е било смешно. Специалните поводи са и поводи да си поговорим за други специални поводи. И така специалните поводи се умножават, което ни дава все повече поводи самите ние да се чувстваме специални. И да се посмеем независимо от повода“, обяснява, заигравайки се със заглавието режисьорът Петър Кауков. Бърнард Слейд e известен канадски драматург и сценарист, добре познат и на българската публика от няколко постановки на култовата му пиеса „Догодина по същото време“, която предизвиква международен фурор със своите 1453 представления на Бродуей.", "date": "2018.09.11", "title": "Койна Русева и Димитър Баненкин пред развод в Младежкия"}
{"url": "https://www.monitor.bg:443/bg/a/view/treniorite-ni-hvaljat-za-uslovijata-i-organizacijata-144035", "text": "Треньорите на отборите, които ще играят на световното първенство по волейбол за мъже в България похвалиха страната ни за условията и създадената организация. Това стана на първите им пресконференции преди мачовете в Русе и Варна. \"От името на Канада и на целия ни отбор поздравявам Русе, каза французинът Стефан Антига, който води тима на Канада. - В този град има отлични условия за един такъв голям форум, като световното първенство по волейбол за мъже. Групата ни е с много класни отбори. Очаквам трудни и оспорвани битки и волейбол на високо ниво.\" В Русе са тимовете на Бразилия, Канада, Египет, Франция, Китай и Холандия. \"Подкрепям изцяло мнението на колегата Стефан Антига, обобщи селекционерът на французите Лоран Тили. - Тук, в Русе потокът е изключително труден, с много класни съперници. Предстоят тежки битки. Ние играем мач за мач и естестествено преследваме победи и продължаване напред в шампионата.\" \"Поздравявам Русе и българската федерация за отличните условия на това световно първенство\", подчерта наставникът на Китай Раул Лозано. \"Залата в Русе е много хубава и предразполага всички да дадат най-доброто от себе си, за да се получи волейбол от високо ниво. Много сме развълнувани, защото Холандия е за първи път на световно първенство от 16 години насам. Ще се постараем да се представим по най-добрият начин за да се класираме във втората фаза\", бяха думите на Гидо Вермюлен. Отборите тренират в зала \"Арена Монбат\", а от община Русе правят всичко по силите си, за да осигурят комфорт на гостите. За да е по-удобно пътуването на волейболистите от залата до хотела движението по улица \"Петко Д. Петков\" става двупосочна по време на световното. Пожарната също взема специални мерки. Според комисар Димитър Павлов залата отговаря на всички противопожарни изисквания и е добре осигурена с условията за евакуация. Подобни отзиви се чуха и във Варна. \"Благодаря на всички за страхотното гостоприемство тук, каза Игор Колакович, старши треньор на тима на Иран с който българите играят в четвъртък. - От два дни сме тук се и се чувстваме страхотно. Условията в тази зала са прекрасни. Бил съм тук със Сърбия, но сега залата е различна. Благодаря за условията, които предоставя.\" \"Очаквам една силна група с много силни отбори и с млади отбори, които имат огромно желание, амбиция да се доказват, обърна темата към мачовете пък българският селекционер Пламен Константинов. - Сигурен съм, че няма да имаме леки мачове. Пожелавам си най-вече състезателите да са здрави, да нямаме проблеми. Тогава ще бъде в нашите ръце да решаваме тактическите задачи. С формулата, която има тази година световното първенство всеки мач ще бъде решаващ. Всяка загуба се носи в следващата фаза. Ключови за класирането в следващата фаза ще бъдат всички останали четири мача. Не мога да кажа, че всеки един мач ще има по-голяма или по-малка тежест. Естествено, това ще се определи в края в самото класиране от мачовете между останалите отбори. На този етап не можем да кажем, че тази победа ще е по-ценна от друга. Всяка една победа ще ни трябва. Иран е много сериозен, много опитен и много сложен противник.\"", "date": "2018.09.11", "title": "Треньорите ни хвалят за условията и организацията"}
{"url": "https://www.monitor.bg:443/bg/a/view/injeneri-iskat-udvojavane-na-garancijata-na-stroejite-144046", "text": "Строителни инженери и архитекти се обявиха за увеличаване и дори удвояване на гаранцията на големите публични проекти, научи „Монитор“. Инж. Иван Каралеев - председател на УС на Камара на инженерите в инвестиционното проектиране (КИИП) смята, че освен удължаване на гаранциите, трябва да има и съответни финансови гаранции. „За големите инфраструктурни проекти това удължаване трябва да бъде поне с 50% и да е поне 10 години“, уточни той. По думите му така в по-голяма степен ще можем да сме сигурни, че строежът ще е отговаря на съответните норми. Шефът на браншовата организация, заяви, че проектантът да е независим от строителя и от контрола. „На надзорните фирми трябва да се завишат пълномощията, за да могат да контролират целият процес на строителството. Само така може да се гарантира добро качество и намаляване на рисковете от инциденти и бедствия. Колкото проектантът и надзорникът са по-зависими и поставени под една шапка, толкова е повече резултатът ще е отрицателен за цялото общество“, смята той. Арх. Георги Бакалов, председател на Съюза на архитектите в България (САБ), предложи задължително да има конкурси за проектите за градска среда, като се изпълняват най-добрите проекти. Според него инженерингът трябва да бъде използван само за специални обекти, за които у нас няма съответната технология. „Не е нормално мистрията да командва интелектуалния процес“, смята арх. Бакалов. Главният секретар на КИИП инж. Антони Чипев не е оптимист за забраната на инженеринга при изпълнението на обществените поръчки в строителството. По думите му причината е, че в консултативен съвет на МРРБ още през 2016 г. искането е било отправено от бранша. „Отговорено ни беше, че това е европейска практика“, добави той и поясни, че инженерингът е в интерес на обществото, когато се изпълнява поне по одобрен технически проект, а не по усмотрение на изпълнителя. „Когато инвеститорът е частно лице, той внимателно се гледа кой ще направи проекта и как ще контролира изпълнението му, защото си вади парите от собствения джоб“, каза инж. Светлана Николчева - зам.-председател на КИИП. „Когато обаче се използват обществени средства и възложителят е държавата или общината, много често изпълнителят няма интерес да пести средствата, даже напротив. Ние от камарата се занимаваме с проблема за инженеринга от 2016 г. и тогава поискахме да се забрани този начин на работа за обществени обекти“, поясни тя Инж. Димитър Куманов, също от КИИП, посочи че в обществените поръчки в строителството обикновено се работи по един единствен критерий - най-ниска цена. „Тя обикновено едва ли е най-ниската, но със сигурност не може да осигури най-високото качество“, посочи инженер и добави, че у нас често фирмата-проектант, строителят, инвеститорът и строителният надзор са собственост на едни и същи хора. Той предложи чрез Европейската камара на инженерите да се сезират за проблемите на гилдията у нас всички евроинституции, като сред тях е и Комисията по регионално развитие на Европарламента.", "date": "2018.09.11", "title": "Архитекти и проектанти искат удвояване на гаранцията на строежите"}
{"url": "https://www.monitor.bg:443/bg/a/view/prezidentyt-na-fig-v-nachaloto-gimnastikata-me-shokira-144029", "text": "Президентът на Международната федерация по гимнастика (ФИГ) Моринари Ватанабе обяви, че при първия си досег до художествената гимнастика през 80-те години на 20 век е бил шокиран от този спорт. „Видях необикновен спорт. Състезателките трябва да разбират от музика, от изкуство, от спорт и да претворят всичко това в едно изпълнение. После у мен се появи мечта всяка жена по света да се занимава и да знае какво е това художествена гимнастика“, разказа японецът, който е завършил НСА у нас. „Спортът в днес трябва да представлява и забава, да бъде приятно зрелище. Трябва да го представим по този начин пред децата, които в днешно време общуват само чрез смартфоните си“, каза още Ватанабе. Той сподели, че приносът на българската школа е голям за развитието на художествената гимнастика. „Във ФИГ членуват 148 страни. Посетил съм 130 от тях и нямам спомен в колко съм срещал български треньори. За мен е огромно удоволствие, че познавам страната ви от дълго време. Днес художествената гимнастика е популярен олимпийски спорт, благодарение на България“, каза още японецът. Той призна, че очаква вълнуващо световно първенство, за добрата организация на което бил чувал още преди да стъпи в залата.", "date": "2018.09.11", "title": "Президентът на ФИГ: В началото гимнастиката ме шокира"}
{"url": "https://www.monitor.bg:443/bg/a/view/operen-scenograf-i-rejisior-e-laureatyt-na-priza-dobri-chintulov-144013", "text": "  74-годишният художник, сценограф и режисьор на оперни постановки Иван Савов е тазгодишният носител на наградата „Добри Чинтулов“, стана ясно след тайното гласуване от членовете на обществената комисия в Сливен. 74-годишният художник, сценограф и режисьор на оперни постановки Иван Савов е тазгодишният носител на наградата „Добри Чинтулов“, стана ясно след тайното гласуване от членовете на обществената комисия в Сливен. Творецът е възпитаник на местната гимназия по приложни изкуства, в биографията си има над 200 сценографски проекта за оперни, балетни и драматични спектакли. За първи път се представя на сцената на Софийската опера през 1974 г. с балета „Легенда за любовта“.Работил е като главен художник на операта в Русе, бил главен художник и режисьор на операта в Бургас, камерната сцена в Благоевград и на трупата в Стара Загора. От 1991 г. се занимава активно с режисура, реализирал е 24 оперни заглавия, а негови спектакли са представяни в почти всички европейски държави, както и в Америка и Азия. Носител е на Сребърна лира през 1987 г., Награда за сценография на Съюза на българските художници през 1982 г., Кристална лира през 2004 г., Златна лира за цялостно творчество. Има над 10 самостоятелни изложби – живопис и сценография.Негови творби са притежание на Националната галерия, галериите в Сливен, Стара Загора, Русе и на многобройни частни колекционери у нас и в страни като Швейцария, Белгия, САЩ, Швеция и др.Номинацията на Иван Савов е от Съюза на българските художници, той бе предпочетен измежду общо 7 имена на заслужили творци и общественици, сред тях беше и дългогодишният министър на културата преди 10 ноември 1989 година Георги Йорданов. Наградата ще бъде връчена на тържествена церемония на 25 октомври , когато е Денят на Сливен, а православната църква чества свети Димитър, чудотворец Солунски. Призът, сред чийто носители са  поетите Дамян Дамянов, Елисавета Багряна, Радой Ралин, художниците Дечко Узунов и  Светлин Русев се връчва за постигнати високи художествени резултати в областта на литературата и изкуството, на творци със значителен принос за духовното развитие на Сливен и българската култура. На носителите се връчват почетен знак с образа на Добри Чинтулов, грамота на община Сливен и парична премия в размер на 2 500 лв. Името на лауреата се вписва в нарочна книга и  на паметната дъска в къща-музей „Добри Чинтулов”.", "date": "2018.09.11", "title": "Оперен сценограф и режисьор е лауреатът на приза „Добри Чинтулов“"}
{"url": "https://www.monitor.bg:443/bg/a/view/rumynski-detektiv-zastava-pred-temida-za-2-kila-hashish-144015", "text": "Подвизаващ се като частен детектив румънски гражданин ще застане пред Темида в Ямбол по обвинение в контрабанда на дрога. Подвизаващ се като частен детектив румънски гражданин ще застане пред Темида в Ямбол по обвинение в контрабанда на дрога. Мариан Михаеску  е бил хванат към 21,00 часа на 9 юни т.г. при опит да пренесе от Турция  през граничен пункт Лесово 20 пакета с общо тегло 1983,5 г хашиш на стойност 9 917 лв. Дрогата била маскирана в кухината на подлакътника  към задната седалка на автомобила „Фолксваген Туарег“, с който чужденецът се придвижвал. В хода на досъдебното производство  живеещият в трансилванския град Бистрица 52-годишен криминалист е отказал да даде подробности по какъв начин се е сдобил с хашиша, чийто произход най-вероятно е афганистански. От 14 юни Михаеску е с постоянна мярка за неотклонение „задържане под стража“, в средата на август е приведен в Централния затвор- София. Заседанието на окръжния съд в Ямбол по делото е насрочена за 13 септември, очаква се прокуратурата да поиска ефективно наказание.", "date": "2018.09.11", "title": "Румънски детектив застава пред Темида за 2 кила хашиш"}
{"url": "https://www.monitor.bg:443/bg/a/view/vladimir-putin-i-si-czinpin-se-pocherpiha-snimki-144019", "text": "Руският президент Владимир Путин и китайският му колега Си Цзинпин се почерпиха по преди официалното започване на Източния икономически форум във Владивосток. Двамата приготвиха и хапнаха палачинки, разгледаха буркани със зимнина и вдигнаха тост преди началото на конференцията.", "date": "2018.09.11", "title": "Владимир Путин и Си Цзинпин се почерпиха (СНИМКИ)"}
{"url": "https://www.monitor.bg:443/bg/a/view/maradona-podpisa-i-s-klub-v-meksiko-144021", "text": "Мексико полудя, след като Диего Марадона беше официално представен като треньор на „Дорадос де Синалоа“. Хиляди фенове на тима от град Кулиакан се стекоха на „Естадио Банорте“, за да видят отблизо футболната легенда и да се снимат с него. \"Дошъл съм да работя, а не на ваканция. Мога да дам на футболистите мотивация. С нас ще е трудно да се играе\", заяви Марадона, който изглеждаше доста изморен от пътуването до Мексико. При назначението за треньор на “Дорадос” през миналата седмица Диего Марадона обяви, че ще съвместява треньорската си работа с директорския пост в “Динамо” (Брест). В началото на лятото беларуският клуб назначи аржентинеца за почетен президент и директор. Тогава Марадона дори обеща, че ще вложи лични средства в трансфери на тима, но от известно време не се е появявал в бившата съветска република. Само преди дни Диего Марадона пристигна в Мексико, а на летището беше посрещнат като бог.", "date": "2018.09.11", "title": "Марадона подписа и с клуб в Мексико"}
{"url": "https://www.monitor.bg:443/bg/a/view/uefa-vyvejda-nov-evroturnir-144020", "text": "УЕФА ще въведе трети евротурнир в календара си от началото на сезон 2021/22. Идеята е получила зелена светлина от изпълнителния комитет, разкри председателят на Асоциацията на европейските клубове Андреа Аниели, който е и президент на „Ювентус“. След въвеждането на новата надпревара общият брой на клубовете, които ще участват в евротурнирите, ще нарасне до 96. Повече подробности засега не се разкриват, но целта е новият турнир да даде шанс на клубовете от по-малките страни да се представят на европейска сцена. Това ще е най-голямата промяна в календара на УЕФА на ниво клубни турнири след 2008 година, когато европейската централа реши да премахне Интертото. Много е вероятно с въвеждането на новия турнир да бъде извършена промяна във формата на Лига Европа. Предполага се, че броят на отборите там ще бъде редуциран от 48 на 32, за да се вдигне качеството на надпреварата. Промени в начина на провеждане на Шампионската лига не се предвиждат. Това означава, че в същинската фаза и на трите надпревари ще участват по 32 отбора.", "date": "2018.09.11", "title": "УЕФА въвежда нов евротурнир"}
{"url": "https://www.monitor.bg:443/bg/a/view/zapochva-rehabilitacijata-na-36-km-ot-pytja-krichim-mihalkovo-144028", "text": "Стартира рехабилитацията и реконструкцията на над 36 км от третокласния път III-866 Кричим - Михалково – Смолян, съобщиха от АПИ. Проектът ще се финансира от ОП „Региони в растеж“ 2014-2020 г. и националния бюджет. Инвестицията е за над 49,5 млн. лв. Третокласният път е основна пътна връзка за жителите на Михалково, Кричим и Девин с град Смолян и к. к. „Пампорово“. Пътният участък осигурява и бърз достъп до път І-8 Пазарджик - Пловдив. Целият участък е разделен на два лота - 22 и 23. Лот 22 започва от кръстовището за стената на яз. „Цанков камък“ при Михалково и преминава покрай язовир „Въча“ (от км 66+857 до км 88+050). Този участък е с дължина 21,1 км и в него е предвидена подмяна на пътната настилка, подобряване на отводняването, нова маркировка, пътни знаци и ограничителни системи. Ще се ремонтира мостът над река Чурековска в село Михалково. Проектът включва и изграждане на 10 подпорни стени с различна височина от 2 до 6 метра. В някои участъци от пътя ще бъдат монтирани високоякостни мрежи за предотвратяване свличането на камъни и земни маси. В лот 23 е участъкът от изхода на Кричим до яз. „Въча“ (от км 88+050 до км 103+341). С изпълнението на проекта ще се подобрят технико-експлоатационните характеристики на третокласния път и ще се постигане еднородност на пътната настилка. Основните дейности, които ще бъдат изпълнени са изграждане на нова асфалтова настилка, подобряване на отводняването на пътя, нова хоризонтална маркировка, пътни знаци и ограничителни системи. Предвидено е и изграждането на подпорни и укрепителни стени с различна височина, както и укрепване на откосите с високоякостни мрежи. В този участък ще бъдат ремонтирани 4 големи мостови съоръжения и тунела „Кричим”, с дължина 130 м. Тунел „Кричим“ е изграден през 1963 г., като от тогава досега не е ремонтиран. Предвижда се изграждането на хидроизолационна и дренажна система, нова пътна настилка, тротоари, енергоефективна осветителна система и др. Срокът за изпълнение и на двата лота е 15 месеца.", "date": "2018.09.11", "title": "Започва рехабилитацията на 36 км от пътя Кричим - Михалково"}
{"url": "https://www.monitor.bg:443/bg/a/view/vereja-smeni-treniora-kraj-na-bojkota-144022", "text": "„Верея“ вече има нов старши треньор след трусовете в клуба. Начело на отбора от Стара Загора застава младият специалист Людмил Киров, който ще работи в екип с Елиаш, Захари Димитров и Даниел Белчев. Новината беше потвърдена лично от президента на “Верея” Галин Михайлов. Сръбският спец Небойша Лекич, който премина през школата на “Реал” (Мадрид), беше махнат от клуба заради недоволството на футболистите. \"Реших да заложа на млад специалист, какъвто е Людмил Киров. Надявам се, че с неговото поставяне начело на “Верея” отборът ще се стабилизира и ще постигне високи резултати в класирането. Нашата политика е да дадем повече шансове на младите и съм сигурен, че най-хубавото за нашия отбор тепърва предстои\", коментира Галин Михайлов пред Блиц. До рокадата се стигна заради бойкота, който организираха футболистите. Те отказаха да тренират, защото досегашният наставник Небойша Лекич делял тима на българи и чужденци. В знак на протест футболистите отказаха да излязат в контролата с „Ботев“ (Гълъбово), което принуди шефовете да предприемат треньорска рокада. Новият наставник ще дебютира в мача с „Лудогорец“.", "date": "2018.09.11", "title": "„Верея“ смени треньора, край на бойкота"}
{"url": "https://www.monitor.bg:443/bg/a/view/zakopchaha-arabdjiev-sin-v-sydebnata-zala-144026", "text": "Синът на издирвания бизнесмен Ветко Арабаджиев Вълчо беше закопчан в съдебната зала, след като Апелативният специализиран наказателен съд реши да го прати в ареста. Магистратите разгледаха протеста на прокуратурата и жалбата на обвиняемия срещу мярката за неотклонение на Арабаджиев-младши. Синът на издирвания бизнесмен Ветко Арабаджиев – Вълчо, беше закопчан в съдебната зала, след като Aпелативният спецсъд реши да го прати в ареста. Магистратите разгледаха протеста на прокуратурата и жалбата на обвиняемия срещу мярката за неотклонение на Арабаджиев-младши. 21-годишният син на Ветко и Маринела Арабаджиеви беше задържан след акция в хотел \"Маринела\" в София и хотел „Марица“ в Пловдив в края на август т.г. заедно с две счетоводителки и обвинен в пране на пари. Ромелия Кирилова и Елена Караянева пък получиха обвинение за участие в организирана престъпна група за данъчни измами. Във вторник съдът докато трае разследването срещу групата. Преди дни тримата бяха пуснати под парична гаранция от по 20 000 лв. от съдия Вилислава Ангелова от спецсъда на закрито заседание по искане на адвоката на Вълчо и без да стане ясно защо. Според защитата му Арабаджиев-младши не бил наясно, че откритите в три банкови касети на негово име 2,5 млн. евро са придобити от родителите му чрез евентуална престъпна дейност. Вълчо е завършил колеж в Швейцария и сега учи право в Лондон. Прокуратурата протестира решението на спецсъда и ден преди заседанието на апелативния спецсъд внесе 47 тома с нови доказателства. Тримата прокурори по делото последователно един след друг представиха събраните по време на разследването данни за създаването на организирана престъпна група за данъчни престъпления, която е действала от 2013 г. до 2018 г. Освен Вълчо Арабаджиев-младши, Кирилова и Караянева, обвиняеми са Ветко или както е името му по паспорт Вълчо Кузманов Арабаджиев, съпругата му Маринела и Станислав Серафимов. Последните трима са обвинени задочно и се издирват чрез Интерпол и чрез европейска заповед за арест. На този етап за близо 9 млн. лв., свързани само с две от фирмите на фамилията - „Захарен комбинат Пловдив“ АД и „Виктория груп корпорейшън“ ЕООД. Прокуратурата заяви, че Арабаджиев-младши многократно е излизал и влизал в страната за продължителен период от време и тук като участник в управителното тяло на фирми е извършвал служебни дейности, което показва, че е запознат с бизнеса на родителите си. Като пример беше даден, че той е подписал 8 пълномощни, с които е дал на различни хора широки пълномощия пред различни банки. Групата е действала в усложнена схема за укриване на данъци, твърдят разследващите. Караянева е финансов директор и член на съвета на директорите, а Кирилова била свързана с кухите фирми. Двете са приятелки от години и работели за различни дружества на Арабаджиеви в две съседни стаи. В съдебната зала защитата на Вълчо-младши заяви, че но пред журналисти по-късно каза, че границите били задръстени от гастарбайтери. „Не съм имал абсолютно никаква представа, че извършеното от мен прекрачва Конституцията или някой закон. Моля за по-лека мярка за неотклонение“, каза пред съда Арабаджиев-младши. Караянева и Кирилова също заявиха, че нямат вина и поискаха по-леки мерки. След 2,5 часа размисъл тричленният съдебен състав отхвърли паричните гаранции на тримата и постанови задържането им под стража. Мотивите са, че има обосновано предположение Караянева и Кирилова да участват в организирана престъпна група за данъчни престъпления – събрани са множество доказателства за това. Групата е действала с много висока степен на организираност и е била много добре структурирана. Двете жени са намирали хора, които да изпълняват техните поръчения и изключително свързани с престъплението. За Арабаджиев-младши съдът заяви, че е извършил финансови операции - държал пари в трезор на банка, за които е знаел, че са придобити по престъпен начин. Решението на съда е окончателно и не подлежи на обжалване. Тримата бяха арестувани в съдебната зала веднага след произнасянето на съда. Имаха няколко минути на разположение да предадат на адвокатите си портмонетата си с пари и други лични вещи. Една от сестрите на Вълчо избухна в сълзи и започна да го прегръща. Последваха прощални прегръдки и с дошлите да го подкрепят мъже и жени.", "date": "2018.09.11", "title": "Закопчаха Арабджиев-син в съдебната зала (ОБНОВЕНА)"}
{"url": "https://www.monitor.bg:443/bg/a/view/ostaviha-v-aresta-kalajdjija-izmamnik-zavljakyl-60-bona-ot-7-jertvi-144010", "text": "Ром-калайджия от елховското село Гранитово е задържан за 72 часа по обвинение в съучастие в серия от ало-измами , от прокуратурата ще искат постоянното му оставане зад решетките 45-годишният Йордан Йорданов и съпругата му Анка бяха задържани в хода на специализирана полицейска акция на територията на Елхово, след сигнал от пострадал на 8 септември местен жител. Ром-калайджия от елховското село Гранитово е задържан за 72 часа по обвинение в съучастие в серия от ало-измами , от прокуратурата ще искат постоянното му оставане зад решетките 45-годишният Йордан Йорданов и съпругата му Анка бяха задържани в хода на специализирана полицейска акция на територията на Елхово, след сигнал от пострадал на 8 септември местен жител. Според жалбата на потърпевшия /изгорял с 27 000 лв/  на същата дата му се обадил по телефона непознат,който се представил като Димитър Димитров от Криминална полиция. Мнимият полицай му съобщил, че около дома му има измамници, които са отрязали пръстите на жена и следва да съдейства на полицията. Мъжът трябвало да сложи спестяванията си в торба, и да ги закачи на портата на имота си, за да бъдат хванати  престъпниците. По предварителни данни Йордан и с 6-години по-младата му съпруга Анка са съпричастни с поне още 6 аналогични случая от април до началото на септември т.г. Мургавата семейна двойка била в ролята на „мулета“, те прибирали парите от жертви на „въртачи“, които разигравали класическите сценарии за „нуждаещ се от спешна операция роднина“ и „МВР търси съдействие за задържане на опасен престъпник“. След „приспадане на хонорара“ мъжът пренасял остатъка от плячката до предварително уговорено място в Северна България, след което връзката с главните играчи се прекъсвала до последваща „поръчка“. По думите на кмета на село Гранитово Христо Гечев нищо не подсказвало, че Йордан и Анка имали такъв доходен „бизнес“. Те дошли да живеят в селото, където живеят малко над 570 предимно възрастни мъже и жени  преди няколко години, купили запустяла къща и се настанили там с трите си деца.Никой от съседите им не бил ги виждал да разполагат с големи суми. Имали стар автомобил с който кръстосвали на практика из цялата страна,напоследък по за дълго се спирали по селата около Стара Загора и Раднево. Било изключено да са „работели“ на местна територия, макар от началото на годината от „ало измамници“ да са се опарили три жени на различна възраст от селото, като едната изгоряла с близо 6 бона. Съучастничката в престъпната схема е пусната на свобода с мярка „подписка“, причината е тежкото й заболяване от диабет и необходимостта някой да се грижи за децата.", "date": "2018.09.11", "title": "Оставиха в ареста калайджия – измамник, завлякъл 60 бона от 7 жертви"}
{"url": "https://www.monitor.bg:443/bg/a/view/sakskoburggotski-lyja-e-che-sme-poluchili-kufarcheta-s-pari-144027", "text": "Семейството на Симеон Сакскобургготски не е получило милиони при екстрадирането му от България през 1946 г. Това се посочва в официално опровержение, изпратено от секретарията на бившия премиера до медиите.   Поводът пък е интервю на бившия соцдепутат Пламен Ранчев пред \"Капитал\" , в което той твърди, че семейството на царя е получавало куфарчета с пари от ДС. В писмото от името на Сакскобургготски се посочва, че при напускането на България членовете на семейството са получили от тогавашните власти по 200 долара всеки или общо 800 долара. В Египет, където заминават, пък преживяват благодарение на родителите на царица Йоана. Именно комунистическата пропаганда била тази, която е разпространила, че държавата е отпуснала 20 млн. за образованието на Симеон. „Ако им бяха дали средства, Царското семейство е нямало да мизерства петте години в Александрия\", припомнят от неговия секретарият. „За толкова години никой не е намерил доказателства за направени банкови преводи. Смехотворна лъжа е, че агенти на Държавна сигурност са носили куфарчета с пари на Царя. се посочва още в опровержението. По думите на бившия премиер хората не трябва да се поддават на слухове, а тиражирането на „подобни неистини“ е с цел да се манипулира общественото мнение. Според Сакскобургготски това това е умишлено и затова адвокатите му вече проучват основанията да защитят правата му по съдебен ред за разпространяване на \"нагли клевети\".", "date": "2018.09.11", "title": "Сакскобургготски: Лъжа е, че сме получили куфарчета с пари"}
{"url": "https://www.monitor.bg:443/bg/a/view/chipyt-na-kravata-144016", "text": "За рекорд по пътни произшествия с участието на крави на едно и също място информираха по една телевизия. Бихме си помислили, че и “чипът” на кравите нещо е сбъркан. Не е смешно. Не кравите, а безстопанственост е причината. Утехата обаче, че вината не е във водачите или строителите на пътя, не успокояваща. Напротив този парадоксален на пръв поглед случай подсказва, че ироничното сравнение на царя със сбъркания чип продължава да е главната причина за нещастията по пътищата ни. Например данните за пътните произшествия през 2017 г., публикувани от Националния статистически институт недвусмислено показват, че 95% от катастрофите са резултат на неправилни действия на водачите. А близо една трета са заради превишена или несъобразена скорост. Така че може пътищата да са ни лоши, но “чипът” е този, който води до фаталния край. Случаите през последните няколко дни показват, че недопустими човешки грешки, като навлизане в насрещното движение и отнемането на предимство са предизвикали поредните човешки трагедии. Разбира се следствените органи и съдът са тези, които в крайна сметка преценяват до каква степен пътищата и обстановката влияят. Едва ли е успокояващо обаче, че в сравнение с предните години ПТП-тата намаляват със 7.0%, загиналите с 3.7%, а ранените - със 7.4%. В цифри броят на загиналите (682) и на ранените (8680), от които голяма част ще останат инвалиди, е стряскащ. Няма шега, сякаш сме на война. Затова, на война, като на война – не трябва да има милост и опити за повлияване на правосъдието чрез емоционални подписки. Всички трябва да си дават сметка, че нещо не е наред, след като наказателните мерки не озаптяват джигитите. А те не ги спират, защото съществуват възможности за измъкване от полагащото се наказание. В пресичането на това самочувствие за ненаказуемост трябва да се насочат усилията. Като начало е добре политиците да спрат да използват човешките трагедии за трупане на партийни дивиденти. В тази битка няма наши и ваши. Целта е да бъдат озаптени джигитите, както и всички, които шофират безотговорно. Взаимните обвинения и задкулисните договорки няма да помогнат, само с общи усилия може да се създаде такъв ред по пътищата, че всеки да знае още преди да се качи на автомобила, че няма да е сам на пътя. “Изненади”, какъвто е случая с онези крави, също може да се избегнат, като се погрижат за собственика по административен ред. И не на последно място, трябва да се знае, че не сме по-силни от природата, нещо, което в нередки случаи се пренебрегва, но последствията винаги са много тежки.", "date": "2018.09.11", "title": "“Чипът” на кравата"}
{"url": "https://www.monitor.bg:443/bg/a/view/spasiha-8-godishnata-nadja-ot-ukrajna-postradala-pri-tejka-katastrofa-144005", "text": "След упорита едномесечна битка за живота и лечение, 8-годишната Надя от Украйна, която бе сред тежко пострадалите на 11 август при катастрофа край варненското село Старо Оряхово, бе изписана от МБАЛ „Света Анна\" – Варна, съобщиха о болницата. Сблъсъкът бе челен между два леки автомобила, единият от които „Ситроен“ с бургаска, а другият „Рено“ с украинска регистрация. В болница бяха настанени две деца, бременна жена и един мъж. По-късно тама почина шофьорът на българския автомобил, предизвикал автомелето. Другият шофьор, със счупено бедро и китка и още един пострадал от катастрофата, бяха настанени в отделението по ортопедия и травматология, а бременната жена - в реанимацията. Надя бе приета в тежко състояние във варненската детска хирургия с разкъсани черен дроб и далак, контузии на двата бели дроба и фрактура на таза. Екипът на д-р Румен Христов от Детска хирургия в „Света Анна”, заедно с началника на клиниката по коремна хирургия, доц. Сергей Глинков и анестезиолози оперираха повече от 5 часа малката пациентка, за да спасят живота й. След това медиците направиха и невъзможното, за да възстановят напълно момиченцето, което вчера изпратиха със семейството му у дома.  ", "date": "2018.09.11", "title": "Спасиха 8-годишната Надя от Украйна, пострадала при тежка катастрофа "}
{"url": "https://www.monitor.bg:443/bg/a/view/mitnichari-zadyrjaha-opakovki-za-milion-kutii-cigari-144014", "text": "Опаковки за един милион цигари са задържали мобилен екип на митничари миналата събота. Митничарите спират за проверка товарен автомобил с българска регистрация, който превозва медикаменти за страна от ЕС. При извършения контрол,  зад палетата с лекарства са открити други палети, съдържащи изрязани картонени опаковки за цигари с логото на защитена търговска марка. Общото количество на откритите опаковки е 16 бр. палета с тегло 5 тона. Всяко пале съдържа по 63 000 кутии, като от цялата пратка могат да бъдат произведени над 1 000 000 кутии цигари. Уведомени са правопритежателите на търговската марка, опаковките са задържани.", "date": "2018.09.11", "title": "Митничари задържаха опаковки за милион кутии цигари"}
{"url": "https://www.monitor.bg:443/bg/a/view/alek-bolduin-syvetva-djystin-bijbyr-za-braka-144008", "text": "Холивудската звезда Алек Болдуин дава брачни съвети на племенницата си Хейли и годеника й – тийн идолът Джъстин Бийбър. 60-годишният актьор, който има две сватби зад гърба си, не пропусна да консултира щастливата двойка. „За хората, които се женят млади, а те са много млади, Очевидно, конкретно той, има бурна кариера на суперзвезда.“, сподели той на пресконференция по време на филмовия фестивал в Торонто. Най-известният от братята Болдуин обаче леко отклони въпроса относно евентуалните наследници на Хейли и Джъстин. „Доста по-стар съм и от двамата, но се ожених скоро – преди няколко години. Със съпругата ми посрещнахме на бял свят четири деца за по-малко от пет години. Имаме много малчугани“, намигна Алек.", "date": "2018.09.11", "title": "Алек Болдуин съветва Джъстин Бийбър за брака"}
{"url": "https://www.monitor.bg:443/bg/a/view/fandykova-spira-vdiganeto-na-taksite-za-trotoarno-pravo-143999", "text": "Кметът на София Йорданка Фандъкова се обяви против увеличаването на цените на тротоарното право в столицата. Градоначалникът върна текстове от новата наредба за преместваемите обекти и рекламна дейност на територията на общината, която беше приета в края на юли от Столичния общински съвет (СОС). В нея беше заложено вдигане на цената на тротоарното право, която в момента се изчислява на квадратен метър и местоположение. Мотивите на Фандъкова са, че има недомисляне при определянето на новите зони. По време на комисията по околна среда към СОС във вторник главният архитект на столицата Здравко Здравков обясни, че не може цените в район „Триадица“, който попада в зоната от „Алабин“ до Околовръстното шосе, да бъдат еднакви. Той също е на мнение, че трябва да прецизират зоните. „В центъра са съгласни с новите такси, но не и в периферните квартали на града“, уточни Здравков. От своя страна зам.-кметът по финанси Дончо Барбалов обясни пред „Монитор“, че при предварителните разговори, когато е разработвана наредбата, не е била включена достатъчно представителна извадка от бизнеса. „Получава се така, че не само в централната зона, където едно вдигане на таксите би било по-обосновано, а на територията на целия град се получава значително увеличение на цената на тротоарното право, което без предварителни разговори и подготовка, не е хубаво да се прави“, каза Барбалов. Така общинарите ще мислят нови текстове, като бъде създадена и работна група с представители на бизнеса, но този път в нея ще се включат и търговци от крайните квартали. С приетата наредба бе ограничена рекламата по витрините на магазините в града. С новия документ се въведе забрана за рекламите по покривите на сградите на най-централните места в София като площад \"Народно събрание\", Ларгото и площад \"Св. Неделя\". Не се допуска поставяне на хладилни витрини, сергии и други в първа зона на центъра, която обхваща участъка между бул. \"Цар Освободител\", бул. \"Васил Левски\", ул. \"Екзарх Йосиф\", ул. \"Позитано\", \"Лавеле\" и площадите \"Света Неделя\", \"Народно събрание\", \"Орлов мост\" и Паметника на Васил Левски. Ограничени са и възможностите за изграждане на зимни градини на заведенията. Билбордовете в града вече ще бъдат поставяни по специални критерии и на по-големи разстояния един от друг.", "date": "2018.09.11", "title": "Фандъкова спира вдигането на таксите за тротоарно право "}
{"url": "https://www.monitor.bg:443/bg/a/view/i-poteche-zlatnata-reka-144012", "text": "Ще се спрем на мондиалите в Мюнхен, Страсбург и Валядолид. И само забележете статистиката! На световното във ФРГ през 1981-а печелим 14 медала, от които 5 златни. Анелия Раленкова е абсолютна световна шампионка, а Илиана Раева и Лили Игнатова са вицешампионки. Ансамбълът ни също е на планетарния връх. Във Франция през 1983-а, когато е 11-ото световно първенство, отново регистрираме 14 отличия. Този път обаче титлите са цели 7. Абсолютна световна шампионка е Диляна Георгиева, а световни вицешампионки са Анелия Раленкова и Лили Игнатова (заедно с Галина Белоглазова от СССР - б.а.). В титанична битка при ансамблите България отново е на върха на света - първо място с оценка 39,300. СССР е втори с 39,200. В Испания през 1985-а отново сме на първо място по медали - 12 отличия, като обаче световните титли са вече 8! Почетната стълбичка в многобоя при индивидуалните грации отново е изцяло българска. Първа пак е Диляна Георгиева, втора е Лили Игнатова, а трета - Бианка Панова. Ансамбълът отново е над всички и печели поредна световна титла. Зад тези потресаващи успехи обаче стоят много и какво ли още не. Започваме с Анелия Раленкова, която е кралицата в Мюнхен 1981. Нешка Робева я гласи за титулярка още на предното световно - в Лондон 1979, защото още тогава Анелия е доказала класата си. Тя печели всичките 8 контролни състезания преди шампионата и е в пълното си право са се надява на титулярно място в отбора. И Робева наистина включва Раленкова в състава за Лондон за сметка на Кристина Гюрова. Новината обаче стига до ЦК на БКП. Робева получава заповед за уволнение. Решението на ЦК обаче трябва да се утвърди от БСФС и това спасява Нешка, която на всичко отгоре е болна от бронхопневмония. Тогава Трендафил Мартински взема йезуитско решение - да й даде година изпитателен срок, за да промени характера си. А за Лондон като титулярка заминава Гюрова, докато Раленкова е резерва. Анелия е разстроена, че не участва, и през 1980-а Робева я остава да се съвземе. Треньорката налага Лили Игнатова и не товари толкова Раленкова с големи очаквания. За да може тя да изригне с пълна сила на световното в Мюнхен през 1981 г. Тогава всяка една от трите ни грации - Анелия Раленкова, Илиана Раева и Лили Игнатова може да стане абсолютна шампионка. Но късметът се усмихва на Раленкова. Но нивото на трите е толкова изравнено, че в крайното класиране само една десета от точката прави разликата. Една десета преднина на шампионката пред двете вицешампионки Раева и Игнатова. Някъде в този период окото на Робева хваща и една друга грация - Диляна Георгиева, дъщеря на известната в миналото гимнастичка и после треньорка в Пазарджик Виолета Бехчийска. Майката дава много добра основа на дъщеря си. \"След нея трябва само да добавяш, да шлифоваш. Не е нужно да се връщаш назад да оправяш грешки. Диляна е бърза, динамична, възприемчива. С нея се работи леко, приятно. Реших да направя един доста смел експеримент. Диляна щеше да поднесе на съдийките една Всичко, което поставях на това пъргаво като невестулка момиче, беше вече наистина живо предизвикателство. Съвсем необичайно. Нещо като джаз-гимнастика\", разказва Робева в книгата \"Жажда за върхове\". Самото утвърждаване на Диляна Георгиева като титулярка за световното в Страсбург 1983 обаче става по един доста странен начин. Федерацията иска да лансира Даниела Грънчарова от ЦСКА за сметка да Илиана Раева и Анелия Раленкова. На републиканското през лятото на 1983-а, на което трябва да се избистри съставът за световното, срещу двете има сериозен съдийски комплот. \"Мощно сдружение за унищожаването на две големи състезателки - това беше съдийството на републиканското първенство. Бяха решили да направят Даниела Грънчарова републиканска шампионка и така да ме принудят да я включа в тройката... Даниела играеше една скучна програма, при това стегната, за да не сбърка. Съдийките, без много да се чудят, й вдигат високи оценки. Ощетяваха Илиана и Ани, спазваха някаква справедливост към Лили, вдигаха безобразно високо Даниела и изтърваха Диляна, за която не се сетиха. Игра си Диляна с огромно настроение, незасегната от тези тънки сметки, и за всеобща и своя изненада се видя изведнъж републиканска шампионка. На второ място бяха Игнатова и Грънчарова\", разказва Робева. Илиана Раева е съсипана от тази гавра и повече не се връща в залата. Раленкова обаче преглъща унижението. Робева пък не се съобразява с класирането и взима за световното Диляна Георгиева, Лили Игнатова и Анелия Раленкова. На самото световно в Страсбург Диляна Георгиева прави чудеса като дебютант. За разлика от нея нервите на големите звезди на СССР Даля Куткайте и Галина Белоглазова не издържат. Първата се проваля рано с гръм и трясък, а на Белоглазова й предстои последно изиграване на бухалки. Трябва да го изиграе без грешка и да бъде шампионка. Тя обаче се спъва и изпуска бухалките в последната секунда. Буквално на самия финал, когато остава само да се поклони на публиката и да поеме короната. След нея на килима излиза Диляна Георгиева. И играе като шампионка - със самочувствие, изящно, безгрешно... Публиката я аплодира през цялото време, изправена на крака. След две години - във Валядолид 1985, Диляна, окуражена и окрилена от успеха по-рано, пак е на върха на света. Триумфът на нашите е пълен, защото втора е Лили Игнатова, а трета Бианка Панова. На този шампионат се заражда голямата любов на испанската публика към нашите. Още щом по уредбата се чуе \"булгарос\", испанците полудяват. \"Диляна се хвърли и игра такава фантастична лента, че, струва ми се, в четирите дни на първенството нямаше \"по-щура\" композиция, \"по-щуро\" изиграна. И макар че на този етап още не се вдигаха десетките, това беше повече от всички десетки. Тук се видя, че Диляна ще е шампионката. Само трябваше да издържи на собственото си неповторимо, неиздържимо от никоя друга темпо… Дойде ред и на Бианка. Най-силната дебютантка, която някога се е появявала! Вярно, в Мюнхен Анелия стана абсолютна световна шампионка, в Страсбург Диляна стана абсолютна световна шампионка, във Валядолид Бианка беше трета в многобоя, но нито Ани, нито Диляна са били така зрели в дебюта си. После узряха, после станаха големите гимнастички. Имаха шанс да се появят, когато другите силни или грешат, или имат по-неблагодарния си жребий\", разказва Робева в \"Жажда за върхове\". Още на другия ден по средата на състезанието испанските вестници обявяват, че българките играят гимнастиката на двехилядната година и е невъзможно другите да се състезават с тях. И още - че до двете „страшилища“ Георгиева и Игнатова може да застане с достойнство само още една гимнастичка - петнайсетгодишната Бианка Панова. Ансамбълът също води титанична битка и бие отбора на СССР с 25-хилядни в крайното класиране. Такъв триумф, като нашия във Валядолид, светът на гимнастиката не бе виждал. До Варна 1987, когато рекордите вече са за \"Гинес\".", "date": "2018.09.11", "title": "И потече златната река..."}
{"url": "https://www.monitor.bg:443/bg/a/view/13-nashi-kompanii-na-panaira-v-solun-144011", "text": "13 са фирмите, които представят България на най-големия за последните 20 години Солунски международен панаир. Изпълнителна агенция за насърчаване на малките и средни предприятия (ИАНМСП) организира участието на рекрден брой родни фирми, които представят продукцията си сред 1500 изложители от над 20 държави. Водещ партньор на 83-тото издание на Thessaloniki International Fair e САЩ, а до края на изложението на 16 септември се очакват над 260 000 посетители, съобщи пресслужбата на ведомството. Взаимното сътрудничество и насърчаване на българския бизнес бе темата на срещата между и.д изпълнителния директор на ИАНМСП д-р Александър Минев и. д. изп. директор на ИАНМСП и директорът на солунската търговско-индустриална камара Йоанис Масутис. Основен приоритет на сътрудничеството е осъществяването на съвместни проекти в подкрепа на МСП, включително и такива с европейски средства. С подкрепата на ИАНМСП, българските компании се наредиха до корпоративни гиганти с водеща световна икономическа роля, като Microsoft, Google, Cisco, Coca Cola на най-важният панаир в Гърция и едно от най-важните събития в Югоизточна Европа. Солунският панаир е от общ характер, но основни акценти на тазгодишното издание са козметика, храни и напитки, енергетика, иновации, автоматизация, образование, развлекателна индустрия, предприемачество.", "date": "2018.09.11", "title": "13 наши компании на панаира в Солун"}
{"url": "https://www.monitor.bg:443/bg/a/view/baba-mara-ot-petrich-progoni-kradci-s-tojaga-144018", "text": "Преди няколко дни петричанката баба  Мария Трендафилова не се поколеба да прогони  с тояга нагли крадци, когато ги заварила да събират метални домакински уреди от двора й. Връщайки се от магазина в къщата си старата жена заварила двама цигани сръчно да товарят в каруца уредите  от лятната  й кухня:  “Видях, как влиза тоя с каруцата, в двора ми и взема котлона за готвене, разказвала баба Мара на комшиите си по къща, която се намира до Трето основно училище „Гоце Делчев“ в центъра на Петрич. До него бях оставила тенджери и други железни работи,“ обяснила още бабата. Тогава тя не се поколебала и взела тоягата, която винаги стояла подпряна до дворната врата и ...подгонила крадците. \"Замахнах да ударя тоя в двора по главата, и друг път да не влиза, за да краде. Познавах ги, от близкотто село Кавракирово са. Друг циганин от същото село, който се казва Митко, ми открадна количката. И тя беше железна, като с нея си вършех домашна робота. Предвижвах си тухли и други неща, по ремонта на къщата ми “ – аргументира решителните си действия възрастната петричанка. Баба Мара е известна в Петрич, като събирачка на четирилистни детелини, които подарява редовно на всички президенти на България, когато идват на хижа „Беласица“ за празника Цветница. Тя е дългогодишен учител, както и изявен планинар от туристическо дружество „Калабак“. Изкачвала всички високи върхове на околните планини, в района на Благоевградска област и съседната Кюстендилска област.", "date": "2018.09.11", "title": "Баба Мара от Петрич прогони крадци с тояга"}
{"url": "https://www.monitor.bg:443/bg/a/view/nepovtorimata-bianka-8-desetki-ot-8-vyzmojni-144017", "text": "Преди триумфа във Варна обаче Бианка попада в една истинска центрофуга от емоции, скандали и контузии, която е на път да я извади от световното. Но нека започнем поред... В месеците преди мондиала Панова чупи метатарсална костица на единия крак. Предложението на проф. Шойлев е кракът да се гипсира. Нешка Робева побеснява, защото предусеща провал на домашното световно. Бианка е основната й състезателка и тази контузия ще я върне много назад в подготовката. Тя я праща при д-р Чавдар Нинов, който е към медицинската служба на спортен клуб Левски. Нинов е истинско светило в професията си и е помогнал на много големи наши шампиони да излекуват травмите си и да се върнат на върха. Йорданка Донкова, Любомир Герасков, Асен Златев и много други са му безкрайно благодарни, че е спасил кариерите им. Дотук нищо необичайно. Но шокът и за самата Бианка настъпва, когато тя се влюбва в д-р Нинов. А и той в нея. Започва 9-седмична греховна любов, защото Бианка е едва на 17, а Нинов е женен с дете. Двамата се опитват да се крият, но Всъщност съпругата на Нинов, която е акробатка, разбира за връзката им и се оплаква на Робева. Бъркат в нещата на Панова и намират личния й дневник, където тя е описала всичко. Робева от своя страна снася всичко на родителите на гимнастичката и хвърля цялата вина върху лекаря. Скандалът се разраства - д-р Нинов е уволнен, а за Панова постоянно е прикрепен човек, който да я следи да не кривне. За ръка в залата, на аерогарата, вкъщи. Така, след като е отделена от голямата си любов, за Бианка се зареждат дълги и мъчителни дни на терзания и тежки тренировки преди световното, където няма право на грешка. \"Колкото повече ме изолираха, толкова повече в мен нарастваше гневът от бруталното навлизане в личното ми пространство. От разполагането им с моите чувства! С моя живот! Бях вече 18-годишна, по дяволите! Не можех да говоря, не можех да питам, не можех да се откажа от гимнастиката, не ми бе позволено дори да обичам! Единственото, което можех - НЕ! - което бях задължена да правя, бе да тренирам\", пише Пенова в книгата си \"В името на голямата цел - Зад кадър\". В такова състояние на духа Бианка стартира на световното във Варна. Притеснението преди първото излизане на килима за съчетанието на обръч на \"Лунната соната\" е голямо. Публиката е препълнила залата, еуфорията е неимоверна. Щом тръгва музиката обаче, всичко за Бианка става като фон и тя играе в някакъв зашеметяващ транс. Самата тя определя себе си като безчувствена и хладна, но отстрани изглежда изпепеляваща. Изпепеляваща по шампионски. Всяко нейно излизане на килима е истинска класика - 8 максимални оценки 10, абсолютна световна титла и още 4 титли на отделните уреди. Всички в нашия лагер са във възторг и крещят: \"Браво, Биби!\", но Панова не им обръща внимание и след всяко съчетание намира някой тъмен ъгъл да си поплаче. Самият президент на МОК Хуан Антонио Самаранч и шефът на БОК Иван Славков я награждават със златния медал и специално изваяна кристална ваза. Триумфът ни е пълен, защото на второ място в многобоя с равни оценки са други две българки - Адриана Дунавска и Елизабет Колева. Дунавска освен това печели злато на въже, а Колева - бронз на лента. Ансамбълът ни в състав Мая Таскова, Елена Лазарова, Таня Ставрева, Петя Чолакова, Камелия Дунавска, Ивелина Дешкова и Лидия Бочева с треньор Димитричка Маслева печели три титли - една в многобоя и две на отделните уреди. Тук трябва да отбележим, че във Варна 1987 за първи път при ансамблите се играят две съчетания и се раздават три комплекта медали - в многобоя и на отделните уреди. Така България записва най-великото си участие на световно - 9 световни титли и общо 12 медала! След две години мондиалът е в Сараево, но там представянето ни не е толкова добро, най-вече заради разрушителния конфликт между Нешка Робева и Бианка Панова. Всъщност Бианка където е нарочена за основен виновник за това, че не печелим злато. Бианка изпуска бухалка в края на съчетанието си и остава на четвърто място. Тя не може да понесе целия този стрес и казва \"Край\". В спорта я връща обаче не някой друг, а самият д-р Нинов, с който тя е възобновила връзката си след дълго прекъсване. Цели 6 месеца той я увещава да поднови тренировки и да не се предава. Че всъщност не е виновна за нищо и трябва да вземе своя реванш. \"Не толкова за реванш, колкото до това да покажа на себе си, че съм жива, че не са ме смачкали. Признавам, ако не беше Чавдар, никога нямаше да се върна на темата \"Художествена гимнастика\". А аз съм от хората, които, като затворят една страница, никога не се връщат да я разгърнат отново\", казва Панова в книгата си. Тя започва да тренира сама, като единствената й опора е любимият мъж. Той й е всичко - приятел, доктор, шофьор, бодигард, психолог, треньор... От федерацията по художествена гимнастика уверяват Панова, че ще й предоставят равен старт със състезателките на Нешка Робева - Адриана Дунавска и Юлия Байчева. След колосални тренировки и много мъки Панова си спечелва правото да участва на световното в Сараево. Но проблем идва от това как да впишат д-р Нинов в делегацията. Бианка не може без него и настоява той да е до нея на шампионата, той да я извежда на килима. \"Това бе изключителен случай. В гимнастиката освен лекари, корепетитори и хореографи нямаше други мъже. Беше първи и единствен казус в световната гимнастика\", разказва Бианка. Но това е малка грижа на фона на войната с Нешка Робева. Ако досега тя е тлеела, то на самото световно избухва с пълна сила. Бианка постоянно е саботирана - проблеми с настаняването в хотела, проблеми при провеждането на тренировките. \"За първи път българската делегация бе така разединена. Примката около нас се затягаше. На тренировки нямаше толерантност. С момичетата на Нешка - индивидуално и ансамбъл - като че ли не се познавахме, не си говорехме... Като че ли не се борехме за едно и също нещо. Националният интерес на България бе избутан в ъгъла заради личностна надпревара\", допълва Бианка. След като Панова помага на нашите да спечелят световната титла отборно, тя и Нинов се връщат в стаята си в хотела и Те са принудени да изхвърлят цялата храна, защото се опасяват, че някой може да е сложил нещо вътре. \"Беше късно вечерта и нямаше отворени магазини или ресторанти. Трябваше да си легнем гладни\", пише Панова. На следващият ден е надпреварата в индивидуалния многобой и Бианка докосва втора поредна абсолютна световна титла. Тя играе страхотно и след като всичко свършва, сяда на трибуните с Чавдар Нинов, за да чакат края на състезанието. От първото място може да я измести само Александра Тимошенко от СССР. Тя излиза последна на съчетание с въже. Първо обаче допуска две малки грешки, а в средата на съчетанието идва и големият гаф - въжето се оплита в кока й. Очевидна грешка, за която според всички няма как да й вдигнат по-висока оценка от тази на Панова. Дори колежки и специалистки от всички страни започват да поздравяват Бианка на трибуните. После обаче на светлинното табло се появява оценката на Тимошенко и за всеобщо учудване тя е с 0,05 по-висока от тази на българката. Бианка и Нинов подават контестация и засегнатите страни се събират. Шефката на руската федерация Дерюгина също отива при Егле Абруцини и Юри Титов - главните шефове, които могат да решат спора. Започва голям пазарлък, като в крайна сметка отговорните фактори решават да изравнят оценките на Панова и Тимошенко и да има две световни шампионки. Условието обаче е Адриана Дунавска, която до този момент е трета с равна оценка с Оксана Скалдина, да отиде на четвърто място и Скалдина да остане сама на третата позиция. \"Нешка нахълтва на срещата и разбирайки, че нейната питомка няма да вземе дори медал, побеснява... Заплашва Мария Гигова, че жива в България няма да се прибере, и така... Поради страх, липса на далновидност и мекушавост България остана без златно отличие. Два медала - сребърен и бронзов, не можеха да се сравнят с тежестта и значението на един златен\", с тъга пише в книгата си Бианка Панова. Взе пак тя не остава капо на това първенство. Печели три световни титли - отборно, на въже и на обръч. Ансамбълът ни пък, воден от Ефросина Ангелова, прибавя злато в многобоя и злато на 6 чифта бухалки.", "date": "2018.09.11", "title": "Неповторимата Бианка - 8 десетки от 8 възможни"}
{"url": "https://www.monitor.bg:443/bg/a/view/otkriha-silno-razlojen-trup-kraj-dobrichko-selo-144006", "text": "Силно разложен труп на 32-годишен мъж бе открит край жп спирката на добричкото село Равнец, научи „Монитор”. Информацията бе потвърдена от окръжния прокурор Пламен Николов. Самоличността на мъжа е установена – той е от село Люляково и е обявен за издирване на 24 август от близките си. Мъжът страдал от психично заболяване и не се губел за пръв път. Тялото било намерено от кантонер, който трябвало да почисти района. Докато служителят работел с косачката, се натъкнал на тялото, облечено с тениска, дънки и маратонки. Веднага подал сигнал в полицията. Мястото, където трупът е намерен, е обрасло с трева и буренясало, от там не минават хора, обясниха живеещи в Равнец. Причината била, че в селото вече не спират влакове и ЖП-спирката не работи. Трупът е силно разложен, на места тялото било нагризано от животни. При огледа не са открити следи от умишлено причиняване на смъртта, коментира Пламен Николов. Очаква се окончателното становище на съдебния лекар.", "date": "2018.09.11", "title": "Откриха силно разложен труп край добричко село"}
{"url": "https://www.monitor.bg:443/bg/a/view/premieryt-borisov-otkri-novata-it-gimnazija-v-burgas-143998", "text": "Министър-председателят Бойко Борисов откри новата и модернизирана Професионална гимназия по компютърно програмиране и иновации в Бургас. “Имате възможност да се обучавате в заведение, което трудно се вижда и на Запад”, подчерта премиерът и допълни, че в училищното настоятелство са големи фирми, които ще съдействат за създаване и продажба на IT продукти, изработени от учениците. После се обърна към кмета: „Знам, че догодина ще искате тук да има двойно повече ученици и да увеличим капацитета му, познавам ви, но това е бъдещето!“ “През следващите десетилетия трябва да бъдем създатели на дигитални устройства. От това зависи дали ще бъдем развиваща се страна. Тук ще има иновации и те ще тръгват от училище. Училището е впечатляващо със своята материална база и с профила си. Това е училище на бъдещето и прави Бургас град на бъдещето”, посочи министърът на образованието Красимир Вълчев, който също присъства на откриването на гимназията. След ремонта учебното заведение разполага с високотехнологичен кампус по западен образец – с отделни сгради и просторен двор, извън шума и трафика на големия град. Четирите сгради са напълно обновени и модернизирани - с поставени топлоизолация и хидроизолация на стените и покривите, нова дограма, енергоефективно осветление, нови отоплителни и електрически инсталации. Вътрешните помещения са ремонтирани, обзаведени и оборудвани с най-модерна техника – компютри, 3D принтер, мултимедийни екрани и интерактивни дъски, система за видеоконферентни връзки и роботизирани устройства. Четири паралелки с 108 ученици са приети от тази учебна година в IT-гимназията. Те ще се обучават в две специалности - \"Програмно осигуряване\" и \"Приложно програмиране\". В първата ще се изучават роботика, изкуствен интелект и компютърните езици - C#, Java и Python. Втората специалност е свързана със софтуерно инженерство и разработване на приложения и програми за различни компютърни устройства чрез C#, Java и Java Script. Учениците ще ползват най-съвременно дигитализирано учебно съдържание, разработено от Microsoft и Google, съчетано с безопасна виртуална среда за обучение на всеки ученик. Освен компютърни науки, в кампуса ще се изучава задълбочено и английски език. Гимназията по програмиране в Бургас е сред първите учебни заведения, които внедряват в обучителния процес на своите ученици собствен хуманоиден робот. Целта е хуманоидът да се обучава заедно с учениците на високотехнологичното училище и да развива своите функционалности благодарение на тях. „Откакто съм кмет няма друг случай да се вземе толкова бързо решение да се изгради ново училище. Точно преди 9 месеца бях при минтистър-председателя и му обясних каква е нашата концепция да се изгради едно ново училище на технологиите, на бъдещето. Вече сме тук, пред новия кампус на технологичното училище на България. Има записани деца от София, Варна, Шумен и други. Това е начало на новото технологично образование на Бургас и България. Ще се радвам да доживеем първият випуск да завърши. Вие сте първите, които ще преминат прага, благородно ви завиждам“, каза кметът Димитър Николов. Директорът на IT гимназията Димитрина Тодорова приветства гостите и обяви, че Бургас дава път на дигиталното поколение - на децата, които ще променят света. Премиерът инспектира лично и строежа на спортната зала „Арена Бургас”. Тя е от огромно значение за българския спорт, защото ще позволи България да домакинства още повече състезания от най-висок ранг. Планира се \"Арена Бургас\" да бъде използвана дори за лека атлетика, царицата на спортовете. Веднага след откриването й България ще може да кандидатства за домакинство на Европейски и Световни първенства по лека атлетика в зала. Спортното съоръжение е без аналог и е разделено функционално на четири подобекта: основна зала за лека атлетика, хандбал, баскетбол, бойни спортове, волейбол и др., в това число концерти, конференции и конгреси, малка зала с капацитет 1500 души, тренировъчна зала и открит етажен паркинг с над 800 места. \"Като стане готова, всички ще искат да дойдат тук\", заяви Борисов.", "date": "2018.09.11", "title": "Премиерът Борисов откри новата IT гимназия в Бургас "}
{"url": "https://www.monitor.bg:443/bg/a/view/zaplatite-na-voennite-po-nova-formula-143996", "text": "Нов начин на формиране на заплатите на военните ще бъде въведен от януари 2019 година. Това предвиждат поправки в Закона за отбраната, който са пуснати за обществено обсъждане от военното министерство. Така занапред освен званието и заеманата длъжност, критерий ще бъде компетентност и отговорност, което значи образованието и квалификацията, професионалния опит, физическото и психическото натоварване. Според МО новият начин за формиране на заплати ще постигне по-точен баланс за заплатите спрямо званието, длъжността и образованието. Промените предвиждат да се оптимизират възможностите за попълване на длъжности за военнослужещи, за които се изисква допълнителен образователен ценз, квалификация, професионален опит и др. Според военното ведомство това ще доведат до частично преодоляване на недостига на кадри в армията. Така ще бъдат привлечени специалисти и военната професия ще бъде по-конкурентна на пазара на труда, пише в мотивите. Според предложените текстове това ще стимулира и военните да изпълняват задълженията си по-качествено. В предварителната оценка на промените е записано, че важно условие за справедливо оценяване на труда на отделните категории военнослужещи е въвеждането на по-големи разлики в размерите на техните основни месечни възнаграждения. До края на годината трябва да бъде въведен нов класификатор за длъжностите за военните, а се предвижда за съществуващите 21 звания да бъдат определени 99 длъжностни нива.", "date": "2018.09.11", "title": "Заплатите на военните по нова формула"}
{"url": "https://www.monitor.bg:443/bg/a/view/klystyr-podpomaga-uchastieto-v-panairi-na-malki-iznositeli-144002", "text": "Клъстър, създаден с финансиране от 486,87 хил. лв. по ОП „Иновации и конкурентоспособност“ ще подпомага участието на малки и средни български фирми износители от сферата на машиностроенето на панаири и изложения и нас и в чужбина. „Основно в клъстъра членуват фирми занимаващи се с производство на машини или части и компоненти за тях“, уточни изпълнителният директор на клъстъра Добромир Добрев. По думите му 15-те фирми, които засега сега са в сдружението продават продукцията си в Германия и Франция. Според проучване на конюнктурата на пазара, направено от клъстъра много перспективни пазари за тях са още и Италия и съседна Румъния. Добрев обясни още, че организацията ще наеме малък щанд и на специализираните изложения в Хановер, Лайпциг и френския град Лион, които са профилирани за поддоставчици, каквито са почти всички фирми от клъстъра. На него те ще могат да се представят. По думите му по един човек от фирма ще пътува до мястото на панаира на разноски на клъстъра. „Наши фирми ще участват и на подобни изложения за аграрна техника в София, Пловдив и Букурещ.", "date": "2018.09.11", "title": "Клъстър подпомага участието в панаири на малки износители"}
{"url": "https://www.monitor.bg:443/bg/a/view/razfasovat-stari-avtomobili-nasred-selo-kraj-stara-zagora-144004", "text": "Няколко десетки аварирали и спрени от движение леки автомобил са стоварени насред старозагорското село Братя Кунчева и чакат реда си да бъдат разкомплектовани и евентуално продадени за скрап, установи репортерска проверка. Според кмета на Братя Кунчеви Георги Георгиев автоморгата действала от поне 2 години, тя била притежание на съселянина му Иван Христов.  Част от колите и купетата са нахвърляни на самата улица, друга е складирана в двора, който уж бил собственост на потребителната кооперация от съседното село Дълбоки. Навсякъде се валят потрошени  лайстни, калници и стъкла. Селският управник  не знаел дали има издадено разрешително от РИОСВ- Стара Загора за тази дейност, нямал информация и за фирмата. „Има си проверяващи органи, аз не съм човекът, който  може да търси отговорност…“, лаконично обясни Георгиев. Появилият се заради интереса на репортер Иван Христов отрече да има регистрирана фирма, по думите му местните дори трябвало да му благодарят, защото  не чакал на социални помощи, а работел. „Изкупувам спрени от движение автомобили от Стара Загора, докарвам ги тук на собствена сметка и с двете си ръце ги разкомплектовам. Едната площадка ми е под наем. Никой не ми е казвал, че трябват някакви разрешителни. Правя го от 5-6 месеца, никой не ме търсил или питал. Разглобените части съм складирал в собствения си двор. Старите ламарини продавам за скрап, напоследък цената на желязото се вдигна и сега е 16 ст /кг, свалените части давам на приятели, не ги продавам…“, заяви той, но не можа за обясни, защо част от колите са с табелите си. Човекът дори не е чувал че съществува Закон за управление на отпадъците , по силата на който работата на автоморгите е на разрешителен режим, а селото , в което живеят над 750 души и което се намира на десетина километра от Стара Загора никога не е било обект на екопроверка. По данни на служители в администрацията по уличките му имало от години „паркирани“ поне 7 спрени от движение автомобили, без да се броят тези, които се разфасоват в моргата. Сред тях е и истински ветеран от марката „Уаз“, на който са натоварени останки от рибарска лодка.", "date": "2018.09.11", "title": "Разфасоват стари автомобили насред село край Стара Загора"}
{"url": "https://www.monitor.bg:443/bg/a/view/nacionalite-v-bitka-za-3-mln-v-ligata-na-naciite-144000", "text": "Освен повдигане на самочувствието, ударният старт на родните национали в Лигата на нациите ще донесе със себе си и солидни средства. „Лъвовете“ изиграха вече първите си два мача от своята група в Лига „C“, като постигнаха две победи и в момента са лидер в класирането. Наред с точките за националния коефициент обаче, селекцията ни ще може да заработи и никак не лош паричен ресурс от УЕФА. Общият награден фонд в рамките на целия турнир за всички 55 отбора е на стойност 76.25 млн. евро, като победителят ще спечели 4.5 млн. Самото участие в турнира гарантира приходи, разпределени спрямо дивизиите, в които участват отборите. В Лига „A“ сумата е в порядъка на 1.5 млн. евро за всеки участник, в Лига „B“ - 1 млн., Лига „C“ - 750 хиляди и Лига „D“ - 500 хиляди. По-големите суми, разбира се, идват за победителите във всяка група, като при подобен успех сумата ще се дублира, което означава, че първо място за България ще генерира за БФС приход от 1,5 млн. евро (около 3 млн. лева). Федерациите, които ще се борят за трофея на турнира, получават средства и в зависимост от мястото, което ще заемат. Първото гарантира 4.5 млн. евро, второто - 3.5 млн. евро, третото - 2.5 млн. евро и четвъртото - 1.5 млн. евро. По пътя към мечтания триумф в групата националите ни ще посрещнат Кипър на 13 октомври от 21:45 часа, като селекцията на Петър Хубчев разчита на пълни трибуни. За целта от БФС направиха жест към привържениците и пуснаха евтини билети. Талоните са вече в продажба, като запалянковците имат възможност да закупят пропуски на половин цена в периода между 11 и 17 септември включително. Между 18 и 24-ти включително билетите ще се продават с по-малка отстъпка, а на 5 октомври ще бъдат пуснати и на касите на националния стадион. В момента цените варират между 5 и 100 лв.", "date": "2018.09.11", "title": "Националите в битка за 3 млн. в Лигата на нациите "}
{"url": "https://www.monitor.bg:443/bg/a/view/16-tona-hrana-na-den-izjajdat-systezatelite-na-svetovnoto-pyrvenstvo-po-grebane-v-plovdiv-144003", "text": "6 тона паста и 6 тона зеленчуци, както и 4 тона месо на ден изяждат състезателите и техните екипи на Световното първенство по гребане в Пловдив. Предпочитанията към месото са да е пилешко и телешко, като количествата на свинското са по-ограничени. Основаната храна за отборите обаче се оказва пастата. На ден в Пловдив се консумират по около 6 тона макаронени изделия. Толкова е и количеството на зеленчуците, консумирани дневно от състезателите и техните екипи. Отборите са категорични, че не искат храната им да е пържена или панирана, макар че има и малки изключения. Едно от най-любопитните искания е отправено от националния отбор на Великобритания. В заявката им за храна фигурира изрична молба да им бъде предлагана българската мусака. Британците обожават също палачинки със спанак и сирене. Всъщност англичаните се оказаха най-големите ценители на тукашната кухня.  Дотолкова харесват родните специалитети, че всеки ден от хотела им поръчват допълнително количество продукти. Ценители на родната кухня се оказаха и новозеландците, които се влюбили в българското сирене по шопски. Спортистите на Норвегия пък имат специални изисквания към някои от храните. Те направили инструктаж на готвачите си в хотела как да им приготвят каша от овесени ядки с мед и канела за закуска. Освен това някои от състезателите консумирали безглутенови храни. Затова и си носят хляб от родината. Литовците пък настоявали да имат в менюто картофени кюфтета и различни ястия с картофи. Със специални изисквания са и австралийците, които предварително са поръчали фъстъчено масло, авокадо и гуакамоле да присъстват задължително в менюто им.  ", "date": "2018.09.11", "title": "16 тона храна на ден изяждат състезателите на световното първенство по гребане в Пловдив"}
{"url": "https://www.monitor.bg:443/bg/a/view/do-120-lv-broim-za-eros-ramacoti-144001", "text": "Едно от най-големите имена на италианската музика Ерос Рамацоти се връща за голям концерт у нас на 3 октомври 2019 г в зала „Арена Армеец“. Датата е част от предстоящото световното турне в подкрепа на новия му албум „Vita ce n`e’“ („Има живот“). Билетите за меломанското събитие ще са в продажба от 13 септември на цени между 40 и 120 лв. По време на световната си обиколка Ерос ще концертира на пет континента, а стартът ще бъде даден на 17 февруари в Мюнхен. По време на шоуто му у нас ще чуем парчета от новия албум, който ще е на пазара от 23 ноември, но и вечните хитове на италианеца. Суперзвездата е считан за един от най-успешните италиански музиканти, а блестящата му кариера продължава повече от тридесет години. Той е издал 14 студийни албума, един краткосвилещ, три компилации, три лайв албума и 37 сингъла, а продажбите му надхвърлят 60 милиона в световен мащаб. Музикантът е работил заедно с артисти като Шер, Тина Търнър, Андреа Бочели, Анастейша, Джо Кокър, Хулио Иглесиас, Лин Дейвис, Лучано Павароти, Никол Шерцингер и Рики Мартин.", "date": "2018.09.11", "title": "До 120 лв. броим за Ерос Рамацоти"}
{"url": "https://www.monitor.bg:443/bg/a/view/vlado-karamazov-lekuva-gneva-s-ulichni-boeve-v-otkradnat-jivot-144007", "text": "„В „Откраднат живот“ ние изследваме недрата на човешката душа, а в този сезон ще изследваме анатомията на гнева. Още в първи епизод, пътищата на тримата главни герои ще се пресекат. Героят на Владо Пенев – професор Цонев, е баща на Ева/Ани Папапдопулу/ и новият директор на болницата, който бързо ще влезе в сблъсък с доцент Банков. Докато Банков се прибира от Германия, буквално ще се натъкне на героя на Владо Карамазов, когото зрителите ще видят в улични боеве“, разкри в студиото на \"Здравей, България\" продуцентът Евтим Милошев. разказа Владо Карамазов, загатвайки, че Христо Карагьозов е лекар с отнети права. Именно срещата му със завърналия се доцент Банков ще го отведе в МБАЛ „Св. Кирил“. Един живот ще бъде поставен на карта, а ужасяващите събития от миналото ще връхлетят с нова сила познати и нови герои. Още в първи епизод на новия сезон гневът ще се окаже водещата и най-слабата страна на лекарите, които ще превъзмогват себе си в името на призванието. „Този сериал дава трибуна на нови актьори. Пример за това е Неда Спасова – изключително талантлива актриса, с която работим от 2 месеца“, допълни Карамазов. с чувство за хумор заяви Владо Пенев, признавайки, че се изисква изключителна концентрация в изиграването на роля, която продължава цял сезон. Двамата актьори допълниха, че често успоредно в болницата се снимат сцени от различни епизоди, но динамиката се овладява именно от експертния екип. Последната добра новина за хитовия български сериал е номинацията между 22 продукции на фестивала Mediamixx в Солун - „Откраднат живот“ се класира в топ 3 в категория „Най-добър сценарий“. Той ще се бори с продукции като Babylon Berlin /Германия/ и Raven /Полша/. Новият сезон на „Откраднат живот: Анатомия на гнева“ започва тази вечер от 20 ч. по Нова тв.", "date": "2018.09.11", "title": "Владо Карамазов лекува гнева с улични боеве в „Откраднат живот“"}
{"url": "https://www.monitor.bg:443/bg/a/view/robyrt-redford-se-pensionira-143985", "text": "Холивудският ас Робърт Редфорд обяви, че прекратява 50-годишната си актьорска кариера. Това се случи в рамките на кинофестивала в Торонто, където той представи продукцията си „Старецът и пистолетът“. Той заяви по време на пресконференция, че това е В лентата Редфорд скача в кожата на банков обирджия, който е залавян 17 пъти за 60 години, но така и не влиза в затвора. \"Винаги са ме привличали хората извън закона, откакто бях дете, а и съм имал такива роли, така че просто продължих . Това е весел филм. Истинска история.\", сподели звездата от „Буч Кисиди и Сънданс Кид\". 81-годишният носител на „Оскар“ обаче няма да обърне гръб на изкуството, което е „първата му любов“, като дава заявка да продължи да режисира.", "date": "2018.09.11", "title": "Робърт Редфорд се пенсионира "}
{"url": "https://www.monitor.bg:443/bg/a/view/jana-marinova-snima-kryvta-na-pelikana-s-nemskata-zvezda-nina-hos-143995", "text": "Яна Маринова е част от българският каст на копродукцията с Германия „Кръвта на пеликана“, в която голямата звезда е носителката на „Сребърна мечка“ Нина Хос. Голяма част от снимките се състояха през август, но екипът ще продължи да работи и идните месеци по подкрепената от НФЦ продукция. сподели в „На кафе“ Яна Маринова, която е успяла да почива едва два дни това лято между репетициите в театъра и на сета на „Кръвта на пеликана“. От българска страна във филма ще изгреят още Димитър Баненкин и Албена Колева, както и две от основни героини – десетгодишната Аделия Ослепо и шестгодишната Катерина Липовска. Малките актриси влизат в главните роли на осиновените от България дъщерички на героинята на Нина Хос – Вибке. Историята обаче е по холивудски маниер със всички обрати и интересното завързване на обстоятелства, което те държи под напрежение“, разкрива Маринова. Родната звезда не скрива възхищението си и от немската си колежка, за която казва, че е „изключителен професионалист“. „Работи с колегите месеци наред, за да разбере психологията на това да работиш с коне. Подготвя се и емоционално и физически за тази роля дълго време“, разказва Яна. Самата тя също се подготвя отдавна за образа си на шеф на конната полиция. В последния месец и половина например тренира почти всеки ден езда, въпреки че практикува конен спорт от 7-8 години вече. казва перфекционистката. Това й старание, носи на Маринова и похвали от продуцентката на „Кръвта на пеликан“ Верена Грефе Хофт. „Мисля, че е невероятна актриса и сме много горди, че е част от този филм. Има важна роля за филма, която трябва да я играе човек, който много я усеща, както тя и го прави по най-професионалния начин“, споделя продуцентката. Докато чака старта на втората партида снимки на „Кръвта на пеликана“ Яна Маринова вече работи по новия си филм „Диви и щастливи“, на който сега ще бъде сниман трейлър. Зад продукцията застава отново екипа на успешния „Привличане“.", "date": "2018.09.11", "title": "Яна Маринова снима „Кръвта на пеликана“ с немската звезда Нина Хос"}
{"url": "https://www.monitor.bg:443/bg/a/view/pusnaha-fatme-ot-dolni-chiflik-kojato-iztegli-4500-leva-ot-chujdi-karti-143991", "text": "Варненски окръжен съд одобри постигнато споразумение между Окръжна прокуратура - Варна и Фатме Ахмед от Долни Чифлик. Тя се призна за виновна, че без съгласието на титулярите, използвала две банкови карти и изтеглила от тях общо 4 510 лв. Обвинението срещу 42-годишната жена бе, че в периода от 13 октомври до 11 декември м.г. в  Шкорпиловци, в условията на продължавано престъпление, изпразнила двете чужди банкови карти, като изтеглила наличните суми в тях. В първият случай само за денонощие, от 13 до 14 октомври, Фатме присвоила чрез 6 трансакции от Стефани Г. 3 970 лв..  Второто престъпление е извършено два месеца по-късно, когато неправомерно изтеглила на два пъти сумата от 540 лева от картата на Юлияна К. За извършените престъпления Фатме прие да й бъде наложено наказание „лишаване от свобода\" за срок от 6 месеца, изпълнението на което се отлага  за 3 години. За постогане на споразумението, неправомерно изтеглените суми били възстановени на пострадалите. За престъплението, на Фатме е възложена и възпитателна работа в ПУ в Долен чифлик към IV РПУ–Варна. Освен наказанието, тя ще трябва да заплати и направените по делото разноски от 438,01 лв. в полза на държавния бюджет, по сметката на ОД на МВР – Варна. Определението на Окръжен съд – Варна е окончателно и не подлежи на обжалване, поясниха от ВОС.", "date": "2018.09.11", "title": "Пуснаха Фатме от Долни Чифлик, която изтегли 4500 лева от чужди карти "}
{"url": "https://www.monitor.bg:443/bg/a/view/graciite-povedoha-v-otbornoto-143992", "text": "Българските състезателки поведоха в отборното класиране на световното първенство по художествена гимнастика, което се провежда в столичната зала \"Арена Армеец\". Днес нашите играха на топка и заслужиха аплодисментите на десетките фенове, дошли да се насладят на изпълненията им. Първа на килима излезе Невяна Владинов, която изигра великолепно съчетание то си, изпълнено с много трудности, нестандартни изхвърляния и улавяния на уреда. Този път и съдиите бяха по-благосклонни към Неви и и дадоха оценка от 19,000 т. (10,400 за трудност и 8,600 за изпълнение).  След нея Катрин Тасева взриви публиката с изпълнението си на музика от филма \"Ла Ла Ленд\". Тя получи още по-висока оценка от 19,400 т. (10,900 и 8,500) и излезе с втори резултат за многобоя от 38,250 т. след изиграването на първите два потока за деня. Последна от нашите игра най-младата - Боряна Калейн, която започна страхотно със серия от сложни пируети и интересни елементи. Дебютантката ни на световно обаче допусна нелепо падане на килима и бе накарана от съдиите - 17,700 (10,400 и 7,300). Така преди изпълненията на рускините на обръч довечера, нашите поведоха в отборното класиране със сбор от 112,700 т. След тях са италианките със 108,500 т.  Високите оценки на топка на Владинова и Тасева пък почти сигурно ще им осигурят участие във финала на топка довечера, тъй като пред тях са само трите рускини преди изиграването на втория и третия поток. \"Това е любимото ми съчетание, което досега през сезона ми създаваше проблеми и съм щастлива, че най-накрая го изиграх смело и без грешка. Успях да гледам изпълненията и на двете си съотборнички и нямах притеснение за тях, тъй като те излъчваха страхотно спокойствие\", заяви Владинова. \"Доволна съм от обедното си изиграване и се надявам да продължим така до края\", обяви Тасева. \"Много ме е яд за грешката, защото направих сложните неща, а на една от трудностите не успях\", коментира Калейн. И трите обявиха, че са готови да играят на макс до края на шампионата.", "date": "2018.09.11", "title": "Грациите поведоха в отборното"}
{"url": "https://www.monitor.bg:443/bg/a/view/do-kraja-na-dekemvri-bsp-obikalja-vsjaka-obshtina-143994", "text": "До края на декември БСП ще обиколи всяка българска община у нас, за да разясни своята „Визия за България“. Това разясни лидерът на БСП Корнелия Нинова от село Баня, където социалистите са на семинар и трябваше да изработят й конкретния график. \"Ще търсим максимално широко съгласие, надпартийно, българско по теми като демография и икономика, увери Нинова и добави - „Това е разговор с всички българи за бъдещето, а не партийна свада за настоящето. Няма нужда да обясняваме на хората, че живеят зле, че има корупция, че здравеопазването се разпада. Оттук нататък е какво след ГЕРБ и Патриотите“. „Решението ни е цялата група да отива в една област, разделена на по четири-пет човека, за да обхване всяка една община“, разясни соцлидерът. Тя уточни, че по ключови моменти в работата на парламента, групата ще се връща в пленарната зала. Като примери лидерът на БСП изброи ветото на държавния глава по АПК, гласуването на новите министри, обсъждането на бюджета и предложенията на БСП по него, както и Закона за пътищата. БСП са одобрили законодателната си програма за новия парламентарен сезон. Те са готови с четири законопроекта - за управление на държавните предприятия; за наследството на тракийските българи; за защита от домашното насилие; за защита на българското производство и срещу двойния стандарт на храните. Помолена да коментира последните скандали в управляващата партия Нинова заяви: „Борисов и Цветанов са на финала, ние сме бъдещето“. Уважаваме мнението на президента, той е институция, има своето мнение, което не съвпада с нашето. Различията ни с Радев не са драма“, отговори пък Нинова относно оценката президента Румен Радев, че в момента нови избори не са алтернатива.", "date": "2018.09.11", "title": "До края на декември БСП обикаля всяка община"}
{"url": "https://www.monitor.bg:443/bg/a/view/dara-i-papi-hans-se-razdeliha-143988", "text": "След като Ники Кънчев издаде, че Константин Трендафилов влиза в Къщата на „ВИП Брадър“ като ерген, поп звездата Дара потвърди този факт. Любимката на тийнейджърите и поетът, станал известен с алтер егото си Папи Ханс са разделени, но са запазили добрия тон в отношенията си. Това сподели самата Дара пред последователите си в социалните мрежи. „Сега ще обясня накратко как седят нещата между мен и Папи Ханс, за да не си измисляте свои сценарии на историята ни. запазихме това за нас си (не е нужно всеки да знае всичко, не смятах и за адекватно да давам информация, след като много хора мислеха връзката ни за ПР стратегия). Може да сте ни видели някъде заедно миналата седмица, може да ни видите заедно и след излизането му от къщата. Имаме едни прекрасни приятелски взаимоотношетия и това няма да се промени. Няма драма - само любов. Обичам те, стискам ти палци, успех!“, изповяда се в Инстаграм изпълнителката на „Все на мен“. Припомняме, че искрата между певицата и авторът на стихосбирката „За кого се сещаш, когато се сещаш за някого?“ пламна по време на участието им в риалити формата „Черешката на тортата“.", "date": "2018.09.11", "title": "Дара и Папи Ханс се разделиха"}
{"url": "https://www.monitor.bg:443/bg/a/view/dyrvosekach-namushka-svoj-kolega-sled-skandal-za-pari-v-tryn-143986", "text": "33-годишен дървосекач намушка свой колега след възникнал скандал в Трън. Инцидентът е регистриран около 23,15 ч., когато в полицейското управление в града е подаден сигнал за намушкан мъж в село Лева река. Пристигайки на местопроизшествието,  служителите на реда заварили 35 - годишния И. Ж. с прободна рана в областта на гърба. Потърпевшият незабавно бил транспортиран в ЦСМП Перник. Криминалистите от полицейското управление веднага предприели незабавни оперативно – издирвателни мероприятия. Малко по-късно е установен извършителят на криминалното деяние, това е З. Я. ( 33 г. )  от град Кюстендил. Открит е и ножа, с който била нанесена прободната рана. Двамата мъже работили заедно като дървосекачи в района на селото.  Оказало се, че  повод за намушкването е възникнал спор за пари между тях. Извършителят е криминално проявен, познат е на органите на реда с извършени кражби. Задържан е за 24 часа с полицейска заповед. Образувано е досъдебно производство и работата по случая продължава.  ", "date": "2018.09.11", "title": "Дървосекач намушка свой колега след скандал за пари в Трън"}
{"url": "https://www.monitor.bg:443/bg/a/view/opresnitelen-izpit-za-shofiorite-nad-74-g-v-gyrcija-143989", "text": "Възрастните шофьори в Гърция на възраст над 74 години трябва да си \"опреснят\" знанията за правилата за движение, за да могат да продължат да шофират, съобщава агенция АНА-МПА. Според новия правилник за движение водачите над споменатата възраст трябва да подновят книжката си, като докажат, че могат да управляват превозно средство и да паркират, както и че имат необходимите рефлекси. В циркуляр до компетентните органи Министерството на транспорта разпорежда да бъде спряно движението по улиците на водачи, които са загубили рефлексите си и са в повишен риск да предизвикат произшествия. Според министерското решение водачите трябва отново да положат изпит, щом навършат 74 години, и да повтарят тази процедура на всеки три години, наред с медицинските удостоверения, които трябва да представят. Навършилите 80 години трябва да се явяват на изпит на всеки две години. Възрастните шофьори ще полагат само базов изпит за управление на моторно превозно средство, а не пълния изпит, предвиден при първоначално придобиване на правоуправление.", "date": "2018.09.11", "title": "Опреснителен изпит за шофьорите над 74 г. в Гърция "}
{"url": "https://www.monitor.bg:443/bg/a/view/sofija-dava-po-1000-lv-za-pogrebenijata-na-jertvite-kraj-svoge-143987", "text": "От бюджета на София ще бъдат отпуснати по 1000 лв. за покриване на разходите за погребение на наследниците на загиналите в автобусната катастрофа край Своге. Предложението е на кметовете на столицата Йорданка Фандъкова и на район „Нови Искър“ Даниела Райчева. Решението предстои да бъде гласувано от Столичния общински съвет в четвъртък. „Смятаме, че в този тежък момент за всички пострадали е необходимо техните семейства да бъдат подпомогнати. Затова предлагаме общината да поеме разходите за погребенията на всички загинали жители на Столичната община, повечето от които са от софийското село Световрачене“, мотивират се вносителите на доклада. На 25 август на пътя Своге-София при автобусна катастрофа загинаха 17 души, а други 20 бяха ранени. След трагедия с обвинение се сдоби шофьорът на автобуса за причиняване на смърт по непредпазливост на повече от един човек при управление на моторно превозно средство, а фаталният път бе преасфалтиран. Първоначално водачът на автобуса бе с мярка „домашен арест“, но Апелативния съд реши да отмени решението. Магистратите прецениха, че мярката за неотклонение трябва да е парична гаранция в размер на 2 000 лв.", "date": "2018.09.11", "title": "София дава по 1000 лв. за погребенията на жертвите край Своге"}
{"url": "https://www.monitor.bg:443/bg/a/view/rusija-provejda-naj-mashtabnite-si-manevri-143984", "text": "Най-мащабното в новата история на Русия военно учение стартира във вторник в Далечния Изток, предаде Лента.ру. В маневрите „Изток-2018“  участие ще вземат около 300 000 военнослужещи и 36 000 единици руска бойна техника, както и подразделения от Китай и Монголия. Последните маневри от такъв мащаб са проведени преди 37 години - по времето на бившия съветски ръководител Леонид Брежнев, припомнят медиите.    Учението ще продължи до 17 септември и ще бъде ръководено лично от министъра на отбраната Сергей Шойгу. Маневрите ще бъдат разделени на два етапа – в първия в Далечния Изток ще бъдат дислоцирани войски, както и сили на Военно-морския флот. Следващият етап ще включва отработване на управлението на различни видове военни групировки при отбрана и нападение. Главната цел на учението е проверка на подготовката на военното ръководство при планирането и провеждането на прегрупиране на войски на големи разстояния, обясниха от Министерството на отбраната.     ", "date": "2018.09.11", "title": "Русия провежда най-мащабните си маневри "}
{"url": "https://www.monitor.bg:443/bg/a/view/psihichno-bolen-poruga-40-pametnika-v-turskoto-grobishte-na-dobrich-143993", "text": "Извършителят на вандалската проява над паметници от турската част на гробищния парк на Добрич е установен и е привлечен като обвиняем, съобщиха от Апелативна прокуратура – Варна. Това е  33-годишният Изет, български гражданин от турски произход с мюсюлманско вероизповедание. В нощта срещу 7 септември около 40 турски гробове в гробищния парк на Добрич бяха поругани. Паметниците и надгробните плочи бяха изпочупени и съборени на земята. Мюсюлманското гробище се намира в най-отдалечената точка югозападно от портала на парка. Охраната на гробищния парк е поверена на фирма ФСБ. Денонощно там дежури по един човек. Извършителят е с диагноза параноидна шизофрения и е настанен в Центъра за психично здраве в Добрич, където многократно е бил настаняван. Срещу 33-годишния мъж е имало сигнал в Районната прокуратура. Той е подаден на 4 септември от неговата майка за това, че е буйствал вкъщи. Жената поискала синът й да бъде настанен по принудителен ред в Психодиспансера. Освен това, срещу Изет имало сигнал и от ходжата, че е буйствал в местната джамия. При проведеното от полицията разследване са открити доказателства, които дали основание на Изет да бъде повдигнато обвинение. Установено е, че с крак е ритал надгробните плочи. За събарянето и разбиването им не е използвал инструменти. 33-годишният мъж е привлечен като обвиняем за престъпление по член 164, ал. 2, във връзка с член 26, ал. 1 от НК. Според него лице, което оскверни надгробни паметници, може да получи присъда до три години лишаване от свобода и глоба от 3 до 10 хиляди лева.", "date": "2018.09.11", "title": "Психично болен поруга 40 паметника в турското гробище на Добрич"}
{"url": "https://www.monitor.bg:443/bg/a/view/festival-zatvarja-centyra-na-sofija-prez-uikenda-143975", "text": "В последните два дни на седмицата за движение ще бъдат затворени улиците \"Цар Симеон\", \"Екзарх Йосиф\" и \"Искър\" в частта им между ул. \"Раковска\" и бул. \"Мария Луиза\", както и улиците \"Триадица\" и \"Сердика\" в частта около Министерския съвет. Улиците ще бъдат единствено пешеходни от от 11 до 18 часа по време на фестивала \"квАРТал\". На изброените импровизирани алеи ще бъдат отворени ателиета, работилници, студия, кино, барове, ресторанти, а паркингът на софийските Централни хали от страната на ул. \"Пиротска\" ще се превърне в сцена на платформата kvARTal LIVE, на която ще се изявяват български музиканти. В Дома на киното ще се проведе и двудневната открита беседа \"Архитектурни диалози: квАРТал\", която цели да насочи общественото внимание към района на София, в който се провежда фестивалът.  По време на фестивала и във връзка с Европейската година на културното наследство художникът Насимо (Станислав Трифонов ) ще изрисува фасада на сграда а ул. ‘’Бачо Киро’’ 29. Произведението на артиста е подарък от представителството на Европейската комисия в България, което тази година е основен партньор на фестивала. Освен артистичната акция на Насимо, една от фасадите на пожарната на къстовището ул. \"Раковска\" и ул. \"Искър\" също ще бъде преобразена от графити майсторите от \"140 идеи\".", "date": "2018.09.11", "title": "Фестивал затваря центъра на София през уикенда"}
{"url": "https://www.monitor.bg:443/bg/a/view/zakopchaha-nadziratelja-ubil-dete-na-pytja-v-syda-v-plovdiv-143977", "text": "Надзирателят Георги Доков, който на 30 август вечерта уби 16-годишен велосипедист край Пазарджик, отива отново в ареста. Това реши състав на Апелативния съд в Пловдив с председател Веселин Ганев, който отмени 10-те хиляди лева парична гаранция, наложена на Доков от съда в Пазарджик. Определението на въззивната инстанция бе изпълнено веднага от съдебната охрана. Мъжете в униформи закопчаха обвиняемия, като преди това му казаха да предаде на адвоката си Георги Кърпаров мобилния си телефон. Преди да се произнесе съдия Ганев се опита да разбере от Доков защо е пил и след това е карал кола. В отговор получи лаконичното „Така стана просто”. Във фаталната вечер Доков гаврътнал 2-3 ракии и е решил, че му трябват домати за салата. Затова се качил пиян на колата си и тръгнал към съседното село, стана ясно в съдебната зала от пледоарията на прокурор Божидарка Попова. Убитият Станислав в това време – около 20,30 часа, на пътя между селата Сарая и Ивайло, карал колело с 2-3 приятелчета. Оцелелите момчета разказали, че преди трагедията видели как шофьорът на леката кола „Опел Астра” криволичел по пътя и минавал често от едното платно в другото. Станислав спрял с велосипеда на тревата край шосето, за да говори по телефона. На 50 сантиметра от него били другите момчета, също с колелета. Тогава настъпил ударът. Станислав бил пометен и издъхнал на място. „Да, оказал е помощ, държал е детето, но то е издъхнало от удара в ръцете му. За това престъпление законът предвижда затвор от 3 до 15 години”, каза прокурор Попова. Тя подчерта, че преди тази трагедия Георги Доков е имал 9 наказателни постановления за различни нарушения на пътя. Адвокатът му Георги Кърпаров контрира, че те били отпреди 10-12 години и били изтекли по давност. На това му пък умозаключение реагира съдия Веселин Ганев, който се зачуди как така наказателните постановления са погасени по давност. Точно такова решение взе минути по-късно съдия Ганев, който се обоснова, че друга по-лека мярка за неотклонение има опасност Доков да извърши престъпление, защото отново може да употреби алкохол и да кара автомобил. Определението на апелативния съд е окончателно и не подлежи на обжалване.", "date": "2018.09.11", "title": "Закопчаха надзирателя, убил дете на пътя, в съда в Пловдив"}
{"url": "https://www.monitor.bg:443/bg/a/view/golf-izletja-ot-nadlez-shofiora-v-pirogov-143971", "text": "Лек автомобил „Фолксваген Голф“ излетя от надлеза над главен път Е-79 между селата Черниче и Брежани в община Симитли. Пътувайки към Брежани 19-годишният водач на голфа, който е бил сам в колата неясно защо не е могъл да вземе 90-градусовия ляв завой към надлеза, отклонява се вдясно, къса предпазния парапет и колата пада от 5 метра по таван. Пътният инцидент е станал около 8:20 часа тази сутрин. Автомобилът е паднал на 2 метра от главния път Е-79 и не пречи на движението. Младият шофьор е с тежки травми на гръбнака и е транспортиран веднага за „Пирогов“. За последните десетина години това е третият случай на подобна тежка катастрофа. Досега два леки и един товарен автомобил са падали от същия надлез. През 2007 г., при едно от произшествията, загина младеж на 20 години. Полицията извършва оглед на място и установява причините за пътния инцидент.", "date": "2018.09.11", "title": "Голф излетя от надлез, шофьорът е в „Пирогов“"}
{"url": "https://www.monitor.bg:443/bg/a/view/dobre-doshli-v-ligata-na-unaci-i-te-143976", "text": "След победата ни с 1:0 срещу Норвегия УЕФА спокойно може да помисли за преименуване на новия си турнир, ако не в неговата цялост, то поне в нашата Лига С, група 3. Вместо Лига на нациите е доста по-логично той да носи името Лига на юнаци(и)те. Дори винаги критичният селекционер Петър Хубчев бе останал без думи и благодари на играчите си за себераздаването и победата. В рамките на няколко дни видяхме една и съща картина – липса на физическа издържливост, както и отделни проблясъци на индивидуална класа, които в крайна сметка ни донесоха успех. Дори дъждът в навечерието на двата мача и петминутното съдийско продължения бяха същите с разликата, че все пак успяхме да изработим червен картон за съперника. Още в самото начало трябва да отбележим, че ако някой очаква да печелим със 7:0 срещу този съперник, както то ще трябва да бъде разочарован. Фенове от цяла България бяха дошли на „Васил Левски“, за да видят победа и тя им бе донесена, макар че както е обичайно напоследък трябваше да потреперят. Не знаем доколко принудителната смяна на Симеон Славчев с Мартин Райнов наистина е объркала предварителния план на Хубчев, но през първото полувреме гостите видимо бяха по-добри и комбинацията от един отличен Пламен Илиев и липсата на късмет пред гола на бившия играч на Литекс Бьорн Йонсен ни остави в играта. в 50-ата минута нашите успяха да предложат някакви спортно-технически достойнства и освен гола още на няколко пъти имаха възможност да приключат мача. Така те затвърдиха отличния ден за българския спорт след триумфа на Адриан Андреев на US Open и успеха на волейболистите срещу Финландия. Друг е въпросът, че опитите на Хубчев понякога да играем с трима в защита дава достатъчно шансове на съперника да отбележи и въпросът е дали той ще чака стомната да се счупи от третия път или ще си избере някой вариант измежду 4-1-4-1 или 4-2-3-1 за предстоящия мач с Кипър. Защото изпълнените 12 корнера от Норвегия могат и да радват любителите на залози, но срещу съперник извън „нашата черга“ подобен маниер на игра няма да ни донесе позитив.", "date": "2018.09.11", "title": "Добре дошли в Лигата на юнаци(и)те"}
{"url": "https://www.monitor.bg:443/bg/a/view/v-kremyl-ne-poznavat-otrovitelite-na-skripal-143979", "text": "Кремъл не обладава сведения за личността на двамата мъже, които британската прокуратура сочи за отровители на ексразузнавача Сергей Скрипал и дъщеря му Юлия. Това заяви говорителят на руския президент Дмитрий Песков, цитиран от ТАСС. „Ние засега не разполагаме с подобна информация. Това е от компетенциите на съответните органи“, посочи Песков. По-рано английската страна обвини бившите служители на руското Главно разузнавателно управление Руслан Боширов и Александър Петров за отравянето на ексразузнавача. В същото време говорителят на Кремъл изрази съжаление от факта, че Лондон „категорично отхвърля“ предложенията на Москва за сътрудничеството в разследването на „делото Скрипал“, предава агенцията. Тя припомня, че не 6 септември британската страна възложи вината за инцидента от 4 март в Солсбъри лично на руският президент Владимир Путин. На фона на коментарите от официална Москва, таблоидът Daily Express излезе с разкритието, че Боширов и Петров са били разпознати от вербуван от МI6 руски агент, работил в Рим под прикритието на дипломат. „Къртицата“, служила в руското посолство в Италия, в течение на месеци бил „обработван“ от британското разузнаване и склонил да работи за него едва след опита за отравяне на Скрипал, пише изданието, цитирано от Newsru.com. Вербуваният агент работел под псевдонима „Аполон“ и в качеството си на дипломат събирал данни за дейността на НАТО. След химическата атака в Солсбъри, „къртицата“ заминал за Великобритания, където дал „изчерпателна информация по широк спектър конфиденциална информация“ за „действащата международна шпионска мрежа на Москва“. А, когато през април британските спецслужби се сдобили с фотографии на заподозрените в отварянето на Скрипал, то Аполон успял да ги разпознае. Въпреки че лондонските следователи разполагали с имената на Боширов и Петров още през пролетта, то от мерки за сигурност решили да им дадат публичност едва на 5 септември, посочват агенциите. В този период двамата мъже често пътували до Европа, като през цялото време те били следени от 250 следователи от Националната контратерористична мрежа, пише Daily Express.           Друго британско издание - Daily Mirror пък съобщава, че Баширов и Петров не са действали сами. В опита за отравяне в Солсбъри, освен те двама, били задействани още четирима души – всички те влизали в групата, известна под името „Чистачи“. Съучастниците на Боширов и Петров пристигнали почти едновременно с тях в Лондон, но с различни полети на различни летища, пише таблоидът. „Помощниците“ били необходими в случай на непредвидени обстоятелства /катастрофа, например/ и е трябвало, преструвайки се на случайни минувачи, да приберат отравящото вещество, допълва Daily Mirror.", "date": "2018.09.11", "title": "В Кремъл не познават отровителите на Скрипал "}
{"url": "https://www.monitor.bg:443/bg/a/view/avstrijskite-desni-predlagat-syuz-na-viktor-orban-143974", "text": "Вицеканцлерът на Австрия и лидер на крайнодясната Австрийска партия на свободата (АПС) Ханс-Кристиан Щрахе предложи на унгарския премиер Виктор Орбан и партията му Фидес да създадат обща група в Европейския парламент, предаде Франс прес. \"С удоволствие каня унгарския премиер Виктор Орбан и партията му Фидес занапред да работим заедно в обща група в ЕС\", написа Щрахе във Фейсбук. Подобно на Орбан, Щрахе и други членове на АПС са привърженици на твърда линия към пристигащите в Европа мигранти, но АПС понастоящем заседава в Европейския парламент с други крайнодесни партии в групата Европа на нациите и свободата. Фидес на Орбан пък е член на Европейската народна партия, в която влизат десните и десноцентристките партии в ЕП. Поканата на Щрахе към Орбан идва малко преди днешната реч на унгарския премиер в Европейския парламент в отговор на критики към правителството му в доклад на ЕП. Евродепутатите ще решават дали да задействат срещу Унгария предварителната фаза на член 7 за спазването на правовата държава. Досега тази процедура е била задействана само веднъж - срещу Полша през декември. Тя може да доведе до замразяване на правото на глас на Унгария в ЕС. Дебатите ще се състоят днес, а гласуването ще е утре. В Европейския парламент в Страсбург се очертава ожесточен дебат. Това е първият случай, при който Европарламентът се възползва от правото си на инициатива по тази тема. Задействането на процедурата по чл. 7 се прави според обвързващи правила: освен простото мнозинство от гласовете (376), резолюцията трябва да бъде подкрепена и от най-малко две трети от подадените гласове. Резултат, който е още по-труден за постигане, защото основната политическа група в Европейския парламент е Европейската народна партия (ЕНП, с 218 евродепутати), в която влиза и партията на Виктор Орбан ФИДЕС (с 12 представители). ЕНП включва и формации като Християндемократическия съюз (ХДС) на Ангела Меркел, християнсоциалната партия на председателя на Еврокомисията Жан-Клод Юнкер и френската партия \"Републиканците\". Евродепутатите ще трябва да се произнесат по резолюция, изискваща от Съвета (страните членки) да \"констатира съществуването на ясен риск Унгария да извърши тежко нарушение на ценностите, на които се основава ЕС\" в рамките на чл. 7 от договора на ЕС. Докладът на евродепутатката Джудит Сарджентини изброява \"безпокойствата\" на ЕП, които се отнасят до \"функционирането на конституционната и изборна системи\", \"независимостта на съдебната власт\", \"корупцията и конфликтите на интереси\", и до различни индивидуални свободи, както и правата на бежанците. \"Винаги сме смятали, че става дума за лов на вещици\", отговори говорителят на унгарското правителство Золтан Ковач на пресконференция в Брюксел. В отговор на доклада на Сарджентини правителството публикува онлайн \"информационен документ\" от над 100 страници. Процедурата по чл. 7 се използва изключително рядко: тя беше задействана за пръв път в края на декември 2017 г. срещу Полша по инициатива на Европейската комисия. Досега европейската изпълнителна власт задейства срещу Унгария няколко наказателни процедури, за да покаже недоволството си: от неспазването на законодателството на ЕС по отношение на правото на убежище, от закона, който криминализира оказването на помощ на мигранти, от закона за финансиране на неправителствени организации и закона за висшето образование. Очаква се днес следобед Виктор Орбан да вземе думата само един път, в началото на дебата, след докладчика, Съвета и Комисията. С твърдата си линия срещу имиграцията, авторитарния стил и антиевропейските позиции, Виктор Орбан е въплъщение на популистката вълна, която залива Европа. ЕНП е умерена дясна формация, на която често задават въпроси за двойнственото й отношение към ултраконсервативния лидер. \"Големият въпрос е как ще гласува ЕНП и особено (председателят на парламентарната й група в ЕП) Манфред Вебер\", обобщава заместник-председателката на Групата на социалистите и демократите в ЕП Мария Жоао Родригес. Германският евродепутат от Християнсоциалния съюз (ХСС), баварските съюзници на Меркел, наскоро обяви амбициите си да стане следващият президент на Европейската комисия. В интервю за австрийския в. \"Стандарт\" Манфред Вебер увери, че ЕНП \"не проявява специална благосклонност\" към Виктор Орбан. \"Ако Орбан покаже, че е готов на компромис и обясни как иска да реши проблема, ние ще бъдем готови да го обсъдим\", обясни Вебер. ЕНП ще реши след дебата дали ще гласува като група, или ще остави избора на своите членове. Политическият залог на това гласуване на убягва на никого с приближаването на европейските избори. След среща с италианския вътрешен министър Матео Салвини в края на август Виктор Орбан определи френския президент Еманюел Макрон като свой основен противник в Европа. Макрон отвърна незабавно с уверението, че \"няма да отстъпи никога пред националистите и пред тези, които използват словото на омразата\". Миналата седмица Макрон поиска от ЕНП \"да изясни позициите си\". \"Не можете едновременно да сте на страната на канцлерката Меркел и на премиера Орбан, това е сигурно\", заяви френският президент. В другите политически групи мненията са по-ясно изказани. Поддръжниците на държавния суверенитет (Европейски консерватори и реформатори) и Европа на нациите и свободата (крайната десница) отхвърлят резолюцията. Групата на социалистите и демократите, Алиансът на либералите и демократите (АЛДЕ), Зелените и Европейската обединена левица/Северна зелена левица (крайнолеви) я подкрепят.", "date": "2018.09.11", "title": "Австрийските десни предлагат съюз на Виктор Орбан"}
{"url": "https://www.monitor.bg:443/bg/a/view/nov-zavod-za-avtokabeli-otvarja-vrati-kraj-shumen-143978", "text": "Компания ще инвестира 17 млн. лв. в завод за електрически кабели, основно за автомобилната промишленост, както и специални проводници, които имат широка употреба в авиационната и отбранителната индустрии. Ще бъдат открити 40 нови работни места. Икономическият министър Емил Караниколов връчи сертификат за инвестиция клас А на „САРК България“ АД по реда на Закона за насърчаване на инвестициите (ЗНИ). Проектът „Производство на медни проводници“ на дружеството има за цел да изгради завод в България, в който да се произвеждат електрически кабели, основно за автомобилната промишленост, както и специални проводници, които имат широка употреба в авиационната и отбранителната индустрии. Заводът, който се предвижда да бъде изграден в индустриалната зона на гр. Шумен, ще е с обща площ 69 000 кв.м., ще бъде оборудвана с щадящи околната среда модерни машини, напълно съответстващи на съвременните технически изисквания. Местата за производство и административните сгради ще заемат около 7400 кв. м. Предприятието се очаква да заработи до пет години. От началото на 2018 г. по ЗНИ са издадени 15 сертификата тринадесет за клас А, един за клас Б и един за приоритетен инвестиционен проект. Общо предвидените инвестиции възлизат на 690.316 млн. лв. и се очаква разкриване на 1316 нови работни места. Шест от проектите се осъществяват във високотехнологични производства и услуги.    ", "date": "2018.09.11", "title": "Нов завод за автокабели отваря врати край Шумен"}
{"url": "https://www.monitor.bg:443/bg/a/view/pejcheva-pecheli-3-svetovni-titli-sled-doping-skandal-s-ruski-zvezdi-143982", "text": "Така Симона Пейчева става световна шампионка на бухалки, топка и обръч, взима сребърни медали на въже и в многобоя (абсолютна световна шампионка става украинката Тамара Ерофеева - б.а.), и един бронзов - в отборната надпревара. Освен това Елизабет Паисиева и Юлиана Найденова също печелят бронз в отборното класиране. Кабаева и Чашчина са заловени с диуретика фуросемид и сами признават, че са го ползвали, но по погрешка. Такава е версията и на всемогъщата треньорка на рускините Ирина Винер. \"Закупихме от московска аптека фалшификат на лекарството гипера, което помага на момичетата при забавяне на цикъла - обясни Винер пред в. \"Комсомолская правда\". - В него се оказа, че имало от фуросемид, неописан в съдържанието на съставките.\" В друго обяснение до \"Газета.Ру\" гимнастичките обаче се оправдават с храна от някакъв супермаркет. Руските среди в художествената гимнастика пък обвиняват Мария Гигова, която била разтръбила пред френския в. \"Екип\" резултата от първата проба на грациите им преди да излезе втората. Самата Симона Пейчева винаги е твърдяла, че не се е радвала на златните медали, а повече е \"Нямаше награждаване, нямаше химн, нямаше церемония, нищо... Помня, че един ден Мария Гигова ми донесе медалите и просто ми ги даде\", спомня си Симона без да подозира, че самата тя ще стане жертва на допинга и то със същия форусемид, с който изгарят рускините. Както е известно, това е диуретик, с който се прикрива ползването на други вещества или се свалят килограми. Малко преди световното в Будапеща 2003 нашата федерация получава известие, че в пробата на Пейчева е открит фуросемид. И Симона, и нейната треньорка Мариета Дукова категорично отричат да са приемали такова вещество. Във федерацията изпадат в паника. Първенството в унгарската столица е олимпийска квалификация за Атина 2004, а няма кой да замести пълноценно Симона. Все пак на пожар е викната Силвия Митева, която обаче играе блестящо и дава своя сериозен принос да спечелим максимален брой квоти индивидуално - две. Елизабет Паисиева е на познатото си много добро ниво и се класира на престижното 5-то място в многобоя. Взима и бронз на финала на лента. Всъщност нашите не оповестяват веднага за положителната проба на Пейчева, като На третия ден от шампионата в Будапеща обаче е официално съобщено, че Пейчева е дала положителна проба. Тя е от извънсъстезателната проверка, извършена от WADA на 19 август по време на тренировка на българския тим в зала „Универсиада“. Според много специалисти и у нас, и в чужбина в случая с Пейчева е много вероятно да става въпрос за някакъв вид разчистване на сметки и компрометиране след скандалите с Кабаева и Чашчина. Руската преса приема новината за Симона със зле прикрито задоволство и не пропуска да отбележи, че именно президентът на Българската федерация по художествена гимнастика Мария Гигова е съобщила първа за положителните проби на двете рускини. В Будапеща много силно участие има ансамбълът ни в състав Жанета Илиева, Кристина Рангелова, Галина Танчева, Владислава Танчева, Юлиана Найденова и Елеонора Кежова. Тимът ни, воден от Татяна Стоянова, става световен вицешампион в многобоя, а освен това печели и сребърни медали на отделните уреди. Този отбор година по-късно ще стане \"бронзов\" в Атина. След олимпиадата в гръцката столица Таня Стоянова е заменена от Лили Игнатова начело на ансамбъла. И през 2005-а тимът ни тръгва много добре в първите Световни купи, като побеждава рускините и италианките. За световното първенство в Баку надеждите са, че ще сме в тройката в многобоя, а дори се прокрадват мнения, че можем дори да сме първи. На самото първенство нервите на нашите не издържат и остават на 4-то място в многобоя. Тимът ни обаче печели световната титла на съчетанието с 5 ленти, което е първо злато за наш ансамбъл на световно първенство от 9 години. Момичетата, които стигат до световната титла, са: Елеонора Кежова, Зорница Маринова, Кристина Рангелова, Татяна Тонгова, Йоана Танчева и Йорданка Андонова. Няколко месеца преди следващото световно - в Патра през 2007 г., ансамбълът ни е разтресен от голям скандал. Момичетата бойкотират Лили Игнатова и тя е принудена да си подаде оставката. \"Нямах друг избор, освен да напусна. Зорница Маринова и Цвета Кусева открито заявиха, че не искат да работят с мен. Останалите момичета от отбора проявиха солидарност с тях. Преди месец смених съчетанието с обръчи и бухалки, като включих в него Маринова. Неколкократно я защитавах пред ръководството на федерацията, тъй като искаха да я освободя. Нямам обяснение, защо сега реагира така емоционално. Истината е, че Мария Гигова можеше да разреши проблема. Момичетата имат договори и няма как да гонят треньора си. Получи се така, че имаше реална опасност да не участваме на световното първенство. Това ме принуди да си тръгна\", коментира Игнатова. Тя допълни, че е имала сериозни забележки към представянето на отбора в многобоя на турнир в Италия, където момичетата ни останали четвърти. \"Позволих си по-остри забележки, тъй като не се справиха добре. Стигна се и до размяна на реплики, за което и двете страни е нормално да са обидени. След това дойде бойкотът. Изненадана съм от реакцията на момичетата, защото бяха на прага на нещо наистина много голямо. Имах среща с Мария Гигова и потърсих подкрепата и. Това обаче не се получи\", допълни Игнатова. \"Проблемът е междуличностен. Момичетата искат да тренират, но държат на доверие между тях и треньорката им. За съжалените, нямат такова към Лили\", коментира Гигова. Ансамбълът ни е поет на пожар от Адриана Дунавска, която С нея начело нашите печелят два бронзови медала на отделните уреди на световното в Гърция. Симона Пейчева е 10-а в многобоя индивидуално, а Елизабет Паисиева - 15-а. На олимпиадата в Пекин ансамбълът ни завършва пети, а след турнира Дунавска е заменена от Илиана Раева. В своята първа цяла година начело на тима- 2009-а, тя връща някои от гимнастичките, станали трети на олимпиадата в Атина 2004. Така съставът ни придобива следния вид: Елеонора Кежова, Михаела Маевска, Кристина Рангелова, Стела Султанова, Галина Танчева и Владислава Танчева. Тимът ни обаче записва категорично слабо класиране в многобоя на световното в Мие - 7-мо място, и Раева усеща, че е нужна промяна за цикъла до Лондон 2012. Така се заражда първият вариант на славния ни ансамбъл, който в следващите 7 години ще спечели умопомрачителните 81 медала от олимпийски игри, световни и европейски първенства, Световни купи и Гран при турнири. На световното в Москва през 2010 г. отборът ни в състав Ренета Камберова, Михаела Маевска, Цветелина Найденова, Елена Тодорова, Християна Тодорова и Катрин Велкова става трети на 5 обръча. Точно този бронзов медал обаче дава необходимата доза самочувствие на нашите, за да покорят те света в следващите години.", "date": "2018.09.11", "title": "Пейчева печели 3 световни титли след допинг скандал с руски звезди"}
{"url": "https://www.monitor.bg:443/bg/a/view/dve-pobedi-na-starta-ni-prashtat-na-finali-143980", "text": "Двете победи на старта на Лигата на нациите са доста добра поличба за нас. Фактите показват, че почти винаги досега, когато сме започвали с две победи, се класираме на голям форум (виж статистиката). Изключенията са квалификациите за Мондиал 1982 и в известна степен Евро 1968. Случаят с първенството преди 50 години е по-особен. Финалната фаза тогава се състои от 4 тима, като ние не сме сред тях. Преодоляваме обаче група с Швеция, Норвегия и Поругалия. Така достигаме до 1/4 финалите където на разменено гостуване отпадаме от бъдещия еврошампион Италия. Така формално не се класираме на европейското, но сме в ТОП 8, на Европа, което няма как да не го отчетем като успех. Затова имаме всички основания да се надяваме, че чрез новия формат на УЕФА Лига на нациите двете победи, с които започнахме в крайна сметка ще допринесат да стигнем до финалите на Евро 2020.  като национален селекционер. Той вече има 7 победи, загубите са 6, а равенството е само едно. *  национални селекционери - Борис Ангелов, Станимир Стоилов и Павел Грозданов. Героят от САЩ'94 обаче е с по-добра успеваемост спрямо другите трима споменати специалисти. Хубчев е постигнал победите си от общо 14 мача, в които е водил отбора или с други думи е спечелили точно 50% от срещите си. Борис Ангелов и Станимир Стоилов стигнаха до 7-те успеха от 18 мача (38,89% победи), а Павел Грозданов от 28 двубоя или точно 25%. . Скандинавците паднаха за седми път в историята си от България. Толкова пъти сме побеждавали още Албания и Финландия.  Предишният футболист на \"моряците\", който се разписа, бе Георги Илиев. Това стана на 5 юни 2013 година в контролата Казахстан - България 1:2.", "date": "2018.09.11", "title": "Две победи на старта ни пращат на финали"}
{"url": "https://www.monitor.bg:443/bg/a/view/spirat-prognozata-za-vremeto-sled-sedmica-143966", "text": "След седмица може да спре прогнозата за времето за медиите и системата за ранно предупреждение за гражданите. Националният институт по метеорология и хидрология ще спре да работи от следващия вторник заради липса на ръководство. Това заяви вече бившият директор на института проф. Христомир Брънзов, който беше освободен от поста. Той уточни, че бюджет има, тъй като МОН са превели един транш, достатъчен до края на този месец на НИМХ, но няма кой да ръководи институцията. „В момента институтът работи по инерция. Тази инерция рано или късно ще спре, най-вероятно следващият вторник. Ще спре прогнозата за времето, ще спрат системите за ранно предупреждение. В момента не можем да си платим ток, комуникация, хората не получават заплати, не можем да платим доставки, защото няма кой да подпише документите”, поясни Брънзов.  „Не знам защо ме освободиха, трябва да питате БАН. В заповедта за освобождаване няма мотиви. От медиите разбрах, че било заради оронване на престижа на институцията”, коментира Брънзов. По думите му позицията директор на НИМХ се заема на ротационен принцип, като се обявява конкурс. Срокът за подаване на документи обаче изтекъл на 4 септември тази година и никой не е подал документи за директор.", "date": "2018.09.11", "title": "Спират прогнозата за времето след седмица"}
{"url": "https://www.monitor.bg:443/bg/a/view/opel-zagatva-bydeshteto-si-sys-smel-vsydehod-143964", "text": "Марката Opel загатва как ще изглеждат бъдещите модели с концептуален всъдеход, наречен Opel GT X Experimental. Това е напълно електрически SUV с визия на купе, дръзка стилистика, дължина малко над 4 метра и 5 врати. Името GT X Experimental е отзвук на пионерния концептуален автомобил на Opel Experimental GT от 1965 г., който представлява достъпно купе. Това е и първият концептуален автомобил създаден някога от автомобилен производител в Европа. Допълнението X изразява плановете на Opel да развива гамата си от SUV модели, като 40% от всички модели на Opel през 2021 г. трябва да са с повишена проходимост. През годините Opel използва множество концептуални автомобили за да покаже своето бъдеще. Повечето студии не са създавани с идеята да бъдат произвеждани някога, но формират принципите и философията за развитието на марката в бъдещето. Компактният Opel GT X Experimental e с дължина от 4063 мм, широчина 1830 мм, височина 1528 мм и междуосие 2625 мм. Концептуалният кросоувър е конструиран на базата на лека платформа, има намалена заемана площ и използва 17-цолови колела, които визуално изглеждат доста по-големи, така че едновременно да се подобри комфорта, но и автомобилът да изглежда по впечатляващ начин. Прототипът е напълно електрически автомобил, захранван от компактна литиево-йонна батерия от следващо поколение с капацитет от 50 кВтч и индуктивно зареждане. Засега Opel GT X Experimental няма претенцията да предлага напълно автономно шофиране. Това с което разполага обаче е функции на автономно шофиране от Ниво 3, което означава, че поема всички аспекти на шофирането, но водачът трябва да може да реагира при необходимост. Каросерията на Opel GT X Experimental демонстрира дръзки пропорции, съчетани с красиво структурирани и обтекаеми повърхности. Мощният силует е подчертан от силна графична идентичност, отделяща горна и долна зони. Долната секция е боядисана в искрящ светлосив цвят, а горната част включва капака, стъклата и покрива, оцветени в черен цвят. Между тях е разположен впечатляващ жълт отличителен акцент, който протича през целия автомобил, осигурявайки му структурност и динамика. Тази цветова схема е отправка към традиционната за Opel цветова схема от сиво, черно и жълто, в името на едно свежо и модерно усещане. За да се подчертае офроуд характера на автомобила, в долната част на каросерията се простират защитни облицовки, осигурявайки на GT X Experimental солидно излъчване за сила и надеждност. Уникалните 17-цолови колела изглеждат доста по-големи, благодарение на солидните гумени облицовки, които преминават над ръба на джантата и по този начин визуално увеличават размера на тъмно сините гуми. Концептуалният Opel GT X Experimental приема гостоприемно пътниците си с просторен салон с лесен достъп, благодарение на задните врати с обратно отваряне и завъртането на всички врати на 90 градуса, с което моделът излъчва достъпна визия. Простиращата се силно назад панорамна комбинация от предно стъкло и покрив достига задните седалки, подчертавайки светлината и простора в компактния SUV. Един широк общ екран гостоприемно поема пътниците и показва, че дисплеите, бутоните и контролните елементи от днешните коли могат да бъдат елиминирани.", "date": "2018.09.11", "title": "Opel загатва бъдещето си със смел всъдеход"}
{"url": "https://www.monitor.bg:443/bg/a/view/dyrjavata-vdiga-zaplatite-s-10-na-sto-ot-dogodina-143965", "text": "Учители, пожарникари, полицаи и администрацията ще получават с 10% по-високи заплати от следващата година. Това съобщи финансовият министър Владислав Горанов. „Ако макро прогнозата, която сме изготвили за 2019 г. не се промени драматично от някакви съществени фактори, можем от 1 януари да увеличим доходите в бюджетната сфера с 10%”, заяви Горанов в ефира на Нова ТВ. Той изрази увереност, че „бюджетът няма да приключи на дефицит”. Но предупреди, че цените на някои ограничени ресурси, като природния газ, например, ще продължат да растат в годините напред. Горанов бе категоричен, че няма да има намаляване на ДДС във времето, в което той заема настоящия си пост. И отбеляза, че по-ниската стойност на този налог не дава гаранция за спад на цените. Финансовият министър коментира и проблемите в здравеопазването, що се отнася до финансирането на медицинските дейности. „Парите в здравеопазването могат да бъдат увеличени само тогава, когато се даде отговор на въпросите за харчовете и контрола в системата”, заяви Горанов. И поясни, че в момента се обсъждат промени, според които доплащането за медицински услуги на стойност над 700 лева ще става чрез задействането на втора здравна застраховка. Нейната цена ще бъде 12 лева на месец. „Не е добре да се правят кадрови жертви, но когато говорим за такава трагедия като тази край Своге, мисля, че действията на премиера са удачни. Ако рутината и опитът дават някакво предимство, то със сигурност си тръгват много ценни кадри”. Така Горанов Владислав Горанов коментира оттеглянето от постовете им на колегите му от вътрешното, транспортното и регионалното ведомство.  Горанов обаче категоричен, че номинираните от Борисов за нови министри са „добри решения и всеки един от тях може да се справи със задачите, които му се поставят”. Според финансист номер 1 оставките са начин за понасяне на политическа отговорност, каквото очаква обществото при възникване на сериозен проблем. Финансовият министър коментира и темата с мащабните акции за разкриване на данъчни измами и пране на пари, проведени през последните седмици. „Ако се стигне до възмездяване, това ще бъде добър урок за всеки, който си мисли, че може да забогатява за сметка на фиска”, заяви Горанов.", "date": "2018.09.11", "title": "Държавата вдига заплатите с 10 на сто от догодина"}
{"url": "https://www.monitor.bg:443/bg/a/view/umna-topka-ni-uchi-da-kodirame-143968", "text": "След като зарадва феновете на Star Wars със серия дроиди, най-новият мини робот на Sphero се пренася от киносалона в класната стая. Sphero Bolt е програмируем подвижен дроид с ярък матричен LED дисплей, достъпни приложения за кодиране и нови начини за автоматизиране действията на робота. Поради прозрачния корпус на Bolt, това което първо привлича вниманието е матричния 8 x 8 LED дисплей, който може да бъде програмиран да показва всичко от текст до усмихнати лица, както и кога роботът се е заредил. Както при предишните роботи топки на Sphero, акцентът е върху обучението и придобиване на STEAM (наука, технологии, инженерство, изкуство и математика) знания. Съпътстващите приложения за мобилни устройства и компютри осигуряват възможност за кодиране на потребители от всички възрасти и ниво на знания, независимо дали Bolt се придвижва между препятствия или ще се използва като основа за настолна игра. Нещо повече, докато Bolt има същия размер, като предишните модели, технологичните подобрения позволяват живота на батерията да нарастне до два часа. Включено е и индуктивно гнездо за зареждане, в което Sphero Bolt влиза сам. Тези допълнителни сензори са на върху обичайните мотори, акселерометри и жироскопи, които предишните роботи на Sphero също имаха, така че Bolt няма да има проблеми с придвижването по пода, изпълнявайки каквито и команди да му бъдат дадени. Потребителите имат възможност да играят и извършват предварително програмирани игри и дейности с Bolt или да използват робота, за да научат основите на кодирането, посредством визуално управлявания език за програмиране Scratch. Новият робот е водоустойчив и издържа доста сериозни падания и удари, благодарение на здравата си прозрачна външна обвивка.  Предишните умни топки на Sphero винаги са впечатлявали с тяхното качество на изработка и способности, а с предлаганите допълнителни функции, изглежда Bolt продължава традицията.  ", "date": "2018.09.11", "title": "Умна топка ни учи да кодираме"}
{"url": "https://www.monitor.bg:443/bg/a/view/eminem-za-deveti-pyt-oglavi-klasacija-na-bilbord-za-albumi-143951", "text": "Албумът Kamikaze на Еминем оглави престижната класацията Топ 200 на „Билборд“ и стана деветият от колекцията му с такова постижение. Отчетените продажбите на Kamikaze за първата седмица на пазара са почти два пъти по-големи, отколкото за предишната тава на рапъра – Revival, която излезе януари тази година – съответно 434 000 продадени единици срещу 267 000. С нареждането на деветата си тава в Топ 200 на „Билборд“ изпълнителят на Lose Yourself настигна Гарт Брукс и The Rolling Stones, които заемат петото място по този показател в класацията. Пред тях са The Beatles с 19 албума, Джей Зи с 14, Брус Спрингстийн и Барбра Стрейзанд с по 11, както и Елвис Пресли с 10. От албумите на Еминем само The Slim Shady LP от 1999 година не заема челна позиция в престижната подредба, но е на второ място. Тази седмица след 45-годишният рапър се нареждат Травис Скот с Astroworld и Дрейк със Scorpion.", "date": "2018.09.11", "title": "Еминем за девети път оглави класация на „Билборд“ за албуми"}
{"url": "https://www.monitor.bg:443/bg/a/view/mona-ot-malki-sladki-lyjkini-se-omyji-143956", "text": "Актрисата Джанел Париш, позната на зрителите като Мона Вандерул от хитовия сериал „Малки сладки лъжкини“, се разходи до олтара. Чаровната брюнетка каза заветното „да“ на дългогодишния си приятел Крис Лонг. Сватбеното тържество се проведе в събота. Терен за събитието даде остров Хавай, където е родена 29-годишната звезда. За това стана ясно от кадри в профила на красавицата в Инстаграм. написа в соцалната мрежа тя. Главните попълнения в каст на тийн драмата и членове на снимачния екип също присъстваха на щастливото събитие.", "date": "2018.09.11", "title": "Мона от „Малки сладки лъжкини“ се омъжи"}
{"url": "https://www.monitor.bg:443/bg/a/view/vojnici-izvadiha-67-godishen-myj-ot-gorjashta-kyshta-v-kustendilsko-143969", "text": "Войници спасиха живота на 67-годишен мъж, след като успяха да го извадят от горяща къща в кюстендилското село Пиперков Чифлик. Инцидентът е възникнал във вторник около 6.42 часа, когато е подаден сигнал на тел. 112. Първи на мястото на пожара се отзовават Десислав Йорданов, Евгени Георгиев и редник Кристиян Георгиев от Бригадното командване към състава на Сухопътни войски, които по това време пътували за работа. Виждайки горящата къща те спират автомобила си и чуват виковете на собственикът й за помощ. Без да се замислят смелите мъже изваждат от пламъците Георги Манолов. Минути по-късно на мястото на инцидента пристигнали и два противопожарни екипа от РСПБЗН – Кюстендил. Въпреки бързата намеса на огнеборците пламъците са унищожили напълно къщата на 67-годишният Георги Манолов. „За момента това, което можем да кажем е, че пламъците са тръгнали от втория етаж на къщата. Най-вероятно причината е късо съединение, но колегите все още работят на мястото. По чудо е спасен живота на 67-годишния собственик, който се е разминал с обгазяване. Той е отказал да бъде хоспитализиран в Кюстендилската болница“, обяви говорителят на ОДМВР – Кюстендил, Катя Табачка. „Ходих до мястото на инцидента. Цялата къща е изгоряла. Много жалко. Собственикът на къщата Георги живее сам в нея. Преди два месеца загуби брат си и сега си няма никой“, коментира и кметът на Пиперков Чифлик, Стефан Котев.", "date": "2018.09.11", "title": "Войници извадиха 67-годишен мъж от горяща къща "}
{"url": "https://www.monitor.bg:443/bg/a/view/17-godini-ot-11-septemvri-143963", "text": "Днес се навършват 17 години от атентатите на \"Ал Кайда\" в САЩ, причинили срутването на двата небостъргача на Световния търговски център в Ню Йорк, разрушаването на част от Пентагона и падането на пътнически самолет край Шанксвил, Пенсилвания.  Жертвите са 2 974 души, без терористите: 246 - на четирите самолета (от които няма оцелели), 2 603 - в кулите в Ню Йорк и на земята, 125 - в Пентагона. Други 24 души са обявени за липсващи. С изключение на 55 военни, убити в Пентагона всички останали жертви са цивилни лица. Сред загиналите има представители на повече от 90 държави. 411 служители на спасителните служби, които се отзовават на сигналите, загиват, докато се опитват да спасят хората и да ограничат пожарите. Атаките започват рано сутринта, когато 19 терористи установяват контрол над 4 пътнически самолета, излитащи от Източното крайбрежие на САЩ в посока към Калифорния. Специално са подбрани самолети за далечни направления, тъй като те са заредени догоре с гориво. Петима отклоняват полет №11 на \"Американ Еърлайнс\" (от Бостън за Лос Анджелис) и насочват \"Боинг 767-723\" към Северната кула от Световния търговски център. Самолетът се удря в северната страна на сградата в 8:46:33 часа местно време. В 9:02:59 часа местно време други петима принуждават \"Боинг 767-222\" на \"Юнайтед Еърлайнс\" да се вреже в Южната кула. Сблъсъкът е видян на живо по целия свят, тъй като след първия сблъсък телевизионните канали излъчват пряко от Световния търговски център. Редовният маршрут на полета е трябвало да бъде от Бостън за Лос Анджелис. Друга група от петима терористи превзема \"Боинг 757-223\" на \"Американ Еърлайнс\" (изпълняващ редовен полет от Вашингтон до Лос Анджелис) и го насочва към Пентагона. Самолетът катастрофира и причинява разрушения на сградата. Четвърти самолет - \"Боинг 757-222\", изпълняващ 93 на \"Юнайтед Еърлайнс\" от Нюарк за Токио, е отклонен от четирима терористи. Предполага се, че целта на полета е бил Капитолия или Белия дом, но пътниците се противопоставят на похитителите и осуетяват намерението им. Самолетът се разбива в поле в Югозападна Пенсилвания, на около 240 км северозападно от Вашингтон, в 10:03:11 часа местно време. Бившият афганистански президент Хамид Карзай преди години заяви, че групировката \"Ал Кайда\" е мит и категорично отрече терористичните атаки от 11 септември да са планирани в страната му. В интервю за \"Ал Джазира\", експрезидентът изрази сериозните си съмнения, че тази групировка изобщо съществува, тъй като не се е срещал с нейни членове, не е получавал и каквито и да било доказателства за съществуването й. Очакват се церемонии във всички американски щати, с които ще бъде отбелязана датата и почетена паметта на жертвите. Саудитска Арабия често е обвинявана заради атаките, тъй като повечето атентатори са саудитци. Закон, приет от САЩ, предвижда възможност роднини на жертви да могат да съдят Рияд. Кралството отхвърля обвиненията в спонсорство на тероризма.", "date": "2018.09.11", "title": "17 години от 11 септември "}
{"url": "https://www.monitor.bg:443/bg/a/view/jivotyt-poskypva-s-7-leva-na-chovek-na-mesec-143967", "text": "Основните стоки и услуги ще продължат да растат. Животът през следващите месеци ще поскъпне средно със 7 лв. на човек заради скокът на цените на тока и природния газ, прогнозират от КНСБ.  От юли природният газ поскъпна с 10,81%, парното – средно със 7,33 на сто, а електроенергията – средно с 2,03%. Анализите на синдикатите показват, че ни очаква по-солена зима. По-скъпият природен газ бързо ще повлече нагоре цените на парното, топлата вода, а от там - и на някои основни стоки и услуги. Така животът у нас ще поскъпне – средно с между 5 и 7 лв. месечно за всеки от нас, показват сметките на КНСБ. Ако през юни на човек от домакинство са били нужни 590 лв., за да преживее месеца, сега средно ще трябва да разполага с 595-597 лв., за да покрие основните си разходи. Най-сериозен ще е ударът за столичани, тъй като над 60% от тях се отопляват на парно. Ако досега средната им сметка за отопление и топла вода и е била 150 лева, през идващите зимни месеци се очаква тя да скочи с поне 11 лева. Това означава допълнителен разход от 55-60 лв. за целия сезон. Отоплението, осветлението и топлата вода представляват около 12% от всички разходи на семейството, изчисляват от КНСБ. Разходите ни за тях ще скочат с около 2-3 на сто. Статистиката на КНСБ показва и очакване за по-голяма енергийна бедност през зимата на 2018 г. Според Евростат 36,5% от хората у нас нямат възможност да поддържат дома си достатъчно топъл. Очаква се след това поскъпване верижно нагоре да тръгнат и цените на основни стоки и услуги - в химическата индустрия, в производството на хляб и хлебни продукти, млечните продукти, както и в секторите, в които транспортът, логистиката и горивата заемат голяма част от разходите за производство. „В момента цената на пшеницата е с 35% по-висока спрямо цената през 2017 г. Заради това има и увеличение на брашното. Няма как цената на българския хляб да бъде дълго време различна от европейската”, каза в ефира на Нова тв експертът от Института за синдикални и социални изследвания към КНСБ Виолета Иванова. „За да имаме квалифицирана работна сила и тя да остане в България, бизнесът е принуден да увеличава работната заплата. Около 70% от работещите обаче получават под средната заплата, която е около 1200 лева”, допълни председателят на Националния браншови съюз на хлебарите и сладкарите в България Мариана Кукушева.", "date": "2018.09.11", "title": "Животът поскъпва със 7 лева на човек на месец"}
{"url": "https://www.monitor.bg:443/bg/a/view/premieryt-pri-visokite-momcheta-143970", "text": "Националният ни отбор по волейбол посрещна премиера Бойко Борисов във Варна. Борисов ги посети по случай световното първенство в морската ни столица, където нашите момчета стартираха блестящо срещу Финландия. \"Над 350 милиона са отпуснати за изграждане на спортна инфраструктура в цялата страна. Положихме много воля и сега имаме зали в София, Русе, Шумен, Сливен, Стара Загора. За да се стигне до тук, са необходими много усилия. Шефовете на световните асоциации са тук, олимпийския комитет. Години наред строителства, ремонти, за да се стигне до 3 световни първенства в България\", каза Борисов. „Средствата, които се дават за спорт и спортни съоръжения, са важни, за да се мотивират децата“, допълни премиерът в Двореца на спорта във Варна. \"Имайте предвид че децата ви гледат, ставате символи, пример за подражание и сте изключително важни. В момента 3 световни правим едновременно - по волейбол, по художествена гимнастика, по гребане. Бил съм спортист, знам колко е важна концентрацията\", заяви премиерът Бойко Борисов пред българските спортисти и им пожела успех. Любо Ганев подари на премиера книга с думите \"За най-големия от най-високия\". Треньорът на националния отбор по волейбол Пламен Константинов благодари на Борисов за жеста. За провеждането на световно първенство по волейбол у нас Министерският съвет даде 500 000 долара. Общата сума на изплатените от правителството средства за провеждането на първенството в периода 2016-2018 г. е 5 000 000 долара. За ремонта на зала „Конгресна“ в Двореца на спорта във Варна през 2015 г. правителството отпусна 12 800 000 лева. Тя разполага с 5100 седящи места и игрално поле с максимален размер 45 м дължина и 26,5 м широчина, което позволява да се провеждат световни и европейски първенства. В отговор на журналистически въпрос министър-председателят Борисов заяви, че от 1 януари 2019 г. могат да бъдат увеличени заплатите с 10% на целия бюджетен сектор, включително и на обществените медии. „Разчетите ни го позволяват. Дефицитите започват, когато комунистите са на власт, а сега има бюджетен излишък“, посочи още премиерът Бойко Борисов.  Според премиера увеличението на заплатите в целия държавен сектор ще повлече нагоре доходите във всички останали сфери на икономиката. „Защото така, на парче - 150 млн. за полицаи, за военни, за съдебна охрана и учители, тук - там винаги остават определени сектори, които все едно не са важни. Затова  ще увеличим заплатите с 10%. Утре въпросът ще бъде обсъден на Министерски съвет”, заяви премиерът. По думите му щом комунистите не са на власт, няма дефицит в бюджета и разчетите показват, че повишение е възможно. Борисов коментира и освобождаването на министрите Николай Нанков, Валентин Радев и Ивайло Московски. \"На мен ми е най мъчно, че ги сменяме, аз съм ги отгледал от деца в партията - Московски, Нанков, прекрасни отношения имаме... ние не сме БСП. Не очаквам да има изненади в гласуването\", коментира той По думите в една коалиция всеки има мнение. Относно съменията на лидера на Атака Волен Сидеров, че има заговор срещу премиера, Борисов обясни, че синхронизирано се говори от БСП и президентството по една и съща тема. \"Оставете ги президентите да си мерят рейтингите\", каза той. На въпрос дали ще е кандидат-президент на следващия вот, отговори: \"Глупости! Нечовешка работа и отговорности има върху мен и въобще върху управляващите\".Борисов намекна, че президентът Румен Радев готви политически проект: \"Обърнете внимание на нюансите: Сега не е време за избори, но ако дойде една нова партия, това вече е друго\".", "date": "2018.09.11", "title": "Премиерът при високите момчета (ВИДЕО)"}
{"url": "https://www.monitor.bg:443/bg/a/view/jasno-i-slynchevo-vreme-po-moreto-slabi-valeji-143960", "text": "През нощта над по-голямата част от страната ще е предимно ясно. Утре ще преобладава слънчево време, с временни увеличения на облачността. На отделни места в източната половина от страната и в планинските райони ще превали. Ще духа до умерен северозападен вятър, според прогнозата на НИМХ към БАН€ ѝМаксималните температури ще са между 24° и 29°, в София - около 24°. Атмосферното налягане е по-високо от средното за месеца и ще остане без съществена промяна. По Черноморието ще бъде предимно слънчево с временни увеличения на облачността, на отделни места са възможни слаби превалявания. Ще духа до умерен северозападен вятър. Максималните температури ще са между 25° и 28°. Температурата на морската вода е 25-26°. Вълнението на морето ще бъде 1-2 бала. В планините ще преобладава слънчево време. След обяд с временни увеличения на облачността и на отделни места ще превали. Ще духа умерен предимно северен вятър. Максимални температури на 1200 метра около 15°, на 2000 метра – около 8°.", "date": "2018.09.11", "title": "Ясно и слънчево време, по морето слаби валежи"}
{"url": "https://www.monitor.bg:443/bg/a/view/objad-na-uchenicite-s-elektronni-karti-143927", "text": "Родители ще осигуряват обяда на децата си в училище с електронни карти. Smartercard е платформа, на която те могат да заплатят купоните за хапването на малчуганите през мобилния телефон или компютъра. Необходимо да имат единствено дебитна карта, с която да могат да извършват разплащанията. В края на всяка седмица родителите могат да видят какво ще бъде менюто за следващата. След като съобразят хранителните навици и предпочитания на детето спрямо предвидените гозби, те могат да изберат за кои дни да закупят купон на своето дете. Тогава те могат да заплатят цялата сума за следващата седмица. за училищата, които сега се включват в платформата, и 2,72 лв. за стари ползватели. Родителите имат възможност да променят своите решения до 8,30 всяка сутрин. Така ако детето се разболее и не може да отиде на училище, парите няма да изгорят. „Системата е така нагласена, че до 8,30 на текущия ден родителите могат да направят отказ от купон“, обясни Камелия Николчев, която разработва менютата. По същия начин пък ако родителят е преценил първоначално, че детето му няма да обядва в дадения ден, но впоследствие размисли, до 8,30 ч. има възможност да заплати купона. се разбира с помощта на устройство, което се чекира преди детето да влезе в училищния стол. Ако родителят случайно е забравил да зареди картата, на място може да се вземе хартиена, увери Николчева. По този начин няма опасност поради невниманието на някой родител детето му да остане гладно. Тя поясни още, че има и месечен абонамент от 3,60 лв. като в момента се подготвят пакети от годишно обслужване. За подготовката на обяда се грижат три кухни майки – в „Хаджи Димитър“, „Младост“ и „Слатина“. Менюто е тристепенно – супа, основно, десерт, и е еднакво за всички деца, но винаги едното ястие е подходящо за дете вегетарианец и е безмесно. „Ако първото е с месо, то второто задължително е постно и обратното“, обясни Николчева. Десертът пък е съобразен със закуската на ученика. „Според наредба 37 ние сме задължени ако в закуската няма плод, да не дадем такъв за десерт“, допълни начинът за подбор на обяд Николчева. Вместо това за десерт децата им даваме бисквитена торта, нишесте, кисело мляко. Задължително един път в седмицата имат и риба, като са определили този ден да е петък. Тя може да е под формата на супа или основното.", "date": "2018.09.11", "title": "Обяд на учениците с електронни карти"}
{"url": "https://www.monitor.bg:443/bg/a/view/trymp-poluchil-pismo-ot-kim-iskal-nova-sreshta-143962", "text": "Президентът на САЩ Доналд Тръмп е получил \"много топло\" и \"положително\" писмо от севернокорейския лидер Ким Чен-ун, в което той изразява желание да бъде организирана нова срещу между тях, предадоха световните агенции. \"Ние сме отворени към идеята и вече започнахме да се координираме с оглед такава среща, която ще бъде втора след историческата от 12 юни в Сингапур\", каза говорителката на Белия дом Сара Сандърс. Тя спомена за \"напредък\", говорейки за Северна Корея и каза, че военният парад без междуконтинентални ракети в Пхенян е \"гаранция за добронамереността\" на Северна Корея в процеса за денуклеаризация. Руският президент Владимир Путин каза, че е от жезненоважно значение за мира на Корейския полуостров САЩ и Северна Корея на нормализират трудните си отношения. Путин говори на пресконференция в руския пристанищен град Владивосток след среща с китайския президент Си Цзинпин. Президентът на Южна Корея Мун Дже Ин призова Северна Корея и САЩ да вземат смели решения, за да се излезе от задълбочаващата си дипломатическа безизходица, свързана с ядрените амбиции на Пхенян. Мун каза това няколко дни преди да се срещне със севернокорейския лидер Ким Чен Ун за трети път тази година. Двамата ще обсъдят как на Корейския полуостров да се постигне освобождаване от ядреното оръжие и мир. Мун добави, че тази среща трябва да доведе до друга \"голяма стъпка\" към освобождаване от ядрено оръжие. \"Северна Корея трябва да унищожи ядреното си оръжие, а САЩ трябва да предприемат ответна стъпка\", каза Мун. \"В рамките на такъв процес двете страни трябва да преодолеят дълбоко вкорененото взаимно недоверие, предизвикано от 70 години враждебни отношения помежду им\". По-късно във вторник президентът Тръмп отбеляза терористичните нападения на 11 септември 2001 г. с участие във възпоменателна церемония на мемориал в Шанксвил, щата Пенсилвания. Близо три хиляди души загинаха на този ден преди 17 години, след като похитители отвлякоха четири пътнически самолета. Два от тях бяха блъснати от похитителите в двете сгради на Световния търговски център в Ню Йорк, третият - в сградата на Пентагона, а четвъртият се разби в Пенсилвания. Жертвите са 2 974 души, без терористите: 246 - на четирите самолета (от които няма оцелели), 2 603 - в кулите в Ню Йорк и на земята, 125 - в Пентагона. Други 24 души са обявени за липсващи. С изключение на 55 военни, убити в Пентагона всички останали жертви са цивилни лица. Сред загиналите има представители на повече от 90 държави. 411 служители на спасителните служби, които се отзовават на сигналите, загиват, докато се опитват да спасят хората и да ограничат пожарите. Освен всичко Тръмп продължи с една година извънредното положение, въведено в САЩ след терористичните нападения на 11 септември 2001 г. Става дума за закон, влязъл в сила още през 1917 г. и позволяващ ограничаване на търговията със страни, които са враждебно настроени към САЩ. В момента Куба е единствената държава, за която се прилага този закон. През 2008 г. от списъка беше изключена Северна Корея, срещу която действат други сурови санкции.", "date": "2018.09.11", "title": "Тръмп получил писмо от Ким - искал нова среща "}
{"url": "https://www.monitor.bg:443/bg/a/view/djejmi-olivyr-hvana-kradec-143944", "text": "Американският готвач и телевизионен водещ Джейми Оливър задържа крадец, опитал се да нахлуе в дома му северно от Лондон. По време на престъплението кулинарният гуру и семейството му са си били вкъщи. Когато видял престъпника, 43-годишната звезда яростно го подгонил и дори го повалил на земята. Съседите на Оливър веднага се присъединили към него и му помогнали да задържи мъжа до пристигането на полицията. Крадецът е задържан, но кратко след това – освободен. Причината за това не е ясна. Възможните варианти са недостатъчно доказателства или той да е бил с психично заболяване.", "date": "2018.09.11", "title": "Джейми Оливър хвана крадец"}
{"url": "https://www.monitor.bg:443/bg/a/view/dobrin-papazov-7-ot-10-domashni-praseta-u-nas-sa-nelegalni-143947", "text": "Стопаните ги хранят с кухненски отпадъци, нямат договори с ветеринари, казва в интервю пред \"Монитор\" изпълнителният директор на Асоциацията на свиневъдите в България. - Може да се каже, че ни успокоява, но само на първо време. Причината е, че никой не може да уточни как точно се движи вирусът. Така че може животните да са били още в инкубационен период и да няма образувани антитела, което всъщност се търси при кръвните проби. - Според мен мерките на агенцията по храните в голяма степен са половинчати спрямо това, което иска бизнесът. - Бизнесът настоява за незабавно освобождаване на прасета и ферми тип заден двор. Оказа се, че около 70% не са регистрирани и не отговарят на необходимите изисквания. Стопаните ги хранят с кухненски отпадъци, което е опасно. Така че тези животни нямат биосигурност. Собствениците нямат и сключени договори с ветеринарни лекари и като цяло са рискови за разпространението на африканската чума. Затова смятаме, че тези животни трябва да бъдат изклани или затворени, защото в този бизнес са акумулирани милиарди. - Да се говори, че това е основен поминък за тях, е несериозно. Не разбирам как тези хора може да изтъкват подобно нещо, след като отглеждат по две или три прасета. По-скоро е практика отглеждането на прасета за новогодишните празници. От една страна са против изтребването на животните, а от друга не спазват закона. А дали това се дължи на незнание или нежелание, е друг въпрос.  - Така е. Но за България в момента е по-важно да имаме промишлено свиневъдство, в което са инвестирани милиони. Все пак секторът е основен консуматор на зърно, както и е водещ за плащането на данъци и осигуряването на работни места. Това е социалната дейност, а не личното отглеждане на свине. Вярно е, че решенията, които се налага да вземе министерството на земеделието, наистина са много трудни. Но те трябва да обединяват исканията на свиневъдния бранш, както и волята на ресорното министерство, че проблемът с африканската чума може да бъде решен. Много е важно действията да обединяват и разбиранията на обществото, че предприетите мерки са необходими и че борбата с инфекцията ще бъде дългосрочна. Тук става въпрос за години - минимум 10, и за висока социално-икономическа среда.  - Загубите може да достигнат милиарди, като се има предвид инвестициите. Много от хората имат банкови кредити. Нужни са години да развиеш един свинекомплекс. Така че вече едва ли ще има желание за развитие на такъв бизнес, ако не се подхожда целенасочено. Последните няколко години отрасълът се развива много бързо, около три пъти се увеличиха угоените прасета за последните 4-5 години. - Може би около 500 милиона лева. - На този етап не, но не е изключено и други държави да откажат внос от страната ни. Това няма да е добре за развитието на бранша. - По принцип страната ни не е голям износител. Знаете, че до преди няколко месеца имахме ограничения заради класическата чума по свинете. На практика сега се разработва външният пазар, още нямаме такова голямо производство, за да изнасяме. Така че в по-голямата степен пазарът се развива у нас.  - Оградата е добро решение. Но във времето тя трябва да бъде подсилвана. Не бива да се позволява разрушаването й. До голяма степен тя ще изпълни своята роля. Разбира се, няма да ни предпази на 100%. Имайте предвид, че проникването на болестта става най-вече чрез храни от румънски туристи. Контролът трябва да е голям, отпадъчните храни от ресторанти трябва да се спрат и с тях да не се изхранват домашните свине, както е практиката при по-голяма част от животните. - Трябва да бъде намалена, но що се отнася до начина за това, нека се изкажат компетентните органи. - Имахме възможност да представим вижданията си на министър Порожанов и мисля, че той разбра сериозността на проблема. Имаме нужда от спазването на законодателството и приемането дори на непопулярни мерки. - Не бих казал, засега се конкурираме успешно, така че не можем да се жалваме на тази тема. - Не бих казал, че има нерегламентиран внос, защото сме в общ пазар в Европа, а не за трети страни. - Кадрите ще са проблем, ако се наложи ново зареждане в свинекомплексите, защото съществуващите до момента животни ще бъдат загубени. Засега трябва да се справим с африканската чума. Това се очакваше отдавна, защото преди година влезе в Северна Румъния, в Грузия, Русия, Литва, Латвия. Така че вирусът вече се движи на юг. Нужна е война на това заболяване. - Оказа се, че Румъния не може да се справи, защото 50% от свиневъдството е нерегламентирано, като заболяването се предава от дивата свиня. Помните дори как преди години в Букурещ хората продаваха месо от задните дворове. Сега това им изигра лоша шега. Има около 1000 избити прасета там, нещата са извън контрол. - От доста време специалистите се опитват да изработят ваксина, но не успяват. А е нужна такава, но засега няма резултат от тези опити. - Не мисля. Опитът в други страни показа, че няма спад в продажбите, когато е имало други заболявания. Те се контролират, в магазина се извършват проверки. - И сега е в такъв порядък, няма промяна. Просто искаме проблемът да не се политизира. Стоим твърдо зад решенията на министерството на земеделието, които са в наша полза. Ветеринарен лекар по професия Собственик на свинеферма В момента е изпълнителен директор на Асоциацията на свиневъдите в България", "date": "2018.09.11", "title": "Добрин Папазов: 7 от 10 домашни прасета у нас са нелегални"}
{"url": "https://www.monitor.bg:443/bg/a/view/arestuvaha-za-iznasilvane-razsledna-za-2-ubijstva-v-chehija-143961", "text": "Пеньо Мангъров, който през 1998 г. беше задържан с отрязана глава в багажника на колата си в Чехия, беше арестуван за изнасилване, което извършил на 5 септември в София. Той и момичето се запознали в инстаграм. Мангъров почнал да следва студентката, изпратил ѝ и съобщение. Тя му отвърнала и двамата почнали да си разменят снимки. Разбрали се за среща и момичето отишло. Тя доброволно се качила в таксито и влязла в дома на Мангъров край киноцентъра в София. Двамата пили уиски, а след като студентката отказала да правят секс, Пеньо побеснял. “Имаш две възможности: или да те пребия, да те изнасиля и да те изхвърля като куче, или да не се съпротивляваш и да стане по лесния начин!” След това набил студентката и я изнасилил. Тя веднага подала сигнал, а Мангъров бил задържан в дома си. Той заявил, че не е извършил престъпление и всичко е било доброволно.", "date": "2018.09.11", "title": "Арестуваха за изнасилване, разследван за 2 убийства в Чехия"}
