{"url": "http://www.monitor.bg/a/view/36508-%D0%9C%D0%BB%D0%B0%D0%B4%D0%B5%D0%B6-%D0%B8%D0%B7%D0%BA%D1%8A%D1%80%D1%82%D0%B8-%D1%81%D1%82%D0%B0%D1%82%D1%83%D1%8F%D1%82%D0%B0-%D0%BD%D0%B0-%D0%B1%D0%B0%D0%BB%D0%B5%D1%80%D0%B8%D0%BD%D0%B0%D1%82%D0%B0-%D0%BF%D1%80%D0%B5%D0%B4-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "\n                    Един от символите на София - балерината в Градската градина пред Народния театър, тази сутрин беше намерена изкъртена от постамента.Полицията вече е открила извършителя, предава БНТ. Той е на 18 г. и е задържан в Първо районно управление в София.Около 4 часа тази сутрин младежът сам се е опитал да свали от постамента бронзовата статуя, но не е успял да я извади от фонтана.Фигурата е открита от охранителите на Софийската градска галерия и в момента се съхранява там.Липсата на бронзовата балерина беше осезаема, а посетителите на Градската градина бяха възмутени от постъпката.Опитите на момчето буквално да откърти от постамента балерината са довели и до щети върху самата фигура. Предстои нейният автор Георги Чапкънов и реставраторът Марин Марков да я върнат в предишният ѝ вид.Очаква се до няколко седмици тя отново да бъде на мястото си.\n\n\n                    ", "date": "2017.11.25", "title": "Младеж изкърти статуята на балерината пред Народния театър"}
{"url": "http://www.monitor.bg/a/view/85942-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2%D0%B8%D0%BB%D1%8E%D0%B1%D0%B8%D0%BC%D1%86%D0%B8%D1%82%D0%B5-%D0%B8-%D0%BD%D0%B0-%D0%A2%D0%B0%D1%82%D0%BE-%D0%B8-%D0%BD%D0%B0-%D0%9A%D0%BE%D0%BC%D0%B0%D0%BD%D0%B4%D0%B8%D1%80%D0%B0-iii-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    \n\n \n\n\n\nШумна веселба по времето на соца. Гостите, до един големци, са се разпищолили. Обръщат чашка след чашка. Езиците им са се развързали. Гуляйджиите се държат свойски и с персонала, който им прислугва. Зад дясното рамо на бившия Първи във войнишка поза стои мирно зам.- управителят на представителното ловно стопанство (ПЛС) „Воден“ Георги Александров Прокопиев, готов да изпълни всяко желание на височайшия гост, влязъл в ролята на домакин на проявата. В началото на купона, преди положението да е излязло от контрол и гуляйджиите да са се напили до безпаметност, край тях припка момченце с румени бузки. Големците го пощипват, галят го по главичката.\n\nМинават години. Палавникът с розовите бузки е вече пораснал. Тичка по телевизионните студия, дава програмни интервюта, навирил писалка за по-голям авторитет. Играе си на бизнесмен и издател. Играе си на „Стражари и апаши“, а понякога и на криеница (в Сингапур). Пляска доволно с ръчички. Преструва се, че времето, в което е тичкал между големците, никога не е било. Изнася лекции пред студенти, в които обяснява, как с честен труд можеш да стигнеш до висините. Раздава акъл. Съветва. Назначава министри. Уволнява министри (или така му се иска). Бори се със задкулисието. Става част от задкулисието. Преборил се е за почетно членство в клуба на олигарсите. Раздава опорни точки. Нарежда на приближените си как да ги разджуркат, за да не личи, че публикациите са изготвени по сценарий.\n\nВ тази плътна програма има някои промеждутъци, които са ключови за израстването на розовобузото момченце в розовобуз олигарх. В публичните си изяви той неглижира няколко приватизационни сделки, върху които т. нар. кръг „Капитал“ стъпи. Тези сделки бяха и са част от мръсните игри на прехода.\n\nВръщаме се обратно в резиденция „Воден“, където бащата на Иво и Александър Прокопиеви Георги гради основите на бляскавото бъдеще на синовете си.\n\nАвджийството е популярно хоби сред държавните мъже през социализма. В ловните стопанства, така да се каже, те съчетават полезното с приятното. Не са малко случаите, в които успешният лов (целта оправдава средствата и понякога ловните сценки са абсолютно нагласени, без участниците в тях да предполагат това) прераства в разгулна забава, по време на която заинтересованата страна се възползва от ситуацията и подлага на госта документи за подпис. Така са сключени немалко важни сделки. Показна в това отношение е например визитата на министър-председателя на Бавария Франц Йозеф Щраус, който си мечтаел да отнесе у дома рогата на благороден елен. Правили-стрували, осигурили му този трофей, като за целта докарали специално животното за отстрел, защото тогава пък не бил сезонът за стрелба по елени. Но ловът трябвало на всяка цена да се осъществи, защото България разчитала на заем от 700 млн. марки. Доволен от постижението си, баварският премиер отчел заслугата на българския си колега и вдигнал наздравица за него. Пак по тази линия Николае Чаушеску се уредил с отстрел на карпатска мечка. Ловджийските си умения изпробвала и съпругата му Елена. Но истинският триумф бил за съветския лидер Леонид Брежнев, който се чувствал като у дома си във „Воден“.\n\nИзвестна е прословутата среща на Живков и Брежнев в резиденция „Воден“, на която е изтъргувана безвъзмездна икономическа помощ. През януари 1988 г. тук пристига да ловува заедно със съветския посланик Леонид Греков и дипломатът от посолството Валентин Терехов. “И тримата заминахме с Ту-154 за ловното стопанство “Воден” – отбелязва в записките си Терехов. – Кацнахме на военното летище и с мерцедеси пристигнахме в резиденцията (два двореца, стопанство, вишка и пр. – б. а.). Ловът бе успешен. Това, разбира се, не беше лов, а касапница”, разказва Кастелов и обяснява смисъла на последното изречение - Живков и Греков отстреляли по 2 елена, а Терехов – 3 глигана.\n\nПървият и единствен шеф на ловните стопанства на Държавния съвет инж. Стефан Чакъров споделя още подробности за ловните излети, сред които и подробността как след култовата среща на Живков и Брежнев през 1973 г. всички присъстващи се напили като казаци. Покрай това пиршество са договорени извънредни доставки за България от СССР на нефт, дървесина, въглища, памук. А по обратния път ще потегли залежала по складовете стока, която така или иначе е непродаваема тук. Брежнев и Живков вдигат наздравица след наздравица, а персоналът се старае нищо да не им липсва.\n\nТези уж невинни забавления са строго контролирани и максимално обезопасени. За специалните гости се карат с джипове отбрани кулинарни специалитети, които предварително се опитват. За гостите грижа има Пето управление на ДС (Управление „Безопасност и охрана“ - УБО). Това е структурата, която бди косъм да не падне от главите на някогашните големци. Кадрите там са обучавани като военизирани поделения. Ако големецът харесва подводното гмуркане, му се зачисляват гардове с шнорхели. Ако си пада по скалното катерене, гардовете му трябва да са пъргави като маймуни и да имат алпинистки умения. И ако тези телохранители трябва да са подготвени физически като супергерои, за да издържат на натоварването, то в УБО работят и хора, които не са чак в толкова съвършена форма, но пък от тях се изисква безпрекословна лоялност. Точно такъв кадър е бащата на бъдещия олигарх Иво Прокопиев.\n\nОт 1962 г. ПЛС „Воден“ преминава на подчинение и ръководство към въпросното Пето управление на ДС (УБО). Георги Прокопиев стартира кариерата си в УБО като волнонаемен и се издига до чин „капитан”. Роден на 6 октомври 1942 г. в с. Сенокос, окр. Благоевградски, той живее там до 1946 г. След това родителите му се преместват да живеят в с. Воден.\n\nВсички в семейството на днешния гласовит демократ Иво Прокопиев имат „правилната“ червена ориентация и закваска.Бащата на Георги Прокопиев Александър Прокопиев Спасов е от с. Сенокос, Благоевградски окръг. Семейството остава там до 1946 г., когато се мести в село Воден, Разградски окръг. Това е и годината, в която Александър Прокопиев Спасов влиза в БКП. Десет години по-късно – през 1956 г., Георги завършва основното си образование в с. Побит камък и постъпва в горския техникум във Велинград. Приключва обучението си през 1960 г. и отбива военната си служба в редовете на БНА. До 15 май 1961 г. е войник в София, след което е командирован в с. Равнец, окр. Благоевградски, откъдето се уволнява на 16 октомври 1962 г. След уволнението постъпва на работа в горското стопанство в село Воден като помощник-лесничей.\n\nГеорги Прокопиев има три сестри – Божанка, Славка и Радка. Те до една са с партийни книжки в БКП. Член на партията майка от 1966 г. е и Георги.\n\nДнес бизнесменът Иво Прокопиев говори критично за Държавна сигурност, но точно тази структура години наред е хранилка за неговото семейство. Нека да проследим историята на Държавна сигурност в България, за да отчетем в каква среда е роден и израсъл розовобузият олигарх. Да видим къде точно е работил баща му, а и брат му, за да не изглеждаме като наивници, които вярват сляпо на всичко, което новобогаташите им говорят. Защото тъкмо отрочетата на червената номенклатура днес са най-речевити и гласовити и се преструват на най-върлите антикомунисти. Тези хора бяха особено активни в годините, когато партията майка раздаваше куфарчета с червени пари на „богоизбрани“. Бяха активни участия и в разграбването на държавните благини. Зад всички тези процеси стоеше черната сянка на Държавна сигурност.\n\nЗа първи път Държавна сигурност се споменава в Закона за защита на държавата, публикуван през 1924 г. Тогава тя е само отдел към Дирекция на полицията и има основно контраразузнавателни функции. Постепенно и в царска България ДС започва да играе ролята на политическа полиция, вътрешнополитическо разузнаване и следене на партийни лидери. В периода 1941-1944 г. отдел „Държавна сигурност” се занимава с борбата против комунистите и с противодействие на съветското влияние и подривна дейност по време на Втората световна война. След 9 септември 1944 г. ДС попада под контрола на Българската работническа партия-комунисти. През цялото си съществуване до 1990 г. Държавна сигурност е подвластна на комунистическата партия.\n\nОвладяването на отдел „Държавна сигурност” от дошлите на власт комунисти става много бързо. Първоначално нейните задачи са определени в съответствие със задачите за укрепване на управлението им в годините след 1944 г. Един от първите й приоритети е да намира информация за представителите на западните страни в Съюзническата контролна комисия т.е. да изпълнява контраразузнавателна дейност. Втората й функция е да се следят опозиционните партии, които по това време са преки съперници на БРП-комунисти, а третата след приемането на Закона за народния съд - проследяване и задържане на лица.\n\nЗа рождена дата на Държавна сигурност се смята 1947 г., когато отдел „Държавна сигурност“ към Дирекция на народната милиция се преобразува в Дирекция „Държавна сигурност”. Това става с постановление на Министерския съвет. Държавна сигурност става подразделение на МВР с четири отдела, които се занимават с проследяване, задържане и разследване на врагове на партията и народа. За бързо съдене на враговете е създаден и отдел “Следствен” към дирекцията. През 1949 г. към Държавна сигурност се създава специална служба „Държавна тайна”.\n\nПредшественикът на сегашната Национална служба за сигурност (НСС) е Второ управление на Държавна сигурност, оформено в началото на петдесетте години. Тогава контраразузнаването е с шест отдела и две отделения. По това време се поставят и основите на външното разузнаване. Военното разузнаване, което през 1945 г. все още запазва своите контури, започва да се реорганизира.\n\nПрез 1947 г. военното разузнаване става разузнавателен отдел, а военната политическа полиция се отделя от него и става отдел “Специален”, а ВКР се обединява с контраразузнаването. Така през 1951 г. е създадено Трето управление на ДС с десет отдела, което всъщност е военното контраразузнаване.\n\nУспоредно с изграждането на Държавна сигурност започва и създаването на структури на всички отдели по околии. Това важи както за контраразузнаването, така и за ВКР и военното разузнаване.\n\nПак по това време е създадена и структура за външното разузнаване, което е различно от военното външно разузнаване и е отдел на подчинение на Държавна сигурност. В общи линии от това време датира и практиката служители на външнополитическото разузнаване и на военното разузнаване да служат под прикритие в българските дипломатически мисии в чужбина.\n\nСтруктурата на външното разузнаване се определя от международното положение. От 1944 г. до 1989 г. и във външнополитическото, и във военното разузнаване е имало т. нар. съветски съветници.\n\nПрез 1963 г. тогавашната Дирекция “Държавна сигурност” става комитет към МВР. Тогава структурата на Държавна сигурност започва да придобива вида, какъвто тя има и през последните години на социализма. Само две години по-късно КДС минава на пряко подчинение на Министерския съвет. През 1969 г. обаче комитетът отново минава под шапката на МВР и става Министерство на вътрешните работи и държавната сигурност.\n\nСтруктурата на Държавна сигурност такава, каквато тя стана известна на българската общественост в края на 1989 г., е създадена през 1969 г. Тогава се утвърждава и конструкцията на ДС с две главни управления - Първо и Второ, съответно разузнаване и контраразузнаване, и четири управления: Трето - ВКР, Четвърто - техническо, Пето - УБО, и Шесто - борба с идеологическата диверсия.\n\nВ началото на седемдесетте години на двете главни управления започват да работят по опазване и развитие на икономиката на страната. До средата на 80-те години в контраразузнаването има четири отдела, които се занимават с различните отрасли на икономика, а в разузнаването има два. През 1986 г. в рамките на Второ главно управление се създава Четвърто самостоятелно управление “Икономика”, като една от функциите му е да предпазва от корумпиране ръководните стопански кадри и специалистите и да следи за разхищение на народното стопанство.\n\nЧетвърто управление на ДС е техническа служба, която се е занимава с подслушването и обезвреждането на бомби. Неин пряк наследник е доскорошната служба, а сега дирекция “Оперативно-техническа информация” към МВР (СОТИ, сега ДОТИ).\n\nКъм Държавна сигурност е имало и други технически служби като самостоятелни отдели - за защита на връзките, външно проследяване, архив и картотеки и др.\n\nУправление “Научно-техническа информация” - НТР, е създадено в средата на 80-те години чрез обединението на 7-и и 11-и отдел на Първо главно управление. То е със статут на самостоятелно управление в рамките на ПГУ.\n\nШесто управление е създадено за борба с идеологическата диверсия, но постепенно започва да разширява дейността си и да изземва функциите на Второ главно управление. През 60-те години контраразузнаването се насочва към икономиката и борба с чуждите разузнавания, вербуване на чужденците, следене на посолствата или филтриране на български граждани, заподозрени в “предателство на родината”. Шесто управление работи по интелигенцията и идеологическата диверсия, чуждите и българските журналисти и не на последно място - по елита на партията. Шести отдел се занимава с разложението сред висшите партийни кадри и тяхното обкръжение. В него се намира и отдел за борба с терора, който в периода 1983-1985 г. разкрива серията от бомбени атентати на турската група.\n\nСъс закриването на Шесто управление през януари 1990 г. започва краят на Държавна сигурност. Тогава част от кадрите в него се пренасочват към пресцентъра на МВР, с идеята това да стане самостоятелна служба към Държавна сигурност. Друга част от служителите на Шесто, които са работили по турския и арабския национализъм, ислямските фундаменталисти, терора, отиват в новосъздадената Служба за защита на конституцията, която става наследник на Второ главно управление на ДС на 26 февруари 1990 г. Няколко дни по-късно с указ на Държавния съвет е създадена Националната разузнавателна служба и тя излиза от структурите на МВР. Трето управление на ДС - военното контраразузнаване, преминава на управление към Министерството на отбраната. На 16 март същата година е закрито и оперативно-техническото управление - Четвърто, и се създава Службата за оперативно-техническа информация към МВР. Закрива се и четвърти самостоятелен отдел и той се преобразува в Служба за защита на връзките.\n\nПето управление на ДС - УБО, става Национална служба за охрана (НСО). Година по-късно Националната служба за защита на конституцията става Национална служба “Сигурност” и се създава Централната служба за борба с организираната престъпност.\n\n\"Дейността на органите на Държавна сигурност се регламентира с укази на Държавния съвет на НРБ номер 1467 от 16 юли 1974 г. (строго секретен) и 1670 (обнародван в \"Държавен вестник\", бр. 65 от 20 август 1974 г.), както и от издавани от министъра на вътрешните работи правилници, инструкции, заповеди и други подзаконови нормативни актове. Указ 1670 в съответствие с конституцията на страната определя в чл. 1 Държавна сигурност (ДС) като специализиран орган на управление предназначен \"да обезпечава сигурността на НРБ и да защитава социалистическия обществен и държавен строй от престъпни посегателства\".\n\nВ указ номер 1467, обявен с министерска заповед номер I-2470 от 1 август 1974 г., наред с организацията, методите и средствата е записано, че „Държавна сигурност осъществява своята дейност под ръководството и контрола на ЦК на БКП, респективно Политбюро и първия секретар на ЦК на БКП и в изпълнение на решенията на ЦК на БКП, законите и другите нормативни актове. Министърът на вътрешните работи отчита дейността на ДС пред ЦК на БКП, респективно Политбюро и първия секретар на ЦК на БКП.\"\n\nПрез 1969 г. Георги Александров Прокопиев започва работа в УБО. Става помощник-лесничей, а после и зам.-директор на представителното ловно стопанство „Воден” край Разград. Той отговаря за движението на всички ловностопански въпроси, следи за доброто развитие и състояние на дивеча, осигурява паша и качествен фураж, следи за поддържането на всички ловностопански съоръжения и построяване на нови такива. Стриктен и послушен, той печели доверието на Тодор Живков и се превръща в негов любимец, а похвалите към него са както морални, така и материални. Щедростта на бившия Първи е пословична. Любимецът също намазва от нея. Трупа едно след друго медали, благодарности, значки, а също така и парични награди. Твърди се, че лично Тато е дал благословията си Прокопиев да стане директор на стопанството. В замяна на това благодарният служител стоял чинно и прилежно до дясното рамо на предводителя и се опитвал да отгатне желанията му, за да бъдат тозчас изпълнени. През 1977 г. Георги Прокопиев е наказан за недобро стопанисване и неправилното изразходване на стоково-материалните ценности и допуснати липси и щети за УБО при ремонтите на домове № 2 и 3 в ПЛС „Воден”. В следващите години той вече няма допуснати нарушения или ако има такива, то те вече са умело прикрити.\n\nПрез 1984 г. Георги Прокопиев е повишен в чин „лейтенант”, назначен на длъжност „старши разузнавач” при 3-ти отдел на Пето управление на ДС (УБО) и прехвърлен за директор на представителното ловно стопанство „Мазалат” в Габровско.\n\nТака разградското дете чудо Иво Прокопиев се озовава в математическата гимназия в Габрово, възпитаник на която е и банкерът беглец Цветан Василев. След години двамата символично ще се прегърнат и целунат, както са правели големците, на които е прислужвал бащата на Прокопиев в резиденция „Воден”.\n\n„Времето на прехода в България е като шкурка. Не прощава”, казва в едно интервю Иво Прокопиев. Има право, след като е изшкурил старателно от биографията си всички онези моменти от миналото си, които му изглеждат грапави.\n\nПрез 1990 г. таткото на днешния олигарх и пръв демократ се завръща във „Воден” като зам.-директор на обекта. През есента на 1990 г. Георги Прокопиев е преназначен от зам.-началник на отделение в НСО за старши инспектор. Това е и позицията, на която се пенсионира след няколко години с почести.\n                    ", "date": "2017.11.25", "title": "Прокопиеви - любимците и на Тато, и на Командира (I част от III глава на книгата \"Капиталистите на ДС\")"}
{"url": "http://www.monitor.bg/a/view/47098-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F%D1%82-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D0%BF%D0%B0%D1%82%D1%80%D0%BE%D0%BD%D0%BD%D0%B8%D1%8F-%D1%81%D0%B8-%D0%BF%D1%80%D0%B0%D0%B7%D0%BD%D0%B8%D0%BA/", "text": "\n                    С академично тържество Софийският университет \"Св. Климент Охридски\" ще отбележи патронния си празник, съобщи пресцентърът на висшето училище.Ректорът на Софийския университет проф. Анастас Герджиков ще поздрави академичната общност по повод празника. Деканът на Факултета по химия и фармация акад. Петър Кралчевски ще изнесе пък академично слово на тема: \"Самоорганизация на колоидни частици и молекули\". Тържеството ще продължи с връчване на дипломите на новоизбраните професори за периода от 25 ноември 2016 г. до 25 ноември 2017 година.Академичното тържество ще завърши с кратка музикална програма на хора на Националната гимназия за древни езици и култура. \n\n\n                    ", "date": "2017.11.25", "title": "Софийският университет отбелязва патронния си празник"}
{"url": "http://www.monitor.bg/a/view/24617-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D0%B3%D0%BB%D0%B0%D0%B2%D0%B8-%D0%9C%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5/", "text": "\n                    Българският евродепутат Ева Майдел (ГЕРБ/ЕНП) беше избрана за председател на Международното европейско движение, съобщиха от нейния офис.Движението е мрежа от проевропейски организации от 39 държави, в това число неправителствени организации, синдикати, бизнес организации, политически партии, местна власт. Организацията е създадена преди повече от 70 години, а за първи път неин председател става жена.Майдел спечели подкрепата на различни политически сили, сред тях освен на ЕНП, и на социалисти, и АЛДЕ.\"Изключително важно е да не работим за гражданите, а идеите, които осъществяваме, да идват от гражданите, т.е. да събудим истинския дебат в Европа, за бъдещето на Европа, с участието на гражданите\", коментира тя, цитирана от БТА.\"Друг важен акцент на моята работа ще бъде поставен върху активността на младото поколение. Само чрез тяхната идейност, активност, можем да направим така, че нужните приоритети да бъдат осъществени днес, но и в утрешния ден. Ще засилим изключително много мрежата на настоящите всички 39 национални организации, така че гласът на Европа да се чува много по-силно и от техните столици, но също и от всички техни представители да получаваме достатъчно информация и идеи, които ние, в Брюксел, да можем да осъществим\", добави Майдел.По думите й в момента Европейският съюз е изправен пред редица предизвикателства.\"Организация, която обединява толкова много различни организации, представляващи интереса на милиони европейци, наистина може да допринесе в дебата за бъдещето на Европа, така че Европа да взима по-бързо решения, да бъдат ориентирани към нейните граждани, заедно с тях да взимаме тези решения и да направим така, че политиките да не са реагиращи на определени последствия и следствия, които се включват, а по-скоро много активно да отговарят на предизвикателствата, които ни очакват\", подчерта българският евродепутат.\n\n\n                    ", "date": "2017.11.25", "title": "Българка оглави Международното европейско движение"}
{"url": "http://www.monitor.bg/a/view/39028-%D0%A2%D1%80%D1%83%D1%81-%D0%BE%D1%82-34-%D0%BF%D0%BE-%D0%A0%D0%B8%D1%85%D1%82%D0%B5%D1%80-%D0%B2-%D0%A1%D0%BC%D0%BE%D0%BB%D1%8F%D0%BD-%D0%B8-%D0%A7%D0%B5%D0%BF%D0%B5%D0%BB%D0%B0%D1%80%D0%B5/", "text": "\n                    Земетресение от 3,4 по скалата Рихтер е усетено в Смолян и Чепеларе снощи. Трусът е регистриран в 19:27 часа, дълбочината му е 15 км, съобщи пред „Фокус“ оперативният дежурен в Националния институт по геофизика, геодезия и география (НИГГГ) към БАН Благовеста Бавачкова.Тя уточни, че земетресението е слабо и няма данни за разрушения.По-рано вчера - в 14:13 часа, трус с магнитуд 2,7 по скалата на Рихтер беше регистриран близо до Шумен. Епицентърът е бил на дълбочина около 25 километра и на 1 километър североизточно от Нови пазар. Земетресението е усетено по високите етажи. Няма щети.\n\n\n                    ", "date": "2017.11.25", "title": "Трус от 3,4 по Рихтер в Смолян и Чепеларе"}
{"url": "http://www.monitor.bg/a/view/62476-%D0%95%D0%BA%D0%BE%D0%BB%D0%BE%D0%B7%D0%B8-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D1%84%D0%B5%D1%80%D0%BC%D0%B0-%D0%B7%D0%B0-%D0%BD%D0%BE%D1%80%D0%BA%D0%B8/", "text": "\n                    Около петдесетина мъже и жени се събраха в събота пред входа на ферма за отглеждане на норки край старозагорското село Маджерито по призива на неправителствената екоорганизация КАЖИ. Според участниците в протеста напоследък от фермата, където при промишлени условия се отглеждат около 118 000 животинки, в определени часове на денонощието се носела воня на мърша.По думите на неколцината  от местни жители смрадта се разнасяла обикновено късно вечер или през уикенда, на напоследък ситуацията станала просто неудържима. Хората на няколко пъти подавали сигнали в РИОСВ, но екоинспекторите твърдели, че всичко е в нормите.Представители на КАЖИ (Кампании и Активизъм за Животните в Индустрията)  твърдят, че животните се отглеждат в разрез с нормативните документи, не се знаело и къде се загробват остатъците им.От фирмата собственик на фермата са категорични, че спазват всички изисквания, а условията за отглеждането на животните, които са от вида американска норка, не са по-различни от тези във всички ферми в страните от ЕС.\n\n\n                    ", "date": "2017.11.25", "title": "Еколози скочиха на ферма за норки"}
{"url": "http://www.monitor.bg/a/view/60854-%D0%9B%D0%B8%D0%BB%D1%8F%D0%BD%D0%B0-%D0%9F%D0%B0%D0%B2%D0%BB%D0%BE%D0%B2%D0%B0-%D0%9E%D1%84%D0%B8%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%B5%D0%B7%D0%B8%D0%BA-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%89%D0%B5-%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8/", "text": "\n                    Официалният език на председателството ще е български, заяви в \"Седмицата\" по Дарик радио министър Лиляна Павлова.\"Има две много важни причини за това решение. Искаме да се чува българска реч, искаме да се говори на български. Това има една огромна полза за нас, за България, за икономиката, за университетите. Всички проекти на регламенти и цялата сложна, тежка, бюрократична терминология, ще бъде преведена на български език\", обясни Павлова. И допълни, че тази терминология ще бъде предоставена на Софийски университет.\"Английският език е официален език и няма да отпадне\", поясни министърът за българското председателство на Съвета на ЕС.Заседанията ще бъдат превеждани на шест езика - български, английски, френски, немски, италиански и испански.Лиляна Павлова обяви още, че официалното откриването ще бъде на 11 януари в Народния театър, където се очаква да пристигнат председателят на Европейската комисия Жан-Клод Юнкер, председателят на Европейския парламент Антонио Таяни и председателят на Европейския съвет Доналд Туск.Лидерите и държавните глави на държавите членки на ЕС ще бъдат в България на 17 май.1500 лица общо ще работят за европредседателството. Всички те ще работят ежедневно по дейности, свързани само и единствено с председателството. Към тях ще има и други хора от министерства, които ще помагат, поясни министър Павлова.\n\n\n                    ", "date": "2017.11.25", "title": "Лиляна Павлова: Официалният език на председателството ще е българският"}
{"url": "http://www.monitor.bg/a/view/10898-%D0%9F%D0%BE%D1%87%D1%82%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D1%82%D1%80%D0%B5%D1%82%D0%B8%D1%8F-%D0%BB%D1%8A%D1%87-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B5-%D0%B3%D0%BE%D1%82%D0%BE%D0%B2/", "text": "\n                    Почти половината от третия лъч на метрото е готов. Това стана ясно от кмета на София Йорданка Фандъкова и министъра на транспорта Ивайло Московски при проверка на изграждането на новата метростанция от третия лъч на бул. „България“.Със софийското метрото ежедневно се придвижват около 350 хил. души, сочат данните на Столична община. Очаква се с пускането на третата линия близо 500 хил. души да ползват този транспорт.С действащите две линии се спестяват 75 хил. тона вредни емисии, а с изграждането на третия лъч намалените вредни емисии се изчислява, че ще бъдат 90 хил. тона годишно.\"Дейностите вървят по план. Това е едно огромно съоръжение, една тежка работа. Искам да благодаря на всички изпълнители, на работниците, които са долу ежедневно и денонощно\", каза Фандъкова.\"Метрото винаги е било изключително добре подготвен проект\", обясни пък от своя страна Московски.По повод утрешния протест с искане оставката на кмета, Фандъкова заяви, че това е политическа атака и, че предизборната кампания вече е започнала. Министър Московски обвини политическите опоненти на Фандъкова в провокации. Той даде пример от късно снощи, когато неизвестни лица са извадили част от паветата на бул. „Дондуков“.\n\n\n                    ", "date": "2017.11.25", "title": "Почти половината от третия лъч на метрото в столицата е готов"}
{"url": "http://www.monitor.bg/a/view/75690-%D0%A1-%D0%BE%D0%BA%D0%BE%D0%BB%D0%BE-240-%D0%BC%D0%BB%D0%BD-%D0%BB%D0%B2-%D1%81%D0%B5-%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%B0-%D0%B4%D0%BE%D0%B1%D0%B0%D0%B2%D0%B5%D0%BD%D0%B0%D1%82%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82-%D0%B2-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%81%D1%82%D1%82%D0%B0/", "text": "\n                    За първите шест месеца на 2017 г. създадената добавена стойност в производството се увеличава с 240 млн. лв. и достига 8 млрд. лв. Това съобщи заместник-министърът на икономиката Александър Манолев по време на среща с представители на браншовите организации към Българската търговско-промишлена палата (БТПП). Събитието бе открито от председателя на палатата Цветан Симеонов, а в дискусиите участие взеха представители на секторите на производството, строителството, търговията, услугите, земеделието и др. Сред основните обсъждани теми бяха мерките за намаляване на административната тежест и възможностите за финансиране на бизнеса през европейските структурни фондове.\n\n„С промените за намаляване на административната тежест, които се въвеждат в министерството на икономика бизнесът и гражданите ще пестят средно 200 хил. лв. годишно. Но това е много малка част от целия процес – към момента промени се подготвят в стотици нормативни документи на десетки институции“, каза Александър Манолев. По думите му най-важни са косвените ползи от тези действия – намаляване на времето, което хората губят, разходите им да посещават по няколко институции за една услуга и оптимизиране на дейността на администрацията. „Всичко това отнема време, но аз съм убеден, че в много кратки срокове ще се усети промяната“, подчерта той.\n\nЗам.-министър Манолев представи и резултатите от посещението в Бавария през изминалата седмица и покани представителите на браншовите организации да се включат в договорения бизнес форум с германски компании в средата на следващата година. Акцент бе поставен и на индустриалните зони към министерството като локации с добавена стойност за привличане на инвестиции. „Особен интерес има и към двете нови зони, които са в процес на създаване – при Сандански и Кърджали, заради възможността да осигурят по-бърз достъп до трети страни“, посочи още той.\n\nСред другите обсъждани теми бяха недостигът на квалифицирани кадри, предстоящите схеми за финансиране по ОПИК, законодателната програма на Министерството на икономиката и др.\n                    ", "date": "2017.11.25", "title": "С около 240 млн. лв. се е увеличила добавената стойност в промишлеността"}
{"url": "http://www.monitor.bg/a/view/22092-%D0%9A%D0%BC%D0%B5%D1%82-%D1%85%D0%B2%D1%8A%D1%80%D0%BB%D0%B8-%D0%BE%D1%81%D1%82%D0%B0%D0%B2%D0%BA%D0%B0-%D0%BE%D1%82%D0%B8%D0%B2%D0%B0-%D0%B2-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    Кметът на врачанското село Градешница Магдалин Сълков отива в манастир. В последния работен ден на седмицата той е хвърлил оставка и е решил да се преквалифицира.Местният управник, който кара трети мандат, е сезирал общинската избирателна комисия в Криводол, че иска да се оттегли от поста. Оставката му ще бъде разгледана в началото на декември, когато се очаква и становището на ОИК.60-годишният кмет на селото, което се прочу като родно място на първата писменост,  има намерение да изкара останалите години от трудовия си стаж в близкия манастир „Св. Йоан Предтеча”, в който няма монаси. Той е превърнат в приятна почивна база от атомната ни централа, а Сълков вероятно ще я стопанисва, шушукат съселяните му.\n\n\n                    ", "date": "2017.11.25", "title": "Кмет хвърли оставка, отива в манастир"}
{"url": "http://www.monitor.bg/a/view/63988-%D0%90%D0%B2%D0%B4%D0%B6%D0%B8%D0%B8-%D0%BE%D1%82%D1%81%D1%82%D1%80%D0%B5%D0%BB%D1%8F%D1%85%D0%B0-20-%D1%87%D0%B0%D0%BA%D0%B0%D0%BB%D0%B0-%D0%B2-%D0%95%D0%BB%D1%85%D0%BE%D0%B2%D1%81%D0%BA%D0%BE/", "text": "\n                    С рекорден отстрел - 20 чакала, се похвалиха авджиите от ловно-рибарските сдружения в Елхово и селата Добрич и Кирилово.\n\nЛовът на наплодилите се през последните години хищници е бил проведен в землището на село Добрич, след като  местните жители се ожалили, че на няколко пъти чакалите са опустошили кокошките и пилетата, имало случаи на влизане дори в домовете им.\n\nЕксперти по лова напомнят, че годишно у нас се убиват около 25 000 чакала и въпреки това на територията на страната има над 40 000 бройки, които нанасят поражения върху дребните животни. Според официалното преброяване през 2014 година, публикувано от БЛРС, ловците са отчети 35 317 чакала при 1438 вълка. Една от причините за огромната популация е рязко намалената премия, която в момента е само 10 лв. за бройка.\n                    ", "date": "2017.11.25", "title": "Авджии отстреляха 20 чакала в Елховско"}
{"url": "http://www.monitor.bg/a/view/6727-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B8-%D0%B8%D0%B7%D1%87%D0%B5%D0%B7%D0%BD%D0%B0%D1%85%D0%B0-%D0%B2-%D0%9A%D0%B8%D0%BF%D1%8A%D1%80/", "text": "\n                    Кипърската полиция издирва две непълнолетни момичета от България, съобщава сайтът CyprusMail, цитиран от bTV.\n\nСестрите Пламена Антолиева Пламенова (на 17 г.) и Рени Анатолиева Пламенова (14 г.) са били видени последно на 14 ноември.\n\nТогава те са напуснали дома си в Лимасол.\n\nОт профилите им в социалните мрежи става ясно, че двете момичета най-вероятно са от Бяла Слатина, а към момента учат в кипърски училища.\n\nПолицията умолява гражданите да съдействат на издирването.\n                    ", "date": "2017.11.25", "title": "Български тийнейджърки изчезнаха в Кипър"}
{"url": "http://www.monitor.bg/a/view/63736-%D0%92%D0%B0%D0%BD%D1%8F-%D1%81%D0%BA%D0%B0%D1%87%D0%B0-%D0%BE%D1%82-%D0%BF%D0%BE%D0%BA%D1%80%D0%B8%D0%B2%D0%B0-%D0%BD%D0%B0-%D0%9D%D0%A1%D0%90-%D0%B2-%D0%BC%D1%83%D0%B7%D0%B8%D0%BD%D0%BA%D0%B8/", "text": "Водещата на ММ се връща в залата за тренировки пет дни след тежка операция на коляното \n                    Рядко позитивно същество с огън в косите и дух на скандинавски боец – това е Ваня Запрянова, която зрителите на MM познават като лицето на „Музинки“. Впечатляващото при нея не е само лекотата, с която жонглира с новини от света на шоубизнеса, но и фактът, че от дебюта си в онлайн медията от пролетта насам има железен имунитет към хейтърите. Разравям се във Фейсбук страницата на канала за мнения на зрители и се сблъсквам с феномена „Всички обичат Ванеса“ (б.а това е артистичния й псевдоним). Когато не попаднеш на нито един човечец, който помпа собствената си значимост като бълва глупости за работата на друг, започваш да се питаш какво не е наред.“Може би не съм задобряла достатъчно като водеща, за да има такива, които да ми завидят и да започнат да ми „сипват“ - нали така жаргонно започнахме разговора.“, обяснява ми с усмивка Ваня. В стрийм наследника на легендарния музикален канал тя попада по покана на Румяна Благоева. Същата Руми, която водеше „Под дъгата“ в ефирния разцвет на ММ, в края на 90-те заяви „Няма как“ с групата си „Такси“, а после премести постоянния си адрес в Лондон. Рестартът на телевизията, чиито награди в продължение на десетилетие бяха институция за всеки помирисал сценичния прах на столичните клубове, е лична кауза за Руми. „Познавам я от периода, в който бях все още новоизлюпена „Мис национален отбор по волейбол 2014“. Свърза се с мен с предложение да преподавам йога. Отговорих й, че не желая да се занимавам с това на този етап и тя ми каза „Ами, стани водеща тогава в ММ”. Е, на това вече как да откажеш?“, пита Ваня.На въпроса „Колко често правиш гафове пред камера?“ Ваня вдига вежда с репликата: „Чудя се случвало ли се е въобще да не повторим дубъл?“. В началото операторите продължавали снимките в очакване смехът й да секне. Сега просто спират работа и изчакват истерията да премине. „Най-големият смях, който падна, беше когато снимахме „КардиоМузинки“ с Кардио Ванеса. Цялата работа беше, че аз трябваше да се качвам по слизащия ескалатор, докато чета и говоря пред камерата. Е, това наистина беше сериозна тренировка! Като добавим и бурните смехове на персонала от съседното заведение, които се чуваха нон стоп, условията на снимаме ме затрудниха допълнително. Явно съм изглеждала изтормозена отстрани, защото по едно време едно от момчетата от заведението дойде, подаде ми бутилка с вода и каза „мисля, че имаш нужда”, разказва Ваня.Ванеса е дипломиран кинезитерапевт и йога инструктор. Практикуването на асани обаче вече е в миналото и от килимчето за загряване в поза лотус тя превключва на много по-екстремна вълна. „Тренировките, които грабнаха сърцето ми са в НСА – каскадьорската школа на Емил Видев. Там нещата са динамични, страшни, опасни и имаш един куп неща, които можеш да научиш и усъвършенстваш и които дори не знам дали някой ден ще успея да направя. Но това ми харесва именно на каскадите. Имам много какво да надграждам в тях. Докато с йогата и преподаването, нещата съвсем се закучиха и имах сериозен и продължителен застой.“, обяснява водещата и бърза да уточни, че не е професионалист, склонен да дублира холивудски величия сред декорите на „Ню Бояна“. „Аз тренирам каскади – има разлика. Много екстремни неща съм правила, но те не са били на снимачната площадка, а на тренировка или на терена на „Къртицата 2“. Бях един от тестерите, които минаваха трасетата преди самите участници в шоуто.“, уточнява Ваня. Скачала е от кран с бънджи въже от 65 метра височина, приземявала се е на еърбег без никаква осигуровка от покрива на НСА. „Катерила съм се е по 10 метрови стълбове и съм вървяла по тях, и още куп подобни забавни неща, от които на майка ми й настръхват косите. Тя, милата, все ми повтаря „Маме, не можа ли да станеш балерина като нормалните момичета, ами все такива откачени работи правиш?”., смее се Ваня. Въпреки оттеглянето си от йога тя съветва хората, които до сега не са се престрашили да видят дали крайниците им са „като каучук“, да опитат. „Йога е за хора, които искат да помирят себе си и своя темперамент. Които искат да тренират нещо, за да поддържат тялото си хармонично, здраво и функционално. Аз съм бурна и дива и съм в такъв етап от живота си, в който не искам това да се променя. И само да отбележа, че е грешно схващането да не се запишеш на йога, защото не си гъвкав – еми, как да станеш, като ти не го тренираш това специфично функционално състояние на тялото ти. Отивайте бе, хора, запишете се на йога, танци, плуване, карате, волейбол, тенис... експериментирайте със спортовете, намерете вашия и се д-в-и-ж-е-т-е!', отсича Ванеса.Интензивното физическо натоварване е това, което филтрира емоциите на Ваня и я тонизира във всяка ситуация. Ето защо тя се връща в залата на петия ден след тежка операция на коляното. Инцидентът се случва това лято. „Истината е, че се чувствах отлично и кракът ми функционално се беше възстановил месец след счупването, но имах противопоказание да стъпвам на него между 2 и 3 месеца, понеже на костта й трябваше повече време да втвърди. Слава Богу, нямах гипс или шина, което ми позволи да започна с рехабилитацията на коляното веднага след операцията. Това беше чудесна възможност дипломата ми на кинезитерапевт да влезе в употреба. С всичко, което бях научила, възстанових сама коляното си. Правих всякакви упражнения, които не изискват да стоя на два крака (за сметка на това на ръце често стоях или поне се опитвах), или да имам опора.“, разказва Ваня. В този период тя снима „Музинки“ в седнало положение и дори дава бедро назаем за рекламна кампания на клиновете Devil Walking. „По време на фотосесията всеоще си бях куцо пиле и всичките ми пози бяха на един и същи опорен крак. Между смяната на облеклата си притичвах с патериците или на един крак и пак се връщах пред обектива. За себе си разбрах едно, но много важно нещо – по-силна съм, отколкото си мисля. Но и за близките и приятелите ми разбрах много неща покрай тази контузия и всичко е в позитивния смисъл на думата.“, категорична е лудетината.Фактът, че е била талисман на националите ни по волейбол, предполага, че е била модел в определен етап от пътя си. „Модел чак не бих се нарекла нито тогава, нито и сега. Но от време на време ми се случва да имам ангажименти, свързани с тази професия дори и понастоящем и честно казано ми харесва.“, признава Ваня.Представата й за идеална почивка извън матрицата на делника се свежда до спорт. „Това е моят психически и физически отдушник. А когато тренировката е в компанията на най-добрите ми приятели, удоволствието е пълно. В музиката също намирам центъра си. Понякога като средство за отдих след напрегнат ден, понякога като фон, докато върша нещо, а често и като начин да изразя себе си. Обичам да пея и съседите сигурно ме мразят за това. Може би, единствената причина, поради която все още чичко Полицай не е почукал на вратата ми е, че все пак малко или много ми се отдава пеенето.“, казва Ваня. \n\n\n                    ", "date": "2017.11.25", "title": "Ваня скача от покрива на НСА в музинки"}
{"url": "http://www.monitor.bg/a/view/35020-%D0%94%D0%B8%D0%B0%D0%BD%D0%B0-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B0-%D1%87%D0%B5%D1%80%D0%BD%D0%B0-%D0%BE%D0%B2%D1%86%D0%B0-%D0%B1%D1%8F%D0%BB%D0%B0-%D0%B2%D1%8A%D0%BB%D1%87%D0%B8%D1%86%D0%B0/", "text": "Красивата д-р Огнянова от „Откраднат живот“ това лято се е явила на 30 кастинга\n                    \n\n\n                    ", "date": "2017.11.25", "title": "Диана Димитрова – черна овца, бяла вълчица"}
{"url": "http://www.monitor.bg/a/view/60900-%D0%9D%D0%B0%D0%B4-2000-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%85%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D1%88%D0%B0%D0%BC%D0%BF%D0%B8%D0%BE%D0%BD%D0%B8-%D0%BD%D0%B0-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B1%D0%BE%D0%BA%D1%81%D0%BE%D0%B2%D0%B0-%D0%BB%D0%B8%D0%B3%D0%B0/", "text": "\n                    Над 2000 души в ямболската зала „Диана“ станаха свидетели на интересни двубои от третия, финален кръг на Националната боксова лига снощи. След него бяха излъчени и първите шампиони във формата, който постигна своите цели – да осигури повече качествени срещи на най-добрите ни боксьори и да популяризира бокса в страната. 7-те първенци в отделните категории получиха премии от по 1000 лв. Благой Найденов получи своята купа за №1 в категория до 81 кг от спортния министър Красен Кралев, който пък си тръгна със специален плакет от БФБокс. С най-големи овации на ринга бяха посрещнати тримата братя Асенови, които са звездите на региона. Те пък зарадваха публиката с три чудесни победи.Тинко Банабаков – кат. до 52 кг\nДаниел Асенов – кат. до 56 кг\nЕлиан Димитров – кат. до 60 кг\nХристо Златев – кат. до 64 кг\nПетър Драганов – кат. до 69 кг\nБлагой Найденов – кат. до 81 кг\nПетър Белберов- кат. +91 кг52 кг: Тинко Банабаков – Димитър Илиев 3:0\n56 кг: Боян Асенов – Стефан Иванов 3:0; Даниел Асенов – Емануел Богоев 3:0\n60 кг: Елиан Димитров – Кирил Русинов 3:0; Катин Асенов – Михаил Куртев 3:0\n64 кг: Христо Златев – Калин Маврудиев 3:0\n69 кг: Роберт Чамасанян – Здравко Попов 3:0; Петър Драганов – Николай Коев 2:1\n81 кг: Благой Найденов – Спас Калоянов 3:0\n91 кг: Радослав Панталеев – Адреан Михайнут (Рум) – отказ на румънеца в първия рунд; Иван Мечков – Георги Манов 2:1\n+91 кг: Петър Белберов – Даниел Бурсиу (Рум) 3:0 \n\n\n                    ", "date": "2017.11.25", "title": "Над 2000 аплодираха първите шампиони на Националната боксова лига"}
{"url": "http://www.monitor.bg/a/view/84461-%D0%9F%D0%BE%D0%BB%D0%B8%D1%82%D0%B8%D1%86%D0%B8-%D1%81-%D0%BA%D0%BE%D0%BB%D0%B5%D0%BA%D1%86%D0%B8%D0%BE%D0%BD%D0%B5%D1%80%D1%81%D0%BA%D0%B0-%D1%81%D1%82%D0%BE%D0%B9%D0%BD%D0%BE%D1%81%D1%82/", "text": "Сталин се среща с Обама във витрините на сувенирните магазини\n                    Може ли Уинстън Чърчил да се срещне едновременно с Обама, Фидел Кастро и Ленин? Отговорът е „да“ - на рафта със сувенири. Да щамповат своеобразни дрънкулки с лика и имената на известни политици не е новост за предприемчивите търговци, като често основната им таргет група се състои от туристи.Сред последните лидери, които се озоваха „затворени“ в сувенирче за спомен, бе президентът на Франция -   Именно неговата физиономия, надничаща от прес папие, вече може да огрява хиляди домове като част от украсата по Коледа. Младият френски политик предизвика фурор тази година, а тестдрайвът на артикулите, произведени от малко предприятие в град Ойонакс, се заключавал в 48 бройки. Те, разбира се, се разпродали като топъл хляб. Втора партида от 300 топки също се изчерпала бързо. Към момента на пазара обикалят около 3000 стъклени сфери, посветени на Макрон, които се продават за по 10 евро бройката, както в Париж, така и в Туке. \"Интересът към него се дължи на факта, че той е нова фигура в политиката, на неговата младост, на неговата енергия, на неговия нетипичен житейски опит досега, по-специално на семейното му положение\", изброява Мариз Бацоли, собственичка на фирмата Ле Паризет, поръчала необичайното прес папие. И ако Макрон бележи едно от най-бързите навлизания от политическата сцена към сувенирната индустрия, то несъмнено едно от най-често вижданите лица по артикули от чаши и значки до бельо, е латиноамериканският революционер  Като символ на бунта срещу статуквото и борбата за справедливост, ликът на аржентинеца често придружава всякакъв вид демонстрации по целия свят. Кауза, зад която застава и най-голямата наследница на Че – Алейда Гевара. Нелепите артистични напъни за привличане на клиенти чрез образа на баща й обаче тя бори в съда. „В Германия, например, го използваха за реклама на очила. Пък баща ми само веднъж в живота си е използвал очила, и то – защото лекарят е бил сгрешил, казвайки че му трябват. От друга страна, нямат право да използват образа на баща ми за такива неща. Има един бразилски дизайнер, на когото веднъж му дойде „брилянтната“ идея да направи бельо с образа на баща ми. Ако искаш някого на бельото си, сложи си собствената физиономия, защо използваш тази на баща ми?“, възмущава се 56-годишната педиатърка.Сред оборотните, макар и не дотам морално оправдани, сувенири с образа на Че Гевара, са пепелник за 18 долара, патронче за алкохол с надпис „Искам да се бунтувате“ за 7 долара и кейс за цигари, който се котира на цени между 6 и 9 долара. С такива и други подобни артикули, като регистрационна табела за кола можете да се снабдите навсякъде по света, макар логично, най-нагъсто те да се продават в Куба, където е живял революционерът. Без да излизате от границите на държавата, можете да се запасите със сувенири и на друг култов и обичан от народа си политик, а именно – Фидел Кастро. Негови снимки дори се продават в ebay, като за кадър от 60-те години ентусиасти броят до около 95 долара.  също не са пропуснати от изобретателните търговци. Сред новите попълнения на пазара с дрънкулки са матрьошки с ликовете на Доналд Тръмп, Барак Обама, Бил Клинтън и т.н. Настоящият президент на САЩ се появи и под формата на кукла с тресяща се глава, оценена на 25 долара, а бившият шоумен краси дори и чорапи.Испанска компания пък пусна в продажба керамични фигурки на Хилари Клинтън и Доналд Тръмп, които са клекнали със свалени гащи. По традиция в Каталуния на Коледа около фигурите на Мария, Йосиф и бебето Исус в сцената на рождество, се поставят малки фигурки \"каганер\" (букв. \"акащи\"), които изобразяват клечащи селяни с голо дупе.Тази година компанията, която произвежда керамичните фигурки, е решила да увековечи в неудобната поза и двамата кандидати за президент на САЩ. Странната традиция не е проява на неуважение. Смята се, че фигурките носят късмет и просперитет за новата година. Произходът на традицията \"каганер\" е неизвестен, но се вярва, че тя датира от 18 век. Напоследък фигурките придобиват все повече известни образи на герои и популярни личности като папа Франциск, Барак Обама, представители на британското кралско семейство, Фидел Кастро, Владимир Путин и испанския тенисист Рафаел Надал. Ако сте исторически маниак, интригуваща със сигурност ще ви се стори и куклата наУсмивка на лицето със сигурност ще ви докарат и няколкото омалени версии на Обама в хавайски стил – с герданче от цветя, сърф и китарка, които бяха особено актуални в началото на втория мандат на бившия президент.Освен върху тривиалните тениски, шапки и тук-там етикети на винени бутилки, и руският държавен глава се появява в любопитни сувенири. От витрините на магазините Путин ни наблюдава още, щампован върху портмоне, дръжка на нож и издялан във формата на пръстен. Заедно с настоящия президент на САЩ пък ни съзерцават от кейс за телефон. „Подобни артикули обикновено имат кратък живот, защото отразяват моментни отношения между две страни, например. Но пък са доходоносни. Търговците често се възползват от актуалните политически ситуация и играчи, но реално в действията им и предлаганите продукти няма политическа следа. Всичко е само бизнес“, обяснява Татяна Комисарова от Руската висша школа по маркетинг.Да наднича от сокоизстисквачка – така можете да видите и Ангела Меркел. За да си направите нектар от портокал върху главата на германската канцлерка, ще трябва да преброите около 13 паунда. Ако пък искате да украсите дома си за коледните празници с дрънкулки, черпещи вдъхновение от политическата карта на света, ще трябва да се разделите с близо 17. Именно толкова струва  Ключодържател, часовник, фигурка за сладки, дамска чанта и дори възглавница с нейна снимка също са сред оборотните предложения в каталозите на сувенирните магазинчета. За чанта, изглеждаща сякаш е набързо скроена в домашни условия от любител, например, ще трябва да платите около 87 паунда.Във Великобритания пък колекционират сувенири с ликовете на кралското семейство от любов към тях. Така 67-годишната Синтия Луис е събрала близо 650 артикула, вдъхновени от кралица Елизабет II и роднини, а сред дрънкулките се отличават малка статуя на принцеса Даяна, няколко чинийки с нейни снимки, десетки книги и картички. Сред интригуващите сувенири, вдъхновени от кралското семейство, са торбички за чай с образа на британския монарх, по-скандалните „гении“ на търговското дело стигнаха дотам, че предлагат и дамско бельо с мотиви от знамето на страната и коронка. Сватбата на принц Уилям и Кейт през 2011 г. също породи нова вълна в сферата на мърчандайзинга. Кутии за бонбонки с главите на двамата младоженци и пепелник с техен колаж бяха сред популярните предложения тогава.  ще се погрижи за доброто ви настроение, като периодично ще ви маха за добре дошли и довиждане. Разхождайте я обаче на открито, тъй като тя се зарежда вместо с батерии чрез слънчев панел. Този любопитен подарък струва близо 40 долара.Филипинските политици са сред най-често спряганите „украси“ на нелепи сувенири. И ако някои от тях ви гледат строго от будилника ви, внушаващи ви чувство за вина за мисълта „Ще дремна още пет минутки“, то други съзерцават обществото дори от кутии за лекарства, какъвто е случаят с кмета на Лукбан.\n\n\n                    ", "date": "2017.11.25", "title": "Политици с колекционерска стойност "}
{"url": "http://www.monitor.bg/a/view/60578-%D0%9C%D1%8A%D0%B6%D0%B5%D1%82%D0%B5-%D0%BD%D0%B0-%D0%90%D0%BB%D0%BB%D0%B0/", "text": "Пугачова се разкайва за Филип Киркоров, отдадена е на Галкин\n                    \n\n\n                    ", "date": "2017.11.25", "title": "Мъжете на Алла"}
{"url": "http://www.monitor.bg/a/view/20652-%D0%9D%D0%B5%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8-%D0%BE%D0%B0%D0%B7%D0%B8%D1%81%D0%B8-%D1%81-%D1%80%D0%B0%D0%B7%D0%BB%D0%B8%D1%87%D0%B5%D0%BD-%D1%84%D0%BB%D0%B0%D0%B3/", "text": "Кои държави заслужават повече внимание от туристическите ентусиасти\n                    Рано или късно всеки приключенец си задава въпроса дали да не зареже всичко в името на пъстро околосветско пътешествие. На пръв поглед звучи добре – прекарвате година или две далеч от сивите мъки на ежедневието, далеч от строгия шеф или роднини, които периодично ви затапват с въпроса „А ти какво хапна за закуска днес“. Реално обаче ситуацията изглежда малко по-различно. Единици са тези, които успяват да жонглират с професии в стил барман или сервитьор на чужд терен с цел да съберат средства за следващото пътешествие. Носталгията от дългото отсъствие от татковината пък е вероятно да ви накара и да си помечтаете за досадните въпросчета на мама. Ето защо планирайте „бягството“ си поетапно, като започнете с пресяването на най-достойните страни, от които да събирате флагчета за спомен. „Монитор“ направи бърз преглед на държавите, които всеки чистокръвен приключенец трябва да посети, макар и да не са особено популярни в туристическите среди.  Непозната, но посвоему особено вдъхновяваща. Така можем да опишем накратко Монголия. Страната, прочута със славното си минало, може да ви предложи множество любопитни истории, вълнуващи срещи с гостоприемните хора на терен и най вече спокойствие. Несъмнено сред отправните ви точки тук трябва да присъства Националният исторически музей, позициониран в столицата Улан Батор. Именно там ще можете да се запознаете с детайли от миналото на бившата империя – като превземането на Пътя на коприната например или прочутата пощенска система на страната от 13-и век, която впечатлила дори откривателя Марко Поло. Ще се натъкнете още на сведения и артефакти от праисторията, от времето на Великата монголска империя на страховития Чингиз хан, до периода на доминация на СССР. Разходете се задължително и по централния площад на столицата, а ако имате късмет, можете да се насладите и на някое от фолклорните представления на тамошните ансамбли. Сред останалите места, които ви съветваме да посетите, са будисткият манастир „Гандантегченлин“, резерватът „Хустай“ и др. Ако ви остане време, не подминавайте и Хархорин, включен в списъка на световното културно и природно наследство на ЮНЕСКО. В непосредствена близост ще намерите останките на древната монголска столица Каракорум. Легендарният град, основан от Чингиз хан през 1220 г., бил не само столица на обширната Монголска империя, но и важен търговски пункт по прочутия Път на коприната.В южната част на Монголия ще попаднете на пустинята Гоби. Наричат я още Пеещите дюни. Причина за това става звукът, който издава пясъкът при наличие на ветрове. Катеренето по меката повърхност ще ви коства малко повече усилия, но за сметка на това гледката от върха определено си заслужава. Дюните се простират на около 100 км дължина, широки са на места до 12 км, с най-голяма височина до около 300 м. Неслучайно наричат поданиците й „щастливата нация“. Сгушена между азиатските гиганти Индия и Китай, държавата Бутан несъмнено заслужава вниманието ви, ако не си падате по комерсиалните туристически дестинации, в които на всяка уличка ви дебне магазин за сувенири. Името на държавата означава в буквален превод Високата земя, така че ако имате афинитет към планинарството, това е вашето място.Бутан е истински оазис и за младежите, които с лекота биха могли да намерят сродни души из населението, чиято средна възраст е близо 27 години. Интересната комбинация от културата на средните векове, когато е било разпространено крепостничеството, и на модерното мислене правят Бутан екзотично и вълнуващо преживяване за туристите.Задължителните попълнения на списъка ви с дестинации в страната са манастирът „Тактсанг“, откъдето се „ражда“ будизмът в държавата, долината Гангтенг, подходяща за пешеходните ентусиасти, и дворецът Пунакха-дзонг, наричан още Двореца на върховно блаженство, макар през последните десетилетия да е реконструиран неколкократно заради природните бедствия, разрушили част от сградата.Щастието замества брутния вътрешен продукт в Бутан, като сред любопитните факти около страната е пълната забрана да се вреди на околната среда. Това не е мястото за вас обаче, ако сте страстни пушачи – продажбата и купуването на тютюн тук са преследвани от закона. Ако сте маниак на тема история, Пакистан е правилното място за вас. И то не заради миналото на самата държава, а заради събитията, предшестващи нейния суверенитет през 1947 г. Историческото наследство на страната датира още от древността. Това е мястото на някои от първите човешки останки, дом на древни цивилизации, по-стари дори от тези в Египет и Месопотамия. Страната е огнище и на две от световните религии - индуизма и будизма.Величествени пейзажи, гостоприемство и културно богатство ви очакват на терен. Отскочете до столицата Исламабад, която е и най-чистият град в страната. Посетете джамията „Шах Фейсал“ независимо от религията, към която се причислявате. Това е най-големият мюсюлмански храм в Южна Азия и шестият по големина в света.Сред другите забележителности, които не бива да пропускате да посетите в Пакистан, е Раникот Форт – най-голямата крепост в света, чието построяване остава мистерия за учените и до днес. Националната кухня пък е наследница на индо-арийците и на мюсюлманските културни традиции. В продължение на хилядолетия основна храна в долината на Инд били пшеницата и оризът. Коста Рика е истински подарък за хората, влюбени в природата. Страната е дом на огромно разнообразие от растения и животни, като цяла четвърт от земите й представляват национални паркове и защитени области, с което поставя своеобразен рекорд.Коста Рика е открита през 16 век от Христофор Колумб, а фактът, че граничи с Карибско море, я прави една от мечтаните дестинации за ентусиастите, влюбени в плажуването. Прекрасните брегове, пищната природа и социално-икономическата стабилност я правят прелестно място за почивка особено през студените зимни месеци. Плажовете в Коста Рика са диви, чисти и за разлика от туристическите гиганти тук няма да ви се наложи да слушате за несполуките на съседите ви по кърпа. Бреговете са почти недокоснати от лавините от туристи, които ежегодно окупират Карибите. Цветовете на пясъците варират от бяло, през златисто и бежово. Срещат се дори такива с багри, приличащи на канела.Сред най-добрите плажове в Коста Рика са Баиа Кулебра, Плая Хермоса, Плая ла Пенка и наистина още много други.Ако попаднете в столицата на страната Сан Хосе, не пропускайте да разгледате Музея на златото, където ще видите необичайни артефакти, датиращи от древни латиноамерикански цивилизации. Можете да посетите и ботаническата градина “Ланкестер”, която се намира в покрайнините на града. Тази градина и други забележителности можете да разгледате наведнъж, ако се запишете за организираните турове на града. И Европа крие своята съкровищница от туристически оазиси, които на пръв поглед ни изглеждат тривиални. Пример за такъв е Босна и Херцеговина. Планински релеф, живописни пейзажи и много история – на всичко това можете да се насладите тук. Сини реки, величествени водопади и скалисти планини правят страната задължителна за посещение на всеки природен „запалянко“.На любопитен микс от културата в Изтока и Запада пък ще попаднете в столицата Сараево. Калдъръмени улички, белези от куршуми по сградите и дори гробищата по хълмовете на града ще ви донесат усещането, че той сам ви разказва своята история. Освен всичко Босна е една от най-евтините дестинации в Европа, като хапването навън за човек може да ви излезе и до 5 долара. За тези от вас, които са закърмени с адреналин в кръвта пък, страната предлага парапланеризъм, рафтинг, планинско колоездене и други подобни спортове. Отскочете до Сараево и заради струпването на култури от различни религии. В столицата можете да попаднете на православна, католическа църква, джамия и синагога, разположени една до друга. Сред нещата, които задължително трябва да опитате, е и босненското кафе. Макар че напомня на турското, то със сигурност заслужава вашето внимание. Лихтенщайн е четвъртата най-малка страна в Европа, но разполага с голям набор от природни и културни предимства. Сгушена между Швейцария и Австрия, държавата е световноизвестна с вълшебните си планински пейзажи. Магията на Лихтенщайн се дължи на Алпите и долината на Рейн. Княжеството предлага отлични условия за туризъм през цялата година, но посетителите предпочитат да се отбият там през зимата. Най-висока точка е връх Граушпиц – 2599 м, а над столицата Вадуц се намира връх Три сестри, познат със своята изумителна гледка. Най-привлекателен за туристите е зимният курорт Малбън. Освен подходящ терен за ски Лихтенщайн е известна и със своите изключителни пощенски марки, които са сред най-търсените и ценени от филателистите по света. Затова има цял музей, посветен на тях. В него са експонирани над 300 матрици за печатане на марки и редица документи, свързани с княжеската поща. Точно в края на столицата, опрял гръб в почти отвесния скат на хълма, на чийто връх е кацнал замъкът на княз Ханс Адам ІІ, се намира и музеят, посветен на историята на Лихтенщайн. Замъкът във Вадуц не е единственият достоен за щракане на селфи. Дворците в Балзерс и Шеленберг привличат туристи от цял свят.\n\n\n                    ", "date": "2017.11.25", "title": "Непопулярни оазиси с различен флаг"}
{"url": "http://www.monitor.bg/a/view/20677-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-25-%D0%BD%D0%BE%D0%B5%D0%BC%D0%B2%D1%80%D0%B8-1-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Съботната сутрин е разпиляна и разпокъсана. Внимавайте къде какво оставяте, не подхващайте болни теми и отложете за следобед важните срещи. В неделя ще се събудите с особено вдъхновение и желание за среща с някого. До обед може да подновите връзка, да си простите взаимно прегрешенията и да бъдете отново заедно. Ако изчаквате, ще пропуснете момента и отношенията ще изстинат. Следобед бъдете внимателни, не отстоявайте мнението си на всяка цена и се съобразете с исканията на околните. В понеделник до обед не предприемайте прибързани инициативи, ако не искате да попаднете под нечие въздействие и влияние и да работите за чужди интереси. Следобед навлизаме в деня на фонтана от преливаща енергия. Ще получите неочакан подтик за действие. Във вторник постигате максималното в ситуацията, в която се намирате. Сега е моментът да се подписват нови договори. Чакайте награда за положените старания в миналото. Ден на тайните съюзи. Почти в края на работното време на 28-и може да се излъжете в преценката. Вечерта се приберете навреме у дома и не залитайте встрани. До обед на 29-и работете за себе си, а следобед се погрижете и за чуждия интерес. На 30-и започнете с благотворителност и до вечерта ще получите подкрепа в особено труден и рисков за вас момент. Родените около 15 април да бъдат особено внимателни. 1-и е ден за печалби и придобивки.В събота всичко при вас върви на терсене, да не кажем и наопаки. С думи и действия вървите против интересите си и тези на семейството. Спрете се, не задълбочавайте конфликтите, опитайте да изгладите допуснатите недоразумения, а не да ги задълбочавате. Една раздяла в момента ще ви вгорчи живота в бъдеще. В неделя е добре за преместване и готувания със зареждаща цел. Контролирайте емоциите независимо какво се случва. На 20-и до обед не започвайте преговори и нови инициативи. Следобед ще имате повече вдъхновение. Намирате и нови източници на сила. Преговорите от следващите дни ще ви донесат в петък нужното финансиране и въможност за стартиране на нова инициатива. 28-и изисква преговори на четири очи и минимално афиширане на връзките. Ден на тайните съюзи. Сключените до обед договори ще са с взаимна полза, сключените в края на работното време ще имат зарибяваща клауза, която може да работи и против вас. На 29-и излизате на финалната права, енергията ви достига високи нива. Ще се справите с всеки възникнал проблем. На 30-и до обед направете едно добро дело. Близък може да изпадне в тежка ситуация или да се наложи да помагате на съвсем непознат човек, който ще ви стане близък. От 1-и ви тръгва в любовта, Венера вече не ви гледа в опозиция. Ден и на финансов подем. Печелите в тотото на живота.В събота сутринта не влизайте в контакт с непознати и не се изказвайте неподготвени. За следобед планирйте срещи с хора, с които има неща за уточняване, работа за вършене и нещо неизгладено, изискващо взаимни извинения и жестове. Ако пропуснете момента и в любовта до няколко дни ще навлезте в кризисен период. От началото на декември Венера вече ще ви гледа в опозиция, така че може да останете на сухо за празниците. В неделя ледовете се топят, срещат се тези, които съдбата и условностите са разделили. 27-и започва с негативна енергетика, а с напредването на деня проблемите в отношенията ще се трупат. Родените около 10 юни може да продадат за жълти стотинки идеите си. Ще бъдете критикувани и обезсърчавани. На 28-и може да се обвържете с тайни връзки, да имате контакти с опасни хора и да попаднете под нечие въздействие. Желанието ви за надмощие в една посока ще изисква да се съгласите на подрязване на крилцата в друга. В този ден стойте повече на светло и не влизайте в коалиции независимо от притискането. На 29-и ще постигнете повече, а до вечерта може да очаквате появата на спонсор. Включва се каналът на космическата любов. На 30-и започнете с благотворителен жест. Денят е зареден с агресия, не влизайте в битки. На 1-и уреждате печеливш договор, чрез който ще разгърнете талантите си.С необмислени приказки сутринта в съботния ден може да си развалите отношенията у дома. Не криткувайте, смирете недоволството. Следобед обстановката се умиротворява. Лесно се прощават грешките и се намира начин да се излезе от всяко неприятно положение. Направете си сами лекарство, посетете лечебно място. Препоръчват се пътувания. В следващите три дни Луната ще ви гледа в хармоничен аспект от знака на Рибите. В неделя важното да се свърши по най-бързия начин. Благоприятен момент за обвързване до обед, след това до понеделник на обед властват изкушаващи и съблазняващи варианти и сили. Лесно се влиза в прегрешения и неравностойни връзки. От обед на 27-и пътят пред вас ще се изчисти, ще имате до вечерта поне няколко варианта на избор. На 28-и може да подпишете таен договор, от който ще се печели, но и друг ще бърка в меда. Внимавайте да не ви стоварят всички отговорности, а екстрите да се делят. Водете преговори, пазарете се. Вечерта сте на прага и на обсебваща връзка. Вероятни са изневери, които ще ви вкарат в компроматна игра. На 29-и до обед ще извоювате силни позиции, но на тежко място, свързано с напрежение и натоварване. На 30-и направете едно добро дело и се включете в благотворителна изява. Родените в третата декада ще попаднат в рискови положения. Отлагането за петък ще донесе късмет, пари и ползи.Започвате в събота с напрежение в семейната среда, с конфликти и разговори на висок тон. С пълна сила действа вербалната магия. С една дума може да оправите нещата или да ги развалите окончателно. В този уикенд не вземайте важни решения за събиране или раздяла. Браковете са неравностойни. В неделя до обед имате повече свобода на действие, но сами ще се ограничите поради избора, направен в предните дни. На 27-и до обед не взимайте участие в делови разговори и преговори, за да не попаднете в неприятни и обвързващи положения. Всичко ще се прави на тъмно. Случващото се на 28-и е добре да се запази в тайна и да не се афишира. Може да изиграете добре козовете си и да привлечете силни съюзници. Проблемът е, че ще се работи с подставени лица и трудно ще се разбере кой зад кого стои. В края на работното време имате шанс да излезете на светло и да поставите условията си. Навлизате в силен период и на 29-и ще постигнете максималното. Това е ден, позволяващ да изкачите висок връх в кариерата и да се окопаете на сигурни позиции. В тези дни залагате основите на бъдещата си работа и дейност или разширявате базата, на която сте стъпили. 30-и изисква да даваш, а не да претендираш. Направете това, за което някой ви помоли, така и вашите молби ще бъдат чути. На 1-и ще работите за чужда кауза без възвръщаемост.Ще изживеете приятен съботен ден, ако смирите неудовлетворението и не правите забележки незавсимо какво не ви устройва и кой ви дразни. Проведете релаксиращи процедури. В този ден може да се намери и направи лек за тежка болест. В неделя важното да се свърши по най-бързия начин. Пътувайте до обед. Следобед навлизате в период на рискове и противопоставяне. В хороскопа ви се образува кармичен кръст. Деца и родители не се разбират, пропастта между поколенията е непреодолима. Опитайте да разберете другата гледна точка, не давайте непоискани съвети. 27-28-и ви вкарват в капани, в които влизате с удоволствие и поради глупост. Ще ви зарибяват нечии идеи, ще започнете тайна връзка и може да сключите неравностоен договор при неизгодни за вас условия. На 28-и в най-рискова позиция са родените в третата декада, които може да изпаднат в неприятни зависимости от хора на рисковия контингент. Останете където сте, не споделяйте свои и чужди тайни и не се обвързвайте с никого, особено тайно и без проверка на фактите. 29-и ще ви даде повече шансове, а на 30-и ще замените изпаднал по невнимание играч от печеливша дейност. Проблемите на другите ви отварят врата към успеха. В петък късметът и парите ще ви следват. Явете се на конкурс и състезание, дарбите ви ще бъдат оценени и аплодирани.Още със ставането в съботния ден си пожелайте нещо и до дни ще го имате. Може да убедите близък да ви съдейства, а родителите да ви платят екстрите. До неделя на обед постигате максималното и си прекарвате добре. След това ограничете контактите, особено с непознати и до понеделник на обед да не взимайте отговорни решения. На 27-и следобед приемайте условия, сключете договори, търсете нова база за развитие и възможност за внедряване в нова среда. До 28-и на обед ще спечели този, който заложи здрав постамент на бъдещите си връзки и се обезпечи с дълготрайни договори. На 28-и към обед вече властват задкулистни сили, трудно ще е да се направи точна преценка. Ще се играе със скрити карти, ще се действа на тъмно и истината ще се спестява. Това ще ви донесе проблеми в следващите два дни. Може да се окажете вкарани в схеми и компроматни игри. Случващото се на 29-30-и ще ви изправи на нокти, ще ви провокира към действия, които още повече ще задълбочават кризата. На 30-и вечерта проблемите ще са повече за родените в третата декада, които е добре да не поемат тежки ангажименти и да не рискуват. Направете поне едно добро дело в този ден. Не утежнявайте чуждата съдба, за да не утежните своята. Отложеното за петък ще мине добре, ще ви осигури престижни и доходни позиции.Тежка събота, с неприятни отношения и случайности, които може да ви объркат живота. Спазвайте правилата, не клюкарствайте и не се опитвайте да въздействате на някого или на нечия връзка. Който не може да работи вербално, да замълчи или да използва други методи за въздействие. В неделя ще постигнете с лекота това, което не ви се е удавало и давало в събота. Навлизате в успешен за работата и връзките ви период. В понеделник ще доминирате в средата си, ще принуждавате околните да ви служат и даже шефовете няма да може да се измъкнат от влиянието ви. Проблемът е, че може действате като проводник на чужд интерес. Не играйте ролята на тоягата в нечии ръце. На 28-и може да влезете в таен съюз или в тайно общество, където не всеки може да бъде приет. Ще се сключват и нови военни съюзи, ще се предприемат действия, за които широката аудитория няма да бъде информирана. До обед на 29-и си гонете интереса и подпишете нови договори. Следобед правете това, за което ви помолят. На 30-и до обед отделете време за различни форми на благотворителност. Сами ще получите подкрепа и нужното финансиране на проектите си. В петък ще давате и ще ви използват. Венера напуска знака на Скорпиона и отива да помага във връзките на Стрелеца. Внимавайте да не останете сами и на сухо по празниците.Каквото си пожелаете в събота сутринта ще се сбъдне. Дано после не се чудите как да се отървете от него. Денят е зареден с изкушаващи варианти, Тази вечер бъдете там, където се чувствате добре, обичани и обгрижени. Опитайте да стопите ледовете, ако сте сгрешили. Ден за прошка и пречистване. Ако оставите нещата наполовина свършени и недоизказани, в неделя положението може да се влоши. Навлизате в период на противопоставяне. Не бързайте да споделяте идеите си в понеделник. Тези, на които се доверите може да посегнат на труда ви. 28-и ще бъде тежък ден на нежелани компромиси за родените в третата декада. Вероятно е да влезете в рискова среда и да се споразумеете тайно от партньорите си в бизнеса и в любовта. Бъдете внимателни, не е нужно нищо да се афишира, но и не бива да се работи против семейните и приятелски интереси. Не теглете кредити до 29-и и не си позволявайте да изпадате в опасни зависимости. Силните ви и пробивни дни за периода са 29-30-и. На 29-и се активизирайте максимално. До обед ще уредите изгодна сделка, ще получите нужните документи и защити. 30-и е ден, свързан с благотворителността, дайте и ще получите. Връщат ви дълг от миналото, който не е задължително да е само пари. На 1-и ще си проличат хората с дарби и таланти. Венера навлиза в Стрелец и любовта тръгва до вас.До обед намалете претенциите и изискванията, не правете забележки. От една накриво казана дума може да пламнат семейни войни. Важното свършете следобед. Денят е благоприятен за делови и лични срещи, целящи стопяване на дистанцията. Опитайте да простите на тези, които са ви засегнали с нещо. Подновете приятелствата, които ви липсват. В неделя пътувайте и бъдете активни до обед, а след това до понеделник на обед оставете околните да доминират или да се справят с проблемите. В понеделник следобед ще попаднете на благоприятна възможност и може да започнете стабилизираща връзка. Подписаните договори и уредените сделки на 27-28-и ще ви донесат предимства и възможност да влезете в нова среда, да се стабилизирате материално и да печелите повече в бъдеще. Заложете здрава основа на всичко предприето. Не пестете усилия и материали. 29-и излага на по-голям риск амбициите на родените в първата декада. Ще напредвате трудно. На всяка крачка ще ви провокират. 30-и носи повече проблеми за родените в третата декада. Не правете необмислени ходове. Не се карайте с никого. Здравето е нестабилно. Каквото отложите за петък, ще мине по най-добрия възможен начин, ще ви донесе ползи и пари. Рекламирайте дарби и таланти. Ще бъдете одобрени и предпочетени на кастинги.Пожелайте си нещо още със ставането в съботния ден и може да го имате. Денят сбъдва благите пожелания и дава шансове, които не може да имате всеки ден. Чакайте обаждане и предложения, които ще ви обнадеждят и донесат радост, ще ви помогнат да излезете от лична и професионална криза и да стопите дистанциите в любовта. Спазвайте изискванията на закона. В неделя до обед ще се радвате на късмет, щастливи мигове и протекция. И непознати ще ви правят услуги. Уреждате ремонти и поправки, справяте се с неща, които в миналото са зациклили. В понеделник не бързайте да подписвате нови договори и да влизате в зависимости. Каквото отложите за следобед, ще се развие много по-добре и изгодно за вас. На 29-и може да получите покани и да уредите документи за пътувания. Направете нужните резервации. В тези дни много неща в живота ни ще се правят тайно и ще изискват максимална конфеденциалност. Не се хвалете с екстрите, които сте на път да получите. Ще трябва да се определите към каква група принадлежите, какви идеи и мисли изповядвате. 30-и носи експлозии в отношенията на близки и приятели. Очертават се опасни рикошети към вас. В петък ще давате и ще правите услуги вместо да работите за себе си. Родените в първата декада са на прага на рисков финансов ход. Не теглете кредити, внимавайте какво подписвате.В събота до обед не влизайте в разправии и следете знаците, които съдбата ви дава. Желателно е да изживеете някакво приключение, но да не отивате в крайности. Следобед с лекота се махат прегради, даваме си прошка, обещаваме си неща, които ще ни сближат и оправят връзките. Пътувайте, на място уточнете нещата. В неделя Луната навлиза в Риби, сънищата от тази сутрин намекват какво е истинското ви предназначение в този живот. Тръгнете в посоката, която ви привлича. Приберете се в ранния следобед, ако сте пътували. Контролирайте емоциите. В този ден може да очаквате посещение на личната си муза. Залива ви творческо вдъхновение. В понеделник не бързайте да се хвалите с идеи, които не сте защитили и патентовали. Във вторник много сделки ще се уреждат под масата. Важното ще се случва зад кулисите, където обикновеният човек няма да бъде допуснат. Луната преминава през градусите на обсебването. Ласкателите ще се възползват. Родените в третата декада може да сключат неравностойни и губещи договори. На 29-и е добре да се направи първа копка, да се стартира нова дейност и да се сключи нов договор. На 30-и следобед очаквайте жестове на подкрепа и внимание. В петък може да получите повишение и допълнителни пари. Хората на изкуството може да направят успешен дебют и да спечелят овациите.\n\n\n                    ", "date": "2017.11.25", "title": "Седмичен хороскоп за 25 ноември – 1 декември"}
{"url": "http://www.monitor.bg/a/view/8680-%D0%95%D0%B3%D0%B8%D0%BF%D0%B5%D1%82%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D1%83%D0%BD%D0%B8%D1%89%D0%BE%D0%B6%D0%B8-30-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B2-%D0%A1%D0%B8%D0%BD%D0%B0%D0%B9/", "text": "\n                    30 терористи са били ликвидирани при операцията „Мъст за мъчениците“, която започна на Синайския полуостров в Египет снощи след атаката в джамия, взела стотици жертви. По последни данни жертвите на терористичното нападението са поне 235 души, а ранените са най-малко 125.Властите в египетската територия на Синай съобщиха, че най-напред атентаторите са задействали взривно устройство, след което са открили огън по хората, събрали се за традиционната петъчна молитва.Екстремистите били убити в село Ер Рисан, Централен Синай, съобщиха източници от силите за сигурност.Египетските спецслужби се опитват да установят местонахождението на тренировъчните лагери, където са били обучени извършителите на вчерашната зловеща атака.По-рано \"Скай нюз - Арабия\" съобщи за 15 убити екстремисти, участвали в нападението.Същевременно египетската армия съобщи, че египетските военновъздушни сили са унищожили няколко превозни средства, използвани в атаката вчера.Взети са на прицел и няколко терористични убежища, в които е имало оръжия и муниции.В Египет е обявен тридневен траур.Международната общност осъди нападението на невинни.\n\n\n                    ", "date": "2017.11.25", "title": "Египетската армия унищожи 30 терористи в Синай"}
{"url": "http://www.monitor.bg/a/view/66646-%D0%9F%D1%83%D1%81%D0%BD%D0%B0%D1%85%D0%B0-%D0%B1%D1%80%D0%B8%D1%82%D0%B0%D0%BD%D0%B5%D1%86%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D1%81-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%B2-%D0%A2%D1%83%D1%80%D1%86%D0%B8%D1%8F/", "text": "\n                    Турски съд пусна под гаранция британеца - годеник на българка, който бе задържан в Турция през юли по обвинение във връзки с кюрдски милиции.Българската от кюрдски произход Мира Яшар Абдулселамоглу беше арестувана заедно с него, но бе пусната на свобода под съдебен контрол. Заплашват я обаче до 5 г. затвор.24-годишният Джо Робинсън беше задържан в района на Айдън, Западна Турция, където бил на почивка. Причина за ареста стана публикуването на снимки, на които той е показан в камуфлажна униформа с бойци от Силите за защита на народа - сирийски кюрдски милиции, които Турция определя като терористи заради връзките им с Кюрдската работническа партия (ПКК).Вчера съд в Айдън нареди Робинсън да бъде освободен под гаранция, докато трае делото, предаде Франс прес, цитирана от БТА.\"Той бе пуснат на свобода, но трябва да остане в Турция. Следващото гледане на делото е на 12 март\", съобщи адвокатът на младия мъж.Според британския печат Джо Робинсън е бивш войник, който е служил в Афганистан през 2012 г. и е посетил Сирия през 2015 г., за да работи в медицинския отдел на Силите за защита на народа.\n\n\n                    ", "date": "2017.11.25", "title": "Пуснаха британеца, задържан с българка в Турция"}
{"url": "http://www.monitor.bg/a/view/13045-%D0%9D%D0%B0%D1%88-%D0%BA%D0%BE%D1%80%D0%B0%D0%B1-%D1%81%D0%BF%D0%B0%D1%81%D0%B8%D0%BB-%D0%B4%D0%B5%D1%81%D0%B5%D1%82%D0%BA%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D0%95%D0%B3%D0%B5%D0%B9%D1%81%D0%BA%D0%BE-%D0%BC%D0%BE%D1%80%D0%B5/", "text": "\n                    Български кораб е спасил десетки мигранти от лодка във водите на Егейско море, съобщи гръцкото електронно издание Naftemporiki.gr, цитирано от \"Фокус\".Корабът, участващ в мисия на европейската агенция за гранична охрана „Фронтекс“, е забелязал лодката в териториалните води на Гърция.  На борда на лодката, отплавала от бреговете на Турция, е имало 66 души.По информация на изданието, на борда на лодката е намерено тялото на 10-годишно дете с афганистански произход, което е пътувало към гръцкия бряг заедно със семейството си. Според майката на детето, то е починало, след като е било стъпкано по време на спасителната операция.Българският плавателен съд е транспортирал мигрантите до пристанището в Митилини.\n\n\n                    ", "date": "2017.11.25", "title": "Наш кораб спасил десетки мигранти в Егейско море"}
{"url": "http://www.monitor.bg/a/view/65855-%D0%A1%D0%BF%D0%BE%D1%80-%D0%BC%D0%B5%D0%B6%D0%B4%D1%83-%D0%B4%D0%B2%D0%B0%D0%BC%D0%B0-%D0%BC%D1%8A%D0%B6%D0%B5-%D0%B5-%D0%BF%D1%80%D0%B8%D1%87%D0%B8%D0%BD%D0%B8%D0%BB-%D0%BF%D0%B0%D0%BD%D0%B8%D0%BA%D0%B0%D1%82%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%BE%D1%82%D0%BE-%D0%BC%D0%B5%D1%82%D1%80%D0%BE/", "text": "\n                    Спор е причинил масовата паника в лондонското метро, заявиха от полицията и добавиха, че няма доказателства, че е произвеждана стрелба, предаде Би Би Си.Скотланд Ярд разпространи снимките на двама мъже, за които предполага, че са участвали в спора, станал причина за евакуацията на метростанция Oxford Circus. Двамата са издирвани за разпит.16 души са получили медицинска помощ заради травми, получени при масовото паническо бягство, предизвикано от слухове за стрелба на платформата. От полицията посочват, че няма доказателства, че са били произведени изстрели.\n\n\n                    ", "date": "2017.11.25", "title": "Спор между двама мъже е причинил паниката в лондонското метро"}
{"url": "http://www.monitor.bg/a/view/48869-%D0%9E%D1%82%D0%BA%D1%80%D0%B8%D1%85%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%82%D0%B5-%D0%B2-%D0%9A%D0%B8%D0%BF%D1%8A%D1%80-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%BE%D0%BC%D0%B8%D1%87%D0%B5%D1%82%D0%B0/", "text": "\n                    Двете български тийнейджърки, които бяха обявени за издирване в Кипър, са открити, съобщава Нова телевизия.\n\n17-годишната Памела Пламенова и сестра й Рения Пламенова са в добро състояние. Двете били при свой приятел.\n\nСестрите напуснали дома си в град Лимасол на 14 ноември и от тогава били в неизвестност. Оказа се, че момичетата избягали след семеен скандал.\n\nОт профилите им в социалните мрежи става ясно, че двете момичета най-вероятно са от Бяла Слатина, а към момента учат в кипърски училища.\n                    ", "date": "2017.11.25", "title": "Откриха изчезналите в Кипър български момичета"}
{"url": "http://www.monitor.bg/a/view/88597-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-gas-over%D0%9A%D1%80%D0%B8%D0%B7%D0%B8%D1%81%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D0%A0%D1%83%D0%BD%D0%B4-%D0%BF%D1%8A%D1%80%D0%B2%D0%B8-%D0%9E%D1%82-%D0%B2%D1%80%D0%B0%D0%B3%D0%BE%D0%B2%D0%B5-%D0%B4%D0%BE-%D0%BF%D1%80%D0%B8%D1%8F%D1%82%D0%B5%D0%BB%D0%B8iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n\n \n\n„На премиер не се отказва.“ С тези сакрални думи се слага началото на едно „красиво приятелство“, в което газ, политически амбиции и желание за овладяване на държавата заменят старите вражди за някакви си милиарди долари.\n\nРежисьорът Майкъл Къртис, в далечната 1942 година кара двама от героите във великия си филм „Казабланка“ да изрекат съдбовните слова: „This is the beginning of a beautiful friendship“ (в превод от анг. ез. - „Това е началото на едно красиво приятелство“ - б.р.). В балканския си вариант фразата се появява в още по-светлия филм на Емир Кустурица „Черна котка, бял котарак“, изречена от устата на един изключително колоритен ром със златен зъб. Великата реплика едва ли е влязла в репертоара на бившия премиер и настоящ политически инженер Иван Костов и новия му „боен другар“ Сашо Дончев през далечната 1998 г., когато двамата заравят томахавките след продължилата близо година медийна война между двамата. И няма нужда. Където ухае на газ и пари, нещата се правят „по-тихо“, особено ако преди това са се обвинявали взаимно в смъртни грехове по пресконференции. Вместо това в едно кратко радиоинтервю Дончев изрича сакралното: „На премиер не се отказва“, когато го питат дали е готов да оглави бъдещия енергиен диспечерски център на Балканите, ако Костов му предложи. Радиоизявата на Газовия барон е предшествана от няколко кратки дописки в собствения вече вестник на Дончев „Сега“. В тях лаконично се съобщава, че доскорошните врагове са се срещнали няколко пъти по покана на Костов. На едно от тези рандевута тъмносиният политически гуру иска от бившия си враг „предложение за развитието на газовия пазар у нас“. Какво може да съдържа подобно предложение, се прокрадва издайнически в следващите редове на кратката журналистическа дописка, където може да се прочете: „Акционери в газовата фирма са руският \"Газпром\" (50%), \"Мултигруп\" (20%), 5 физически лица, които държат 30% от капитала. Дончев е един от тях. Според осведомени източници \"Мулти\" щяла да излезе от \"Овергаз\"“.\n\nМатериалът в „Сега“ се оказва пророчески, тъй като само два месеца по-късно Дончев разлюбва доскорошния си благодетел Илия Павлов, а „Мултигруп“ внезапно напуска „Овергаз“. Раздялата случайно или не съвпада с друго знаково събитие за България. На 20 март 1998 г. вицепремиерът Евгений Бакърджиев посещава Москва начело на правителствена делегация. Това, което договаря и подписва, е оценявано тогава от проправителствените медии и кръгове като голям успех, но само времето ще покаже, че всичко, което е подписано, на практика обслужва руските интереси. Макар в документа да липсват важните за цялата държава и гражданите й гаранции за доставките на газ, Бакърджиев се съгласява на намаляване на транзитната такса, която „Газпром“ плаща с газ и която дотогава е 8% от преминалите количества през България. В договора липсва и друго – обещанието за премахване на посредниците по тръбата. Вместо това е извършено прехвърляне на акциите на „Мултигруп“ и „Овергаз“ в „Топенерджи“ на „Газпром“. Така посредниците остават под нова форма и на практика буквално газовата търговия между Москва и София става зависима от тях. Именно Бакърджиев дава съгласието си „Овергаз“ на Сашо Дончев да остане като една от фирмите във веригата между „Газекспорт“ и „Топенерджи“.\n\nПодписаният протокол за сътрудничество в газовата област е в интерес на „Газпром“, обявява без да му мигне окото тогавашният шеф на руския газов гигант Рем Вяхирев. А и в интерес на „Овергаз“. Показателно единственият човек, който Вяхирев прегръща тогава на летището в България, е именно Дончев. На всички става ясно, че \"Овергаз\" се оказва единствената фирма в структурата на „Мултигруп”, която има ясна перспектива, но извън групировката. Още след споразумението между Вяхирев и Бакърджиев отношенията между Сашо Дончев и Илия Павлов се влошават рязко. За сметка на това започват да пристигат новините за възстановяване на прекъснатото общуване между премиера Костов и Сашо Дончев.\n\nМесец след като газовият принц забива нож в гърба на доскорошния си бизнеспартньор излиза с интервю в столичен ежедневник, в което обявява, че разделя газа от политиката. Това обаче не изглежда съвсем така. Просто Дончев сменя единия лагер с този, който в момента му се вижда по-печеливш – на Костов и компания. Благодарение на това Дончев става основният посредник по пътя на синьото гориво, което го оскъпява за родните потребители, и получава картбланш да развива и газоразпределителната мрежа в България. Това му позволява да снабдява с газ не само индустриални клиенти, но и домакинства в десетки населени места. Прокарването на газ до жилищата обаче и до днес е твърде скъпа инвестиция, която не е по силите на повечето българи. „Газпром“ отказва да дава пари за газоразпределителната мрежа, която Дончев трябва да развива в България. Схемата е проста и цинична – чрез игра с доставената цена на газа за България на „Овергаз“ са осигурени необходимото количество средства за разгръщането на тази мрежа. Всъщност от тази далавера той печели милиони за изграждането на газопреносната мрежа в страната.\n\nИнтервюто на Дончев показва, че е на път именно с това да получи държавната благословия за разширяване на бизнеса си. На въпрос очакват ли да се реши проблемът със спрените строежи на \"Овергаз\", той отговаря положително, защото навсякъде, където са спрени строежите с актове на Държавната инспекция по териториално-устройствен и строителен контрол, няма обвинения, насочени директно към \"Овергаз\". Те са към местната администрация и са свързани с издаването на разрешения за строителство. По отношение на конкуренция по изграждането на системата за газифициране Дончев заявява, че \"Овергаз\" е най-съвременната инженерингова и инвестиционна структура в Източна Европа, но се надява, че с въвеждането на тарифата за продажба на природен газ в различни сектори ще се появят конкуренти на \"Овергаз\", които ще помогнат тя да стане по-силна, по-гъвкава фирма и то само в условията на конкурентен пазар.\n\nПрограмното интервю на Газовия барон води след себе си цяла серия от материали в отбрани ежедневници, които напълно в духа на бившия соцрежим гръмко обявяват: „Овергаз\" инвестира в градските системи“. Според материалите сред приоритетите на компанията оставало изграждането на градските системи за газификация. Към този момент \"Овергаз\" има регистрирани 23 градски газопреносни компании. Ситуацията става още по-вълнуваща, когато самият Костов се изцепва пред медиите, че с Дончев били приятели. Пред втрещените погледи на журналистите Командира нежно заявява: \"Като приятел го помолих с написването на концепция за развиване на газовата сфера\". Попитан кога се е сдобрил с Дончев, Костов заявява, че се е изпуснал за приятелството, казал го \"ей така, тъй като, както е известно, министър-председателят не може да има приятели\".\nДали това е така? Години по-късно в медиите излизат десетки публикации, според които газовият принц е обядвал многократно с Иван Костов на първия етаж в ресторант \"Лаваца\" на столичния булевард \"Витоша\". Заведението е собственост на скандалната фамилия Мая и Георги Кирчеви, които притежаваха сградата на улица \"Алабин\" 24, която се срути върху две млади момичета и ги погуби.\n\nБизнесменът и политикът се хранили при пълна дискретност точно в периода, когато бизнесът на първия започна да процъфтява. След това само за няколко години Дончев започна да изсветлява дейността си и се превръща в меценат, философ и издател на малотиражката \"Сега\". Славата му изгрява и в медиите на Иво Прокопиев, където е представен като предприемач, който иска държавата да е далеч от бизнеса, и с напомнянето, че “министър” означава слуга. Познанството му с Костов изстрелва Дончев на невиждани висоти, твърдят в енергийния сектор. За отрицателно време той става управител и собственик на най-голямата частна газова компания. С тези няколко маневри кабинетът на скандалния драгалевски лаборант инсталира Сашо Дончев за газов барон и му даде в ръцете кранче за 1 млрд. лева на година, а „Овергаз“ получава лиценз за снабдяване в 51 общини у нас. „Няма вечни врагове или вечни приятели, а само вечни интереси\", казват англичаните. Където има мирис на газ и пари – това със сигурност е така.\n                    ", "date": "2017.11.25", "title": "Сашо Дончев: Gas Over-Кризисни действия (Рунд първи: От врагове до приятели-IV глава от книгата \"Газовия барон\")"}
