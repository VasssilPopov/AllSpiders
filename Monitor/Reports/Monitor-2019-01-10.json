{"url": "https://www.monitor.bg/bg/a/view/na-ton-legalen-konop-hvashtat-po-ton-nezakonen-temata-154262", "text": "На тон легално отглеждан коноп у нас се залавят още толкова отгледан незаконно, научи „Монитор“. По данни на земеделското министерство у нас само 18 земеделски стопани са получили разрешение да отглеждат влакнодаен коноп върху площ от 4034 дка. Основно културата се гледа легално в Софийско, Пернишко и Монтанско. Според експертите от аграрното ведомство от декар в зависимост от сорта, посевната норма и прилаганата технология на отглеждане, могат да се добият от 30 до 50 кг сушен цвят. Приемайки средно по 40 кг реколта от декар излиза, че общото ни производството е малко над 161 тона. По информация от МВР, предоставена за „Монитор“, за миналата година на наша територия са били заловени 110 т нелегален канабис. Най-силните месеци на вътрешното ведомство в борбата с незаконния опиат са били август и септември. Тогава съответно са хванати 86 759 килограма и 18 770 килограма. Значително по-слаби са били резултатите в началото на годината, когато през януари са спипани едва 2 килограма канабис, през февруари 8 килограма, а март и април по 1 килограм. В началото на лятото са били конфискувани малко над тон. Това е станало през май, юни и юли.", "date": "2019.01.10", "title": "На тон легален коноп хващат по тон незаконен (ТЕМАТА)"}
{"url": "https://www.monitor.bg/bg/a/view/norvegija-se-oplaka-rusija-zaglushava-gps-signala-154250", "text": "Норвежкият авиационен орган предупреждава пилотите във въздушното пространство над Източен Финмарк за проблеми със спътниковата навигация, има неидентифицирано заглушаване на GPS в граничния регион на Норвегия към Русия, съобщава \"Баренц обсървър\". Не е ясно, кои самолети първо са забелязали нередностите в GPS сигналите, но и SAS, Norwegian и Widerøe кацат и излитат от летище Киркенес. В сряда един от новите спасителни хеликоптери на Норвегия е тестван във въздушното пространство над Киркенес и Източен Финмарк. Предупреждението е с продължителност до 31 януари. През ноември миналата година също бе издадено подобно предупреждение. Първо над норвежкото въздушно пространство в граничните райони до руския полуостров и скоро след това над финландското въздушно пространство от Рованиеми близо до Северния полярен кръг и на север до летище Ивало. Финландските власти обвиниха Русия във военното заглушаване на GPS сигналите по това време. При пълна загуба на сигнал военните и гражданските самолети подават доклади до авиационните власти. Такива предупреждения на НОТАМ са задължителни за всички пилоти, включително пътнически самолети, военни самолети или частни малки самолети.", "date": "2019.01.10", "title": "Норвегия се оплака: Русия заглушава GPS сигнала"}
{"url": "https://www.monitor.bg/bg/a/view/pyrva-jertva-na-studa-u-nas-154265", "text": "Студеното време и снегът в Кърджалийско взеха първа жертва за тази година. От измръзване е починал 77-годишен мъж в село Ауста, съобщи БНР като се позова на полицията. Мъжът е от близко село и вчера следобед е пътувал до средищния център Звездел да вземе пенсията си. Бил е самотно живеещ, обясни кметът на Ауста Неджатин Халил. “Взел пенсията от пощата. Там в едно заведение пил две ракии. \"Няма му нищо\", вика пощальонът, който го видял. Изпуснал рейса и вместо да хване за Лале, той тръгнал към Ауста - в обратна посока и някъде в селото паднал в канавка. Сутринта го вижда един мой съсед и ми се обади. Сам живеел в Лале, просто в моя район се случва“, каза кметът.", "date": "2019.01.10", "title": "Първа жертва на студа у нас"}
{"url": "https://www.monitor.bg/bg/a/view/non-stop-non-stop-indijski-konop-154249", "text": "Нон стоп, нон стоп индийски коноп, нон стоп марихуана за белия ми дроб! Нон стоп, нон стоп индийски коноп, нон стоп, марихуана във задния ми джоб! Така пееха „Ъпсурт“ през 90-те години, като се стремяха да реагират като едни градски момчета на градските особености. Сега предметът на песента им нито е рядкост, нито е особеност. В по-модерните времена данните сочат, че на тон легално отглеждан коноп у нас се залавят още толкова отгледан незаконно. При нас традициите са устойчиви. По-старите хора разказват, че бабите на село с клетви скубели от бурена наричан от тях „гръсти“ и го хвърляли на кокошките. Гръсти е старото име на конопа, което не сме успели да наложим за масова употреба в ЕС. Можем обаче да се надяваме, че оттам постепенно се е наложил изразът „яйца от щастливи кокошки“. Нека приемем, че това е нашият принос в модернизацията на времето, света и частност Европа. Проблемът е обаче, че вече започваме да изоставаме. Освен това легално отглеждащите коноп у нас се отказвали от бизнеса често, защото срещали трудности. Ами, те и нелегалните производители също срещат трудности, но не се отказват. Някак трябва да бъде решено уравненето в полза на легалните производители. Няма какво толкова да се плашим от конопа, има свестни приложения в медицината, а и стимулира техническия прогрес. В Холандия(че къде иначе) имало една фирма, която правела и комбайни за коноп, освен че отглеждала културата. Така че без паника. Може и ресторантьорството да стимулира, ако гледаме по-широко на нещата. Като в стария виц: Келнер, вашето заведение е винаги пълно! На какво се дължи това? – Щипка марихуана в супата, превръща обикновения клиент в редовен...", "date": "2019.01.10", "title": "Нон стоп, нон стоп индийски коноп...... "}
{"url": "https://www.monitor.bg:443/bg/a/view/marin-kirov-vyrhovnite-sydii-dopusnaha-politici-i-ikonomicheski-krygove-da-gi-izpolzvat-154254", "text": "Последният евродоклад показа, че институциите си вършат работата, казва юристът в интервю пред \"Монитор\". - Ако трябва да отговоря кратко, да – промените бяха правилни, и не - не се въвежда конфискация без произнасяне от съд, каквото е тиражираното внушение. И старият, и новият закон предвиждат отнемането на имущество да се извършва след процес пред съд по строго определен ред. Но в момента наблюдаваме цялостна кампания и тя надскочи границите на тълкувателното решение, пренесе се срещу целия антикорупционен модел. Вече се оспорва гражданската конфискация въобще, правят се внушения за възможен произвол с права. И затова трябва да си припомним ситуацията. От години се говори за високи нива на корупцията у нас и едно от най-важните неща, които очакват избирателите от политиците, е именно борба с корупцията. Така от едната страна има избрани депутати, правителство, вкл. институции, които задават даден антикорупционен модел (приема се закон и това е положително отразено от Европейската комисия в доклада за напредък), за да отговорят на очакванията на обществото. С тези действия те ни казват – искаме да има модел и възможност за конфискация на имущество тогава, когато се установи разминаване в доходите и имуществото, независимо от това дали има и какъв е изходът от наказателно дело срещу лицето. Искаме и въвеждаме чрез закон гражданска конфискация, която да е независима от наказателното преследване, но да се развива по конкретен ред и по процедура, развиваща се пред съда. От другата страна се появява яростна съпротива: твърди се, че ще има конфискации без съд и без съдебно решение, атакуват се персонално институции и техните ръководители, ангажират се международни институции, за да се създаде усещане за липсата на експертиза и справедливост в България. Появява се и тълкувателно решение, което обаче не внася баланс и единно становище, а напротив – разделя още по-полярно правната гилдия и обществото по въпросите на конфискацията. Решение, което остава в историята с тежестта на особеното мнение и с противоречията в основното становище (вкл. и това, че съдии, които са решавали дела по един начин, сега се подписват под противоположното мнение). И това решение, отнасящо се само до текстове от стария и отменен закон, засягащо конкретни дела, впоследствие се интерпретира от медии и говорители и се хвърля съмнение върху целия модел за борба с корупцията. - Не искам да допускам, че е възможно, и затова не бих квалифицирал съдиите, подписали се под решението, нито ще коментирам дали те осъзнато са искали да облагодетелстват конкретни лица по конкретни дела. Но считам, че докато върховните съдии теоретизираха върху стария закон и волята на законодателя, допуснаха общественият интерес да бъде изложен на риск, допуснаха политици и икономически кръгове да ги използват в свои нечисти каузи. Отвъд конкретните дела, които щяха да се блокират, и конкретно облагодетелствани лица, има по-голям проблем. И той е цялостно дискредитиране на съдебната реформа и борбата с корупцията, особено след последния положителен доклад на ЕК. - Можем да говорим за няколко модела на конфискация на имущество, които се срещат в различните европейски държави: наказателна конфискация, гражданска конфискация и смесена система. В общ план наказателната конфискация е отнемане на имущество въз основа на наказателно производство и осъдителна присъда. Този наказателен процес е насочен срещу лицето - извършител на престъпление, а отнемането често е част от другите наложени наказания. От своя страна гражданската конфискация има съвсем друга философия и тя е насочена не срещу лицето като извършител на престъпление, а срещу имуществото като такова без доказан произход. С други думи - пред съда се води спор за имуществото, че то е незаконно, а не за лицето, че е извършило някакво престъпление. Сама по себе си гражданската конфискация не е наказание или част от наказанието, тя е отделен процес пред съда. Всъщност гражданската конфискация е най-ефективното и признато средство именно за борба с политическата корупция в най-широк смисъл (политици, магистрати, олигарси), където се предполага, че влиянието на замесените лица е голямо и че засегнатите биха направили всичко възможно, за да осуетят преследване от държавата. Затова и гражданската конфискация е отделна и независима от наказателния процес, но това не означава, че се конфискува имущество без съд, напротив, в тази процедура се води дело пред съда и се доказва, че това имущество е незаконно. Гражданската конфискация е в най-висока степен воля на държавата и обществото за нетърпимост и борба с корупцията. И след като се твърди, че у нас има тежък проблем с корупцията, защо да не се приложи най-строгият метод за борба с нея? - На първо място Европейската директива 2014/42 ЕС от 3 март 2014 г. допуска освен наказателната конфискация и „разширена конфискация“, какъвто модел според експертите е възприел българският законодател. На следващо - гражданска конфискация (конфискация неоснована на присъда) има и в други държави в Европа и няма как да се направи заключението, че противоречи на европейското законодателство като принцип и модел. Още повече според наблюдателите и експертите моделът, който се въведе у нас, покрива определените в европейското законодателство стандарти. - Аз съм далеч от мисълта, че се очаква конкретно и различно решение от съда, струва ми се, че се търси повод и трибуна за изяви и интерпретации. В тази връзка може би е резонно да припомня и решение №13 от 13.10.2012 г. по конституционно дело №6 от 2012 г. на Конституционния съд на РБ, с което категорично  се приема, че процедурата по ЗОПДНПИ (отм.) може да започне не само на основание констатациите на прокуратурата за наличието на обосновано предположение за извършено престъпление от определена категория, но и въз основа на влязъл в сила акт за тежко административно нарушение. Конституционният съд също сочи, че гражданската конфискация може да се осъществи дори при оправдателна присъда. - Това е търговски спор, по който се водят съдебни дела от две страни по договор. И едната страна е предприела съответни действия. Струва ми се, че прибързано се сложи етикет „морско пиратство“ върху един казус от частен характер и спор между две страни в търговски отношения. Прибързано, но целенасочено. Направи се опит да се формира отрицателно обществено мнение срещу институциите и целта бе постигната. Новината се коментира свободно от всички, без никой да е запознат в детайли с правната същност на спора, заформи се и дипломатически натиск и скандал. - През годините имаше кръгове и политици, които разделяха съдии и прокурори на добри и лоши без ясни критерии. Посочваха кои са честни и почтени, на другите поставяха етикет „лоши и зависими“, наричаха ги „фабрики за услуги“ и това се разгласяваше от медиите, близки до тях, а сега наблюдаваме подобен сценарий. Ако истината е, че за България реално за пръв път се отчита напредък в съдебната реформа и действителна воля и действия за борба с корупцията, то изкривяване на истината е да твърдиш обратното с всички сили и средства – партии, политици, юристи, медии... Може би се питате какъв е смисълът от това, от непрестанно зацикляне в темите съдебна реформа и борба с корупцията? Смисълът е и връщане на теми в дневния ред на обществото, от които политици и икономически кръгове се хранят и капитализират полза. И това е така, защото тези политици и кръгове имат нужда от кауза и враг. Когато им отнемеш каузата (в случая като решиш проблеми в съдебната власт и противодействието на корупцията), те непрекъснато ще се връщат към нея, а когато им трябва враг, който да ги направи значими – те, разбира се, си избират големи, разпознаваеми врагове. Затова е и фиксацията по теми правосъдие и борба с корупцията и фиксацията към имената Сотир Цацаров, Иван Гешев, Пламен Георгиев, Делян Пеевски. Забележете, че ни се предлага отново разделяне - от едната страна са „добрите“ Десислава Иванчева, Цветан Василев, като от този образ ще се възползват и обвиняеми като семейство Баневи и др., а от другата са „лошите“ представители на институциите. - Не просто аналогия, а пряка връзка. Още когато беше публикуван, имаше съмнения, че тепърва ще бъдем свидетели на опити за обезсмисляне на доклада, за връщане на дебата по затворените показатели и за опити за оспорване и омаловажаване на работата в секторите, в които има още какво да се изпълнява по препоръките. Веднага след доклада съсловни организации и отделни магистрати отново заговориха за зависимости в съдебната система, за необходимостта от чуждестранно финансиране, т.е. те директно всяват съмнения в обществото към отбелязания напредък именно в сектора независимост на съдебната система, по който е прекратено наблюдението. Същото се отнася за борбата с организираната престъпност, с корупцията, за работата на прокуратурата и другите институции. Просто има среди, които си представяха други реформи и борба с корупцията, реформи и действия с други последствия, не за тях самите. - Последният доклад всъщност каза, че институциите, прокуратурата, съдът, ВСС и антикорупционната комисия си вършат работата в правилната посока и според отправяните преди препоръки. Отбеляза се значителен напредък и отпадна към момента наблюдението по няколко показателя (независимост на съдебната власт, нормативна уредба, борба с организираната престъпност). Също така реално с доклада се очерта и хоризонт за отпадане на механизма до края на мандата на ЕК, ако не се отстъпи от отчетените като изпълнени препоръки и ако се довършат останалите - да се решат проблемите с натовареността и пътната карта на съдебната система, да се продължи работата в прокуратурата и взаимодействието й с други институции; конкретни и трайни резултати за борба с корупцията, вкл. осъдителни присъди. Марин Киров е юрист, експерт по законодателство и съдебна реформа Работи като консултант при измененията на конституцията от 2015 г. в глава \"Съдебна власт\" и е участвал в Съвета по съдебна реформа при изработването на промените в Закона за съдебната власт от 2016 г.", "date": "2019.01.10", "title": "Марин Киров: Върховните съдии допуснаха политици и икономически кръгове да ги използват"}
{"url": "https://www.monitor.bg:443/bg/a/view/uslovna-prisyda-za-kmeta-na-karlovo-154252", "text": "Кметът на община Карлово Емил Кабаиванов бе осъден условно на 3 години с 4 години изпитателен срок. Решението е на районния съд в Пловдив, който лиши градоначалника и от правото да заема кметска длъжност за срок от 4 години. Съдът призна Кабаиванов за виновен в присвояването на 26 984, 68 лева от община Карлово. Парите били присвоени според магистратите от април 2013г. до 30 април 2014г. Сумата била получена в общината по договор, сключен между нея и МОСВ за безвъзмездна финансова помощ по оперативна програма „Околна среда 2007-2013г.“, съфинансирана от Европейския фонд за регионално развитие и от Кохезионния фонд за „Доизграждане и модернизация на ГПСОВ и канализационна мрежа в гр.Карлово“. Присъдата подлежи на обжалване и протест в 15-дневен срок пред Окръжен съд – Пловдив.", "date": "2019.01.10", "title": "Условна присъда за кмета на Карлово"}
{"url": "https://www.monitor.bg:443/bg/a/view/dva-vagona-derajliraha-na-gara-v-pernik-dvijenieto-e-sprjano-154264", "text": "Два вагона дерайлираха на гара Разпределителна в Перник. От 17 ч. днес временно е преустановено движението на пътническите влакове в гара Перник разпределителна, съобщават от БДЖ. По тази причина за пътниците от преминаващите през гара Перник разпределителна влакове ще бъде осигурен превоз с автобуси в участъка между гарите Перник и Драгичево до пълното възстановяване на движението в гарата. В момента на място се извършват възстановителни дейности от представители на \"БДЖ - Товарни превози\" ЕООД и Национална компания \"Железопътна инфраструктура\", след като при заминаване на товарна композиция от гара Перник разпределителна, след нея се самопридвижва група от осем празни товарни вагона. Вследствие на това на изходните стрелки дерайлират два от вагоните като е засегнат стълб от контактната мрежа.", "date": "2019.01.10", "title": "Два вагона дерайлираха на гара в Перник, движението е спряно "}
{"url": "https://www.monitor.bg:443/bg/a/view/finansovata-inspekcija-hvana-52-narushenija-na-obshtestveni-porychki-154253", "text": "Агенцията за държавна финансова инспекция (АДФИ) проведе общо 122 проверки за последното тримесечие на 2018 г. и е установила 52 случая на непроведени или неоснователно проведени обществени поръчки за 11 005 813 лв. 82 от тях са направени в общини, сочат данни на ведомството. Общият брой на обществените поръчки за последните месеци на миналата година е 342. Те се равняват на 339 254 437 лв., което е с 70 847 968 лв. повече в сравнение с третото тримесечие. В края на годината проверените договори са 1 136 и са на стойност 286 130 606. Възстановените вреди за 226 051 лв. пък са повече с една трета в сравнение с предходния период. Съставените актове за нарушение са 247. Те се отнасят до неспазване на Закона за публичните финанси, Закона за обществените поръчки, както и в Закона за общинския дълг. 10 са актовете за начет. 23 са отчетените индикатори за измяна.", "date": "2019.01.10", "title": "Финансовата инспекция хвана 52 нарушения на обществени поръчки"}
{"url": "https://www.monitor.bg:443/bg/a/view/otmeniha-zabranata-terasite-na-otkrivaneto-na-plovdiv-stolica-na-kulturata-154260", "text": "Листовките, с които се даваха указания на живеещите в близост с кулата, на която ще се проведе в събота вечерта откриващата церемония за Пловдив – Европейска столица на културата, са махнати. Забраните да не се излиза по терасите и да не се снима със светкавици, са отменени. Това обявиха на съвместна пресконференция „на крак” на затворения за автомобилно движение бул. „Цар Борис Трети Обединител” в Пловдив зам.-кметът Златин Велев и шефът на полицията в града ст.ком. Атанас Илков. „Във връзка с пропускателния режим, няма да допускаме лица, които са в явно нетрезво състояние, лица, които носят огнестрелно оръжие и други предмети и средства, които биха застрашили здравето на посетителите”, каза ст.ком. Илков. По думите му пиротехническите средства също са забранени. С охраната на събитието ще се занимава и частна охранителна фирма, която ще координира действията си с полицията. За организацията на движението има утвърдена програма. Има отделени специални екипи на сектор „Пътна полиция”, които ще подпомагат движението на коли по възловите кръстовища. „Трябва да се съобразим с мерките за сигурност. Живущите в близост естествено, че ще могат да излязат на терасите си и да наблюдават събитието. Листовките са премахнати. Независимо от всички мерки, които взимаме и да сме максимално прецизни, това не е нещото, с което да не можем да се съобразим”, уточни Илков. По Главната в Пловдив вече има патрули с автомати, което също е част от мерките за сигурност. В 12 часа в съботния ден зоната за сигурност и пешеходният периметър около кулата ще бъдат разширени, съобщи зам.-кметът Златин Велев. Той посъветва всички, които имат да снабдяват търговски обекти, да го направят до този час.", "date": "2019.01.10", "title": "Отмениха забраната за терасите на откриването на Пловдив - Европейска столица на културата"}
{"url": "https://www.monitor.bg:443/bg/a/view/biznesmen-obvini-megz-che-se-opitva-da-mu-otneme-biznesa-154261", "text": "„Тя се опитва да ми отнеме бизнеса. Завзела е офиса ми. Сложила е сот и не допуска близките ми вътре. В Търговския регистър е направила опит да прехвърли две мои фирми на свое име. Имам 200 души служители, които също страдат”. Това заяви по адрес на дизайнерката Меглена Каканашева – Мегз на влизане в съдебната зала на Районния съд в Пловдив обвиняемият бизнесмен Румен Рончев. Той бе задържан по обвинение на прокуратурата за обсебване в големи размери. Става дума за джип „Мерцедес G 350“, собственост на лизингово дружество в София, за който Мегз се затруднявала да плаща вноските. Според прокуратурата през септември 28-годишната дизайнерка умишлено е склонила Румен Рончев и още един мъж с инициали А.Л. да присвоят джипа, за който после била подадена жалба в полицията, че е откраднат. Според адвокатите на Рончев няма никакви доказателства, че клиентът им е замесен, защото договорът с лизинговото дружество е на името на Мегз. Бизнесменът не е карал джипа, нито го е притежавал. Тримата бяха привлечени към наказателна отговорност от прокуратурата на 8 и 9 януари. Мегз е обвинена, че е подбудител и че в съучастие с Румен Рончев и с А.Л., които са извършители, умишлено ги е склонила да присвоят противозаконно джипа, който е на стойност 98 560 лева. Срещу А.Л. има повдигнато и второ обвинение – че на 28 септември 2018г. в Пловдив умишлено е подал неверен сигнал в Първо районно на полицията в Пловдив за откраднатия джип. До момента е установено, че обвиняемата Меглена Каканашева имала финансови затруднения при обслужването на лизинговия договор за джипа „Мерцедес G 350“. Поради тази причина тя и Румен Рончев решили да го скрият и да обявят, че е откраднат. Според събраните доказателства, през септември 2018 г. обвиняемата Мегз убедила А.Л. и Рончев да завъртят схемата с обсебването на автомобила и за обявяването му за откраднат, съобщиха от районната прокуратура в Пловдив. След проведено разследване „Мерцедес G 350“ бил открит от полицаи в двор на имот на роднина на А.Л.,в Раковски. След като джипът е бил намерен, е бил върнат на лизинговото дружество в столицата. Станало ясно, че джипът не е с оригиналния си двигател, за който било установено, че е подменен. Срещу Румен Рончев от прокуратурата са повдигнали и второ обвинение - на 31 декември 2017 г., отнел два броя спойлера за 1 800 лева от влекач, марка „Мерцедес“. Меглена Каканашева с постановление на наблюдаващия прокурор е на свобода срещу „гаранция“ в размер на 10 000 лева. Обвиняемият А.Л. е с мярка за неотклонение „подписка“.     Районният съд в Пловдив остави в ареста бизнесмена Румен Рончев, което определение не е окончателно и може да бъде обжалвано.", "date": "2019.01.10", "title": "Бизнесмен обвини Мегз, че се опитва да му отнеме бизнеса"}
{"url": "https://www.monitor.bg:443/bg/a/view/piratski-sajt-krade-telegraf-154257", "text": "Пиратски сайт използва неправомерно името на вестник „Телеграф“, за да трупа рейтинг, посещения и печалби. Порталът www.telegraf.bg не само че работи в нарушение на Закона за марките и географските означения, защото копира оригиналния портал, но и директно краде новини, публикувани на страниците на вестник „Телеграф“. Собственик на ментето е Велчо Николаев Найденов, показа проверка в регистъра на сайтове с домейн BG. 40-годишният мъж е регистрирал на свое име клонинга през 2015 г. Интернет адресът на ментето се различава само по две букви от оригиналния сайт на вестник „Телеграф“. Дизайнът на сайта и шрифтът на името са откраднати от сайта на английския вестник Тhe Telegraph. Според IT специалисти и разследващи от МВР целта е проста – когато някой потребител се опита да намери в търсачката на Гугъл легитимния сайт или да го зареди, да попада на клонинга. По този начин се трупат посещения на гърба на истинския сайт на вестник „Телеграф“. Отделно от това когато се натрупат повече импресии, собственикът може да реши да продаде ментето и да определи по-висока цена заради посещенията, които са реални, но са на чужд гръб. Репортерска проверка показа, че новините в портала на Найденов не са авторски – той или служителите му преписват текстове от други медии, които са цитирани. Има обаче и изключения. На 9-и януари във вестник „Телеграф“ е публикуван текст със заглавие: „Мафиот убива сина на Христо Шопов“. Ден по-късно същата новина с абсолютно същото заглавие се появява и в пиратския сайт. Като източник обаче не е посочен вестник „Телеграф“, а друг сайт. При така изградената схема на работа, ако потребител търси информация по ключова дума, която я няма в оригиналния портал, но е преписана в ментето, търсачката на Гугъл ще изкарва пиратския сайт преди истинския. По същата схема Велчо Найденов е направил клонинг и на популярния сайт за сваляне на музика и филми „Замунда“. През 2007 г . той регистрира на свое име домейна Zamunda.bg. Тук клонингът дори графично прилича на истинския портал. От ментето обаче не могат да се свалят филми, а има само каталог от заглавия с описания към него. Предположението на разследващите в този случай е, че създателят на ментето е искал да изнудва собствениците на „Замунда“ с цел да купят клонинга, който им краде от посещенията. При казуса с „Телеграф“ Велчо Найденов няма никакво право да създава клонинг с подобно име. Причината е, че марката „Телеграф“ е регистрирана в Патентното ведомство, обясниха юристи. Според член 13 от Закона за марките и географските означения правото върху марката включва правото на притежателя й да я ползва и да се разпорежда с нея и да забрани на трети лица без негово съгласие да използва в търговската си дейност знак, който е идентичен или сходен и може да заблуди потребителя. Разследващи компютърни престъпления посочиха още, че неправомерното използване на марката е престъпление по чл. 172Б от Наказателния кодекс, като за него законодателят е предвидил затвор до 5 г. или глоба до пет хиляди лева. За използването на марката вече са сезирани компетентните институции. Името на Велчо Найденов фигурира в четири дружества, в които той участва като собственик или управител с баща си Николай. Всички те - „Уин“, „Планета“, „Уни“, „Сделка.БГ“ и „Тийн“ са регистрирани на един и същ адрес в Добрич. В предмета на дейност е посочено разработване на софтуер или дейности в областта на компютърните технологии, показва справка във фирмените регистри. Велчо е собственик и на дружеството „Секс“ с предмет на дейност далекосъобщения. Единствено то е регистрирано на друг адрес в Добрич и в него Найденов е собственик не с баща си, а с друго лице на име Добромир.", "date": "2019.01.10", "title": "Пиратски сайт краде „Телеграф“"}
{"url": "https://www.monitor.bg:443/bg/a/view/ekstradirahme-v-sa-sht-ruskija-haker-hvanat-u-nas-154255", "text": "Руският хакер Александър Жуков, който бе арестуван у нас през ноември по искане на американските власти, вече е екстрадиран в САЩ. Това е станало в последните дни на миналата година, с негово съгласие и с решение на Варненския окръжен съд от 28 декември, научи „Монитор“ от Варненския апелативен съд. Жуков, който е познат в родината си с псевдонима Настра (бел.р. - от Нострадамус), бе задочно обвинен от американското министерство на правосъдието в злоупотреби в интернет заедно с още петима граждани на Русия и двама граждани на Казахстан. Те бяха привлечени под отговорност малко след като гръмна и държави от ЕС. 38-годишният руснак бе обявен за международно издирване от ФБР заедно с останалите седмина за компютърни измами за поне 7 млн. долара и арестуван у нас на 8 ноември. Първоначално е отказал доброволно да приеме да бъде екстрадиран в САЩ, като е направил опити да говори със служители от посолството на Руската федерация в София и консулството й във Варна. В последствие обаче се съгласява да окаже пълно съдействие, като при показанията си обявява, че в Русия се потъпкват правата на руския народ от корумпирани представители на авторитарното правителство и затова От думите му станало ясно също, че се опасява от посегателство върху живота му от страна на руските служби по подобие на случая „Скрипал“. След ареста на 38-годишния хакер Жуков у нас стана ясно, че той е живеел в България от 2010 г. като е имал и БГ лична карта. След закопчаването му във Варна пристигна щатски прокурор и представители на ФБР, работил по случая в САЩ. При разследването са били събрани данни от 80 сървъра и над 30 домейна, като е станало ясно, че обвинените От събраните данни стана ясно, че Жуков и останалите обвинени са създали сложна инфраструктура по целия свят, от която да печелят. Били са засегнати сървъри на компютри в множество страни, като са използвани фалшиви акаунти и е генериран фалшив трафик. Схемата е действала от септември 2014 г. до декември 2016 г., като престъплението е наказуемо в САЩ с лишаване от свобода до 20 години.", "date": "2019.01.10", "title": "Екстрадирахме в САЩ руския хакер, хванат у нас"}
{"url": "https://www.monitor.bg:443/bg/a/view/syndans-pokazva-film-za-dvama-ot-obvinitelite-na-djako-154227", "text": "Документален филм за две от момчета, обвинили Майкъл Джексън в сексуално насилие, ще бъде представен премиерно на кинофестивала \"Сънданс\". Кино форумът започва на 24 януари. Лентата носи името „Да напуснеш Невърленд“, а неин продуцент и режисьор е Дан Рийд, който работи основно по документални ленти за малкия екран. Филмът е със зашеметяващата продължителност от 236 минути и включва архивни кадри на Краля на попа. Сюжетът се завърта около двама мъже, които днес са на 30, но в пика на кариерата на Джексън са били съответно на 7 и 10 години. Те разказват за връзката на звездата с тях и семействата им и за сексуалното посегателство, което упражнил върху тях. Имената на героите се пазят в тайна. Във връзка с премиерата на „Да напуснеш Невърленд“ семейството на Майкъл Джексън нарече филма \"поредното предъвкване на стари отхвърлени твърдения\".", "date": "2019.01.10", "title": "„Сънданс“ показва филм за двама от обвинителите на Джако"}
{"url": "https://www.monitor.bg:443/bg/a/view/otpusnaha-1-mln-leva-za-stacionarni-i-mobilni-mandri-154259", "text": "Ресурс от 1 млн. лева за 2019 г. утвърди днес УС на ДФ „Земеделие“ по схемата за държавна помощ „Инвестиции за закупуване или изграждане на обекти за преработка и/или обработка на сурово мляко”. Схемата за държавна помощ беше нотифицирана пред Европейската комисия в края на 2018 г. Целта е да се подпомогнат малки и средни фермери и организации на производителите да преработват и реализират сами продукцията си на фермерските пазари и по този начин да увеличат доходите си. Кандидатите следва да са регистрирани съгласно Наредба № 26 за специфичните изисквания за директни доставки на малки количества суровини и храни от животински произход. Предстои да бъдат утвърдени указания по схемата, след което ще бъде отворен и прием за кандидатстване. По схема за държавна помощ „Инвестиции за изграждане на търговски помещения и закупуване на търговско оборудване за земеделски стопани, осъществяващи директни доставки на малки количества суровини и храни от селскостопански животни” за 2019 г. бе утвърден финансов ресурс от 150 000 лв. Държавната помощ се прилага до 31 декември 2020 г. Схемата за държавна помощ дава възможност за възстановяване на част от извършените разходи за закупуването на млекомати, построяването или приспособяване на съществуваща сграда или помещения за нуждите на обект за търговия на дребно, закупуването на хладилници, хладилни витрини и друго специфично търговско оборудване. За предоставянето на помощта е необходимо заявленията да се подават преди започване на работата по проекта или дейността, предмет на подпомагане.", "date": "2019.01.10", "title": "Отпуснаха 1 млн. лева за стационарни и мобилни мандри"}
{"url": "https://www.monitor.bg:443/bg/a/view/lejdi-gaga-otsviri-ar-keli-154248", "text": "Поп чудовището Лейди Гага обеща да изтегли дуета с колегата си Ар Кели от стрийминг платформите и никога повече да не си сътрудничи с него. За това стана ясно от дълъг пост на 32-годишната звезда в социалните мрежи. Той се появи след излъчването на нов документален филм, в който редица жени обвиняват 52-годишния певец и продуцент в сексуални посегателства и педофилия. Изпълнителят, най-известен с хита си I Believe I Can Fly, нееднократно отрече отправените му обвинения, в това число и тези в документалната лента. През 2008 г. певецът и продуцент е съден и оправдан по обвинения в детска порнография, припомня агенцията. В публикацията си Лейди Гага заяви, че вярва на обвинителките на Ар Кели. Убедена съм, че техните гласове трябва да бъдат чути и проблемът да бъдат взет насериозно\", гласят думите й.", "date": "2019.01.10", "title": "Лейди Гага отсвири Ар Кели"}
{"url": "https://www.monitor.bg:443/bg/a/view/proveriha-kachestvoto-na-elektrosnabdjavaneto-v-novi-iskyr-154242", "text": "Със заповед на министъра на енергетиката Теменужка Петкова екип от ведомството провери на място качеството на подаваната електроенергия в кв. „Славовци“ на гр. Нови Искър. Инспекцията е по повод оплаквания на жители от региона за чести прекъсвания на електроснабдяването и понижаване на напрежението в пиковите часове - след 17.00 часа. В проверката участваха и представители на местния доставчик - „ЧЕЗ Разпределение България“ АД. По време на проверката беше поставен регистратор на един от ключовите трафопостове в региона, който ще измерва напрежението на подаваната електроенергия за период от седем денонощия. Устройството прави запис на всеки 15 секунди. Според сведения на местните жители част от трафопостовете стоят отключени и са обект на кражби. В хода на инспекцията бе установена кражба на масло от трансформатор „Липите“, чиито предпазители заради това са изгорели и подменени. Впоследствие е сменен и целият трансформатор. Част от прекъсванията на електрозахранването в региона се дължи и на лоши метеорологични условия – силен вятър в навечерието на Коледа е предизвикал падане на топола извън сервитутната зона, вследствие на което е скъсан електропровод. Електроподаването е било възстановено по алтернативен маршрут. Проверката в района на екипа на Министерството на енергетиката продължава и утре, 11 януари 2019 г.", "date": "2019.01.10", "title": "Провериха качеството на електроснабдяването в Нови Искър"}
{"url": "https://www.monitor.bg:443/bg/a/view/odobriha-5-5-mln-lv-kompensacii-za-zimnite-pryskanija-154243", "text": "Управителният съвет на ДФ „Земеделие“ утвърди годишен финансов ресурс за 2019 г. в размер на 5 500 000 лв. по схемата за държавна помощ “Помощ за компенсиране разходите на земеделски стопани, свързани с изпълнение на мерки по Националната програма за контрол на вредителите по трайните насаждения през зимния период”. Целта на помощта е ограничаване на загубите от разпространяването на зимуващи вредителите по трайните насаждения. Предстои да бъдат изготвени указания за кандидатстване, съобщиха от разплащателната агенция след заседанието вчера на УС на ДФЗ . На него бе одобрено и отпускането на 100 000 лева за сертифициране на стопанствата в сектор „Плодове и зеленчуци“ по стандарта GLOBALG.A.P.” Целта на помощта е чрез подкрепа на земеделските стопани за въвеждане на стандарта GLOBALG.A.P., да се оптимизира процесът по производство на качествени селскостопански продукти в сектор „Плодове и зеленчуци\", да се намали използването на химически суровини и да се сведе до минимум вредното въздействие върху околната среда на земеделските операции. Подпомагането е насочено към малки и средни предприятия - земеделски стопани и към признати групи или организации на производители в сектор „Плодове и зеленчуци\" за „ново участие\" в стандарта GLOBALG.A.P. Помощта се предоставя на производителите на селскостопански продукти като годишен стимул под формата на плащане, чийто размер се определя в съответствие с размера на т.нар. „постоянните разходи\". Задължителен краен резултат за предоставяне на подпомагане, е получаването на валиден сертификат за съответствие със стандарта GLOBALG.A.P. Предстои да бъдат приети указания за предоставяне на помощта.", "date": "2019.01.10", "title": "Одобриха 5,5 млн. лв компенсации за зимните пръскания"}
{"url": "https://www.monitor.bg:443/bg/a/view/ubiecyt-na-ulijana-tja-me-napadna-s-noj-i-me-rani-154246", "text": "Постоянна мярка за неотклонение „задържане под стража“ постанови състав на старозагорския окръжен съд спрямо обвинения в убийство 65– годишен инженер Митко Симеонов. В залата възрастният мъж, който на 7 януари уби с нож 25-годишната си съпруга Юлияна, заяви, че е действал в условията на самоотбрана. „Не съм съгласен с прокурорската квалификация, първо тя ме нападна с нож и ме рани в ребрата!!!“, едва чуто промълви докараният окован с белезници на китките на ръцете и краката мъж. Той настоя да бъде пуснат под домашен арест в жилището на дъщеря си от предходен брак Даниела, за да се грижел за 8-месечната Християна от брака му с убитата. Съдът обаче прие изцяло доводите на прокуратурата и го остави за постоянно в ареста. Тепърва предстои да бъдат изготвени множество експертизи, включително съдебно-психиатрични, но нараняванията по тялото на мъжа били съвсем повърхностни и не било изключено той да се е самонаранил с цел изграждане на защитна теза. От местопрестъплението, коридор в ползван под наем апартамент на улица „Младост“ №23 в старозагорския квартал „Железник“, са били иззети два ножа- единият джобно ножче, а другия, който бил забит в гърдите на Юлияна е с 20-сантиметрово острие. Ножът е пробол смъртоносно сърцето на жената, като е преминал през палтото и роклята, с която е била облечена. Това говорело за особена агресивност и можело да се мисли в посока за убийство с особена жестокост, коментират психолозите. Съдия Красимира Дончева припомни в залата, че 8-месечната Християна, за която Симеонов иска да се грижи, е била в съседната стая по време на убийството. Трупът на жертвата продължава да бъде моргата на катедра Съдебна медицина, защото все още никой не е представил документ за освобождаване и погребения, установи репортерска проверка. Майката на Юлияна, 41-годишната Иринка Йорданова е настанена в ямболската МБАЛ „Свети Пантелеймон“ след тежка катастрофа на автомагистрала Тракия, станала вечерта на 8 януари. Автомобилът БМВ, с който е пътувала Иринка, 18-годишният й син Гюндоан и 21-годишният племенник е изгорял. Шестмесечен мъртъв плод е извадили при спешната операция от утробата на ранената хирурзите. Тепърва предстои да й бъде направена и операция заради счупени шийни прешлени. Състоянието е тежко, но стабилно, на този етап тя не е в състояние да се погрижи за погребението на дъщеря си, категорични са ямболските лекари. Тялото не може да бъде освободено от пастрока Ереджеб, който живее в Долно ново село, община Братя Даскалови. Братът Гюндоан пък е непълнолетен, а сестра й Силвира е извън страната. Междувременно стана ясно, че дъщеричката Християна е настанена временно в приемно семейство от град Гълъбово, след като синът Павлин и дъщерята Даниела на Митко Симеонов отказали да поемат грижите за него. Неофициално се коментира, че яростта на възрастния съпруг се отключила след като прочел в профила на Юлияна в социалните мрежи признанието й за любов към 28-годишният Николай Иванов от Попово. Постът е от 31 декември, като в отговор на негово пожелание за успешна Нова Година, младата жена е написала, че е два пъти по-влюбена от него. Убийството е станало най-вероятно спонтанно след скандал за взаимоотношения й, коментират разследващите. Те не изключват  Симеонов преди това да я е заплашвал с отнемане на дъщеричката. Запознати напомнят, че преди около година семейната двойка погребала първата си рожба, деветмесечно момченце и трагедията до голяма степен влошила взаимоотношенията. Не било изключено малката Християна да е плод на греховна връзка, шепнат съседи. Детето се родило след като  Юлияна се дипломирала като бакалавър в специалността Социални грижи при Медицинския факултет на Тракийския университет. При случайни срещи с колеги-състуденти тя представяла съпруга си като татко, припомнят университетски преподаватели. Междувременно фейсбук-приятелят на убитата Николай Иванов премахна от профила си уточнението за обвързаност с нея и на няколко пъти променя постовете си за нейната гибел. Пак в социалните мрежи се появи мъж от  Кърджали, който се обяви за неин брат и дори пусна съобщение за погребението й в Долно ново село, но към 16,30 часа днес стана ясно, че то ще бъде на 11 януари  в гробищния парк на село Драчево, община Средец, където напоследък живеела майката Иринка. С организацията се ангажирала нейна сестра Милена, която се прибрала по спешност от Гърция, където работела .", "date": "2019.01.10", "title": "Убиецът на Юлияна: Тя ме нападна с нож и ме рани"}
{"url": "https://www.monitor.bg:443/bg/a/view/deca-ot-vrachansko-sys-stipendii-ot-konkurs-154241", "text": "Пет деца от Основно училище „Христо Ботев“ във врачанското село Крушовица получиха стипендии, с които да подпомогнат обучението и развитието на талантите си. Те спечелиха конкурс за детска рисунка и есе на тема „Най-добрият човек, когото познавам“ и до края на учебната година ще получават по 50 лв. месечно. Заместник-министърът на образованието и науката Деница Сачева заяви, че ще се радва, ако учениците разбират училището като място, в което ще получават възможности да реализират своите мечти и да са свободни да се занимават с онова, което ги вдъхновява. Тя посочи, че Министерството на образованието и науката работи да създава навсякъде подходящи условия за развитието на училищата като средища за израстването на добри граждани и успешни хора. Наградените са първокласничката Валерия Накова, третокласникът Ивалин Иванов, четвъртокласникът Антон Илиев, петокласничката Силвия Маринова и шестокласникът Илиан Алексиев. В конкурса се включиха общо 20 деца от училището. Бяха раздадени и три поощрителни награди, осигурени от бивш възпитаник на училището в село Крушовица – Александър Миланов.", "date": "2019.01.10", "title": "Деца от врачанско със стипендии от конкурс"}
{"url": "https://www.monitor.bg:443/bg/a/view/vkluchvat-muskulna-atrofija-v-redkite-zaboljavanija-154240", "text": "Министерството на здравеопазването стартира процедура за включването на спиналната мускулна атрофия в списъка на редките заболявания, за да може Националната здравноосигурителна каса да реимбурсира лечението на заболяването с необходимия за тази диагноза лекарствен продукт. За да стане това факт медикаментът трябва да премине през оценка на здравните технологии и да бъде включен в Позитивния лекарствен списък, съобщиха от здравното ведомство. В момента тече обучението в клиники в Румъния и Испания на български специалисти, практикуващи в наши болници, да провеждат това лечение. Водещи професори от Университетската болница „Св. Георги“ – Пловдив, Специализираната болница по детски болести „Проф. д-р Иван Митев“, Александровска и университетската „Св. Наум“са преминали теоретично обучение за прилагането на медикамента. Нашите специалисти са обучавани относно медицинските показатели за включване на терапия, терапевтичните схеми за прилагане на медикамента, идентифициране и проследяване на ефекта от лечението, назначаването на поддържаща терапия, условията, в които се прилага медикаментът и подготовката на пациента. В момента Министерството на здравеопазването, съвместно с национални консултанти в тази сфера, като професорите Търнев, Литвиненко, Божинова и Иванов, са в процедура за уточняване на схемите на лечение и прилагане на този медикамент у нас. По този ред от Фонда вече беше одобрено дете, което да замине за провеждане на лечението в чужбина, след издаване на формуляр S2. За съжаление, независимо от усилията на българската държава и издадения формуляр S2, с който страната ни гарантира, че ще заплати на румънската здравна каса средствата, изразходвани за лечението на детето, съгласно европейското законодателство, на детето не е приложен курс на лечение. Междувремено от Пациентски организации „Заедно с теб“ изразиха удовлетворение от стартирането на процедура за включването на спиналната мускулна атрофия в списъка на редките заболявания.", "date": "2019.01.10", "title": "Включват мускулна атрофия в редките заболявания"}
{"url": "https://www.monitor.bg:443/bg/a/view/italianka-1-na-biatlon-v-oberhof-154245", "text": "Италианката Лиса Витоци спечели спринта от Световната купа по биатлон в Оберхоф (Гер) с резултат 22:34,6 мин и 0+0 грешки в стрелбата. На 5,3 сек. (0+0) втора е Ане Шевалие (Фр), а на 15,0 (0+0) - Хана Оерберг (Шв). За Витоци победата е първа в кариерата й за Световната купа. \"Беше много трудно състезание, но съм много щастлива от моята първа победа\", каза италианката пред германската телевизия ZDF. Българките не влязоха сред първите 60, които участват в преследването. Емилия Йорданова стана 82-а, на 2:54,2 мин. (0+2), а Даниела Кадева и Десислава Стоянова записаха антирекорди в стрелбата на това състезание. Кадева стана 95-а, на 4:36,2 мин. с 3+3 пропуска, а Стоянова е 98-а от 100 завършили, на 4:53,7 с 3+4. От останалите биатлонистки само звездата Кайса Макарайнен (Фин) е близо до нашите националки с 3+1, но е 44-а, на 1:48,8 мин. Сред другите няма нито една с по 3 грешки и от двете положения. В генералното класиране за Световната купа начело е Доротея Вирер (Ит) с 398 точки, която остана 24-а с две грешки и пасив от 1:08,1 мин. Втора е Паулина Фиалкова с 365 т., а трета - Витоци с 336. Емилия Йорданова е 73-а със 7 т. Световната купа в Оберхоф продължава в петък със спринта на 10 км за мъже.", "date": "2019.01.10", "title": "Италианка №1 на биатлон в Оберхоф"}
{"url": "https://www.monitor.bg:443/bg/a/view/syvetnik-na-trymp-za-f-16-tova-shte-e-strahotna-sdelka-154244", "text": "Нова подкрепа за решението на правителството да започне преговори със САЩ за покупката на изтребители F-16, но този път от съветника на президента Доналд Тръмп по национална сигурност Джон Болтън. В съобщение в „Туитър“ Болтън написа, че силно подкрепя усилията на премиера Бойко Борисов за закупуване на американски изтребители Ф-16. написа съветникът на американския държавен глава. В друг пост пък Болтън уточнява, че така ще се затвърди стратегическо партньорство, ще укрепи общите отговорности на НАТО за отбрана, и ще допринесе за сигурността на над 4000 американци. написа още Джон Болтън. Преди няколко дни от Белия дом обявиха, че САЩ предлагат на България с F-16 най-добрата възможна комбинация от цена, бойни способности и взаимна съвместимост с другите натовски военновъздушни сили. \"Ако F-16 Блок 70 бъде избран от България, то той ще служи на българските ВВС ефикасно и надеждно десетилетия наред и ще им предостави възможността надеждно да защитават българското въздушно пространство и да участват в операции заедно с НАТО\", гласеше позицията на Белия дом. В сряда кабинетът даде зелена светлина за продължаване на процедурата, като докладът на МО трябва да бъде разгледан от Народното събрание, а парламентът на свой ред да даде мандат за преговори със САЩ. Междувременно днес стана ясно, че в деловодството на парламента вече е постъпил докладът и проекторешението към него за придобиване на нов тип боен самолет. Очаква се следващата седмица Народното събрание да гласува предложението на кабинета.", "date": "2019.01.10", "title": "Съветник на Тръмп за F-16: Това ще е страхотна сделка"}
{"url": "https://www.monitor.bg:443/bg/a/view/utre-otvarjat-ofertite-za-stroitelen-nadzor-na-33-km-ot-pytja-mezdra-botevgrad-154247", "text": "Офертите на участниците в обществените поръчки за строителен надзор при изграждането на 33 км от път I-1 Мездра - Ботевград ще бъдат отворени утре, съобщиха от АПИ. Проектът ще се финансира със средства от републиканския бюджет. Индикативната стойност на поръчката за строителен надзор при актуализацията на техническия проект и строителството на път І-1 (Е-79) Мездра - Ботевград, лот 1 от км 174+800 до км 194+122, е 1 800 000 лв. без ДДС. За надзора при допълнителното проектиране и строителството на участъка от лот 2 - от км 161+367 до км 174+800, прогнозната стойност е 2 340 000 лв. без ДДС. На 12 октомври 2018 г. Агенция „Пътна инфраструктура“ стартира обществените поръчки за избор на изпълнители при изграждането на 33 км от път I-1 между Мездра и Ботевград. Това е една от най-сложните отсечки по направлението Видин – Ботевград предвид терена, през който преминава. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. Предвид сложността на проекта индикативната му стойност е близо 302 млн. лв. без ДДС, а средствата са от републиканския бюджет. За първи път при изпълнението на тези обществени поръчки ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. Срокът на изпълнение на поръчката е 1096 дни, от които 180 дни за проектиране и 916 дни за строителство. Офертите за изпълнение на строително-монтажните работи за лот 1 се подават до 17 януари, а за лот 2 - 24 януари 2019 г. Направлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик. Офертите за осъществяване на строителния надзор се отварят утре - 11 януари, в сградата на АПИ. За лот 1 в 14 ч., а за лот 2 в 15 ч.", "date": "2019.01.10", "title": "Утре отварят офертите за строителен надзор на 33 км от пътя Мездра - Ботевград"}
{"url": "https://www.monitor.bg:443/bg/a/view/miroslava-kacarova-pee-na-5-ezika-v-imagine-154219", "text": "Мирослава Кацарова ще пее на 5 езика - български, английски, испански, френски и португалски, пред пловдивска публика за дебюта на новия й проект Imagine, осъществен заедно с оркестъра на Пловдивска опера. На 25 януари, като част от старта на „Пловдив – европейска столица на културата“ тя ще представи песни на Едит Пиаф, Жак Брел, Стинг, Каетано Велосо, Джон Ленън, Жоао Жилберто, Бебел Жилберто, Били Холидей, както и някои авторски композиции от последния албум на певицата “My Cinеma”. Новите джаз прочити ще са под вещото диригентство на маестро Константин Добройков. Всички аранжименти са направени и оркестрирани от дългогодишния й сценичен партньор и виртуозен пианист Мирослав Турийски. Нейна запазена марка е да разказва истории между изпълненията и така да поведе публиката на музикално пътешествие отвъд географията. Концертът съвпада с рождената дата на любимия бразилски композитор на кацарова Антонио Карлос Жобим, на който ще бъде сложен специален акцент. В Imagine участват някои от най-добрите джаз музиканти от най-новото поколение: пианистът Миро Турийски, барабанистът Младен Димитров, басистът Александър Леков, китаристът Николай Карагеоргиев и перкусионистът Емил Пехливанов. За песента, дала името на концерта, Мирослава Кацарова споделя: “Imagine” ме респектира с новия смисъл, който открих в нея. Тази песен, която иначе звучи като химн, Миро аранжира като тих и скептичен монолог, който на моменти му отива да бъде прошепнат, а другаде - изпълнен със светлина и ярък глас. Тази песен днес ми звучи като въпрос...”", "date": "2019.01.10", "title": "Мирослава Кацарова пее на 5 езика в Imagine"}
{"url": "https://www.monitor.bg:443/bg/a/view/ostaviha-v-aresta-izmamnik-predstavjal-se-za-policaj-154235", "text": "Телефонен измамник, представял се за полицай, остава в ареста със съдебно решение и по искане на прокуратурата. Янко Н. е привлечен като обвиняем затова, че на 15 декември във Велико Търново в съучастие с неизвестен до този момент помагач и съучастник, представяйки се за длъжностно лице, полицейски служител, с цел да набави за себе си и съучастника си облага, задигнал чрез иммама от възрастна жена сумата от 6780 лв. като измамата представлява опасен рецидив. Съдът преценил, че от събраните до този момент доказателства може да се направи обоснова предположение за овторството на деянието, както и че съществува опасност ако обвиняемият бъде освободен да се укрие, да избяга или да извърши и друго престъпление. Поради това съдът уважил искатено на държавнто обвинение и наложи на Янко Н. най-тежката мярка за неотклонение „задържане под стража”. 49-годишен мъж от Горна Оряховица пък се сдоби с обвинение за джебчийска кражба. На 7 декември 2018 г. в района на кооперативния пазар във Велико Търново той свил портфейла на възрастен мъж, в който имало 365 лв. на извършителя е наложена мярка за неотклонение подписка.", "date": "2019.01.10", "title": "Оставиха в ареста фалшив полицай "}
{"url": "https://www.monitor.bg:443/bg/a/view/pravo-i-ikonomika-aut-ako-sa-ekzotichni-za-vuzovete-154251", "text": "Откриването на специалности като икономика, право, медицина и други, които не са характерни за профила на висшите учебни заведения ще бъде ограничено. Това стана ясно по време на дискусия на тема „Как бизнесът подкрепя българското висше образование?“. Такъв е примерът със специалността медицина в Химико-технологичния институт в Бургас „Проф. д-р Асен Златаров“, обясни председателят на Съвета на ректорите на висшите училища и ректор на Минно-геоложкия университет проф. Любен Тотев. „Съветът на ректорите се мъчи да ограничи разрастването на неспецифични специалности в отделните университети“, обясни той. Ректорът отбеляза, че МГУ е един от първите наши университети, започнали да осъществяват сътрудничество с бизнеса. „Почти всички добивни компании у нас си сътрудничат с МГУ в подготовката на студентите ни, предоставяйки ни различни стипендии“, изтъкна Тотев. Според него добрата връзка с бизнеса не се отнася до всички вузове в страната. „Това сътрудничество не се отнася за всички български университети, особено в които има специалности, които са неприсъщи за тях. Бизнесът коментира председателят на Съвета на ректорите. Решението на Съвета за мораториум върху разрастването на мрежата на висши учебни заведения и разкриването на нови филиали бе обявено още през 2017-а. Октомври образователният министър Красимир Вълчев обяви, че той ще бъде внесен заедно с измененията на Закона за висшето образование. Тогава той обяви, че мораториумът ще включва три основни ограничения – създаване на нови университети, преобразуването на колежи и откриването на нови специалности. По време на дискусията ръководителят на Националния център за оценка на компетенциите към Българската стопанска камара доц. Томчо Томов представи тяхно проучване от изминалата година относно взаимодействието между бизнеса и висшето образование. То е проведено сред 1000 малки, средни и големи предприятия у нас. Според проучването най-активни са секторите на информационните технологии, на добивната и преработващата промишленост, на химическата индустрия, машиностроенето и металургията. Въпреки това в другите сектори няма добри инициативи и идеи. Томов посочи, че често „Бизнесът инвестира, когато има добавена стойност и възвращаемост и може да се гарантира, че когато е вложил, ще получи продукта или кадрите, които иска“, уточни той. Затова според него трябва да се помисли за нормативно регулиране, гарантиране и защита на риска на бизнеса, когато инвестира в образование.“", "date": "2019.01.10", "title": "Правото и икономиката аут, ако са екзотични за вузовете "}
{"url": "https://www.monitor.bg:443/bg/a/view/aktior-i-pevica-stanaha-poslanici-na-sofija-oupyn-154231", "text": "Актьорът Юлиан Вергов и певицата Маги Джанаварова ще бъде част от звездния тим от посланици на четвърто издание на турнира по тенис \"София Оупън\" 2019. Актьорът вече публикува в социалните мрежи видео, с което закачливо анонсира страхотните емоции, които предстоят от 3 до 10 февруари 2019 г. Вергов шеговито отправя и закана към топтенисистите, които са потвърдили участие в надпреварата от категория ATP 250 и българските любимци Димитър Кузманов и Адриан Андреев, които се включват с \"уайлд кард\" директно в основната схема. Самият Вергов с ракета в ръка пред \"Арена Армеец\" казва, че от сега чака големите звезди, за да провери лично дали \"стават за нещо\". Самият Вергов поиграва тенис, а дъщеря му Алена тренира в столичен клуб и ще бъде едно от децата, което ще подава топките по време турнира. Певицата Маги Джанаварова пък за поредна година ще бъде част от най-голямото тенис събитие в българската столица. Предишните години тя впечатли и участници, и публика с музикалните си изпълнения. Втората ни ракета при мъжете Димитър Кузманов пък промотира турнира в родния си Пловдив. Той зарадва десетки малчугани, като поигра с тях в местен мол. Веднага след това Мико се отправи за Благоевград, където също ще се срещне с деца, а после заминава за Франция, където ще играе в два турнира преди “София Оупън“.", "date": "2019.01.10", "title": "Актьор и певица станаха посланици на „София Оупън“"}
{"url": "https://www.monitor.bg:443/bg/a/view/vyv-filialite-njama-lekari-te-sa-v-linejkite-154228", "text": "В който и да е филиал на Спешна помощ в областта няма лекар и няма как да има лекар. Лекарите на спешна помощ са в линейките. Лекарите на Спешна помощ не лекуват, а отиват на място, стабилизират болния и по най-бързия начин го транспортират до болнично заведение. Ние нямаме стационар, в който да посрещаме болните. Това каза пред БНР говорителят на Спешна помощ Катя Сунгарска по повод починалото 11-годишно дете в резултат на задавяне с пионка от от детска игра.  Родителите твърдят, че ще съдят Спешна помощ, защото в спешния център в поликлиниката в кв. „Ботунец“ е нямало лекар. По думите на майката там е нямало и кислородна бутилка. Катя Сунгарска обясни, че във филиала в кв. „Ботунец“ на Спешна помощ има два екипа. Единият лекар вчера е бил в болничен, а другият екип е бил в София и е хоспитализирал друго дете в педиатричната болница. Тя бе категорична, че във филиала не е било задължително да има лекар. По думите й в спешния център е имало кислородна бутилка. Тя предположи, че ако детето е било в болница, би могло да му се направи пълна реанимация. Тя подчерта, че линейката е била отказана, но след като са разбрали, че детето е в спешния център друга линейка е била пренасочена отново към кв. „Ботунец“.", "date": "2019.01.10", "title": "Спешна помощ: Във филиалите няма лекари, те са в линейките "}
{"url": "https://www.monitor.bg:443/bg/a/view/cska-se-skri-vyv-fitnesa-ot-snega-154233", "text": "Снегът в София обърка плановете на треньора на ЦСКА Нестор Ел Маестро. Спецът събра играчите за занимание в столичен фитнес, тъй като условията навън не позволяваха нормална тренировка на базата в Панчарево. Кондиционните треньори Томас Нойберт и Кирил Динчев подложиха футболистите на максимални натоварвания. Въпреки че е едва вторият ден от подготовката, “армейците” показаха добри резултати. Преди заниманието част от играчите преминаха през задължителните медицински и функционални изследвания, а утре това ще направят и останалите футболисти. Отборът ще тренира двуразово до заминаването за Испания във вторник. Междувременно ЦСКА направи и историческо назначение в администрацията. За първи път отдела за връзки с обществеността ще се ръководи от жена. 25-годишната Ина Кръстовчева е новото пресаташе на „червените“, след като преди това в кериерата си е работила в „Нова телевизия“, БНТ и „Канал 3“. До момента тя беше начело на клубната телевизия, а вече ще отговаря за връзките с медиите.", "date": "2019.01.10", "title": "ЦСКА се скри във фитнеса от снега"}
{"url": "https://www.monitor.bg:443/bg/a/view/obviniha-marija-baneva-za-katastrofa-s-ranen-mladej-154239", "text": "Районната прокуратура в Харманли повдигна обвинение на Мария Банева, майката на арестувания и екстрадиран от Франция и скандален бизнесмен Николай Банев, за катастрофа в Харманли. Инцидентът, при който е ранен 20-годишен младеж, е станал през юли миналата година. След половин година разследване прокуратурата е установила, че на 2 юли 2018-а Банева е шофирала лек автомобил „Ауди“ по бул. „Цар Освободител“ в Харманли. На кръстовището с улица „Алеко Константинов“ е отнела предимството на „Фолксваген Голф“, шофиран от 20-годишен младеж. След удара между двете коли Банева остава невредима, но момчето от другата кола е със счупен шиен прешлен и е със затруднено движение на врата. По досъдебното производство са извършени множество процесуално-следствени действия - разпити на свидетели, на пострадалото лице, изготвени са автотехническа и съдебно-медицинска експертизи, твърдят от прокуратурата. На Мария Банева е наложена мярка за неотклонение „подписка“. Преди това тя беше привлечена и като съучастник на сина си Николай Банев по обвинение за пране на пари. Това не е първа катастрофа за Банева. През 2008 година тя блъсна с джипа си автобус на разклона за село Въгларово, припомни haskovo.net. И тогава Мария Банева не спазила предимство и ударила автобуса. Инцидентът така и не стигна до бюлетина на полицията.    ", "date": "2019.01.10", "title": "Обвиниха Мария Банева за катастрофа "}
{"url": "https://www.monitor.bg:443/bg/a/view/slagat-nadcenki-na-evtinite-lekarstva-po-nzok-154238", "text": "Аптеките ще имат право да слагат надценки на най-евтините лекарства, отпускани по линия на Националната здравноосигурителна каса. Това се отнася за медикаментите до 10 лева. Надчислените надценки ще влизат в крайната сума, реинбурсирана от касата, и така да получават компенсация поне за най-евтините медикаменти. Това става ясно от съобщение на НЗОК. Тя ще плаща на аптеките единствено за отпуснатите лекарства, които се реинбурсират, но не и обработката на рецептите. Това е договорено на среща на председателя на надзорния съвет на Касата Жени Начева и представители на Българския фармацевтичен съюз (БФС). Срещата е проведена на 3 януари, уточниха от касата. Причината да не се плаща обработката на рецептурните бланки е, че в Закона за здравното осигуряване (ЗЗО) и в Закона за бюджета на НЗОК 2019 г. не е регламентиран механизъм Касата да заплаща на аптеките за обработка на рецепти. Обработването на рецептурните бланки с предписани лекарствени продукти с ниво на заплащане 100 на сто е в рамките на нормативно установените задължения на аптеките. Втората договореност, постигната на срещата между ръководството на НЗОК и представители на фармацевтичния съюз е, че касата ще заплаща по-ниската цена на лекарствата, които са доставени от търговците на едро и стойността им се покрива изцяло от нея. Това се отнася за промени в Наредба № 10/2009 на МЗ. Мотивирайки се на Закона за здравното осигуряване (ЗЗО) Касата ще проверява как се изпълнява това нареждане като проверява и документацията на аптеките.", "date": "2019.01.10", "title": "Слагат надценки на евтините лекарства по НЗОК"}
{"url": "https://www.monitor.bg:443/bg/a/view/elita-na-evropa-shte-pomaga-na-mej-154234", "text": "Холандският премиер Марк Рюте заяви, че работи заедно с Франция, Германия и други страни от ЕС да се помогне на британската му колежка Тереза Мей да спечели одобрението на парламента за постигнатото от от нея споразумение са развода с Европейския съюз, предаде АП.  Той направи това изявление снощи след срещата си с гостуващия японски премиер Шиндзо Абе в пристанищния град Ротердам. Той обясни, че се стреми заедно с европейските си съюзници \"да помогнем на (Тереза Мей) да доведе предстоящия идната седмица вот до успешен изход\".  Рюте не даде повече подробности по какъв начин той и другите евролидери могат да помогнат на британската премиерка да получи подкрепа за нейното споразумение за Брекзит в дълбоко разделения британски парламент. Холандският премиер обаче подчерта, че \"споразумението, което сега е на масата, според мен, е най-доброто\".", "date": "2019.01.10", "title": "Елитът на Европа ще помага на Мей"}
{"url": "https://www.monitor.bg:443/bg/a/view/api-vryshta-parite-na-kupilite-ednakvi-vinetki-154236", "text": "От Агенция „Пътна инфраструктура“ (АПИ) ще възстановят средствата на тези, закупили е-винетки за един и същи автомобил и с еднаква валидност, съобщиха от агенцията. До момента 9 са българските шофьори, допуснали грешката да закупят еднакви винетки. За да си върне парите, потребителят трябва да изпрати заявление в свободен текст до председателя на Управителния съвет на АПИ. Към него ще трябва да се прикачи информация за начина на плащане в зависимост от това дали е картово, в брой или по банков път. При точни данни и правилно попълнени документи сумата може да бъде върната в срок от един месец на посочена от потребителя банкова сметка. Заявленията трябва да се изпращат на адрес гр. София, пл. „Македония“ №3, АПИ или към областните управления. До 10 януари постъпилите заявления са едва 0,1% от общия брой закупени винетки, които се равняват на 131 737. От агенцията напомнят, че при сгрешен регистрационен номер заплатената сума не се връща, тъй като точността на данните е задължение на потребителите.", "date": "2019.01.10", "title": "АПИ връща парите на купилите еднакви винетки"}
{"url": "https://www.monitor.bg:443/bg/a/view/13g-i-4-m-zatvor-za-tanio-prebil-do-smyrt-prijatelka-po-chashka-154220", "text": "Пловдивчанинът Таньо Танев отива в затвора за 13г. и 4 месеца. Решението е на Върховния касационен съд, който остави в сила решение на апелативния съд в Пловдив, съобщиха от Съдебната палата в града. Таньо Танев е признат за виновен за убийството на приятелката си по чашка Мариела, което е било извършено по особено мъчителен за пострадалата начин и с особена жестокост. На 30.01.2017 г. в жилището си в Пловдив след употреба на алкохол Таньо съблякъл жената гола и я пребил до смърт в банята. След това продължил да пие. Час и половина по – късно звъннал на телефон 112 и съобщил за случилото се. Пристигналите лекари от „Спешна помощ“ само констатирали смъртта на жената. Според апелативните магистрати правилно в присъдата е определено наказание от 20 години лишаване от свобода, което съдът е намалил с една трета на 13 години и 4 месеца затвор, заради признанието на подсъдимия и проведеното съкратено съдебно следствие. Отчетено е и обстоятелството, че до сега Таньо Танев е бил съден седем пъти. На майката и сина на пострадалата са присъдени по 100 000 лева, представляващи обезщетение за претърпените болки и страдания. Присъдата е влязла в сила.", "date": "2019.01.10", "title": "13г. и 4 м. затвор за Таньо, пребил до смърт приятелка по чашка"}
{"url": "https://www.monitor.bg:443/bg/a/view/d2-puskat-novo-video-ot-mars-154224", "text": "Музикантите от D2 ще зарадват своите почитатели с нов сингъл и видео озаглавени „Марс“. Официалната премиера ще се състои на 26 януари в столичния София Лайв Клуб и ще бъде съпътствана от ударен лайф концерт с най-доброто от групата. „Марс“ е по музика и аранжимент на D2, a текстът е създаден от Руши Видинлиев, с когото групата работи и по предишния си сингъл „Егоист”. Песента е записана през лятото на 2018 г. преди Деян Каменов – Дидо да влезе в риалити шоуто „Фермата“, а клипът - малко след като вокалистът на стана победител.  Режисьор на видеото е Валери Милев, който предлага на меломаните уникално визуално пътешествие към далечните светове на „Марс“. В абсолютен синхрон с визията на „Марс“ е и очарователното присъствие на красивата Радина Филипова – талисманът на българската художествена гимнастика.", "date": "2019.01.10", "title": "D2 пускат ново видео от “Марс”"}
{"url": "https://www.monitor.bg:443/bg/a/view/viva-i-business-novata-usluga-na-vivacom-za-fmcg-sektora-154216", "text": "VIVACOM добавя в широкия си бизнес каталог още едно умно решение за своите корпоративни клиенти – интегриран софтуер за управление на склад и продажби в търговски обекти, в ресторанти и други обекти от сектора на бързооборотните потребителски стоки. Продуктът VIVA iBusiness се предоставя с водеща компания в областта на търговския софтуер и фискални устройства. Уеб софтуерът ще предложи на потребителите си неограничен достъп от всяка точка до реалните продажби и статистики за минали периоди, както и възможност за свързаемост с фискални устройства. Данните са защитени, като тяхното съхранение ще се осъществява във VIVACOM Cloud. Софтуерът oтговаря на новата наредба 18 на НАП за регистриране и отчитане на продажби в търговски обекти. VIVA iBusiness позволява създаването на структура за лесно управление на цялото предприятие – търговски обекти, складове и администрация. Чрез услугата потребителят може да създаде подходящата за себе си асортимента база, да управлява дистанционно доставките и документооборота си. Софтуерът има функция за създаване на фактури и за водене на складова политика – управление на складове и въвеждане на складова наличност. Също така чрез него може да бъде направена регистрация на продажби на стоки и услуги, да се води постоянен мониторинг и да се правят справки. Услугата се предлага в 2 основни пакета – Лайт и Про. Пакет Лайт включва модули за Продажби, Склад, Ценови правила, Финансови справки, Съставни артикули, Ревизии, Заявки, Счетоводство и много други. Неговата месечна такса е 32,00 лв с включени 5000 МВ мобилен интернет от VIVACOM. Пакет Про е насочен към ресторанти и освен функционалностите на пакет Лайт, включва Сметки по маси и Редактор нефискален принтер. Таксата му на месец с 5000 MB мобилен интернет от Виваком е 52,00 лв. Към основните пакети всеки клиент може да добави и още три допълнителни модула в зависимост от спецификата на бизнеса му: допълнителен обект – 7,50 лв. на месец, Допълнителна каса / фискално устройство - 7,50 лв. на месец и Онлайн магазин – 15,00 лв. на месец. Клиентите могат да комбинират VIVA iBusiness със специалните бизнес оферти за интернет на телекома и така да оптимизират бюджетите си за комуникационни и ИТ услуги.", "date": "2019.01.10", "title": "VIVA iBusiness - новата услуга на VIVACOM за FMCG сектора"}
{"url": "https://www.monitor.bg:443/bg/a/view/jeni-marcheva-stana-i-radio-producent-154217", "text": "Една от водещите на „Тази събота и неделя“ по bTV Жени Марчева сложи още една дина под мишниците си като пое и новинарското съдържание на всички радиостанции от семейството на медийната група. Тя става изпълнителен продуцент на новините и актуалното съдържание в ефира на bTV Radio, N-JOY, Jazz FM, Classic FM и Z-Rock. Разширяването на отговорностите на Жени Марчева е част от политиката за пълна редакционна интеграция на новинарското съдържание във всички канали на групата, обявиха от bTV. Жени Марчева започва професионалното си развитие в БНТ, но продължава в радио „Дарик”, където по думите ѝ е и нейното бойно кръщение като журналист. Най-вълнуващата история, която е разказвала, е тази на българските медици, осъдени на смърт в Либия за заразяването на над 400 деца с вируса на СПИН. През 2007 г. е обявена за „Глас на годината“ за отразяването на процеса. Завършила е българска филология и журналистика в СУ „Св. Климент Охридски“, а в bTV е от 2011 г.", "date": "2019.01.10", "title": "Жени Марчева стана и радио продуцент"}
{"url": "https://www.monitor.bg:443/bg/a/view/zabraniha-vodata-za-piene-zaradi-uran-v-dve-sela-kraj-simeonovgrad-154222", "text": "Заради превишени стойности на естествен уран от сряда се забранява за пиене и готвене водата в селата от община Симеоновград Свирково и Дряново. Това реши Регионалната здравна инспекция в Хасково. Резултатът за наличието на уран във водата на двете села е констатиран от столична лаборатория. Превишението е минимално, но факт - 0.031 mg/l при максимално допустима стойност 0.03 mg/l. През 2017 г. водата в двете села също беше забранена заради минимално отклонение в стойностите на урана. За двете села трябва да бъдат осигурени водоноски с годна за пиене вода от местното ВиК. В Хасково водата е забранена за пиене и готвене вече втора година. Същата забрана е в сила и за селата от региона Върбица, Сталево, Светлина, Бориславци и Динево.     ", "date": "2019.01.10", "title": "Забраниха водата за пиене заради уран в две села край Симеоновград"}
{"url": "https://www.monitor.bg:443/bg/a/view/man-siti-vkara-9-gola-na-otbor-s-bylgarin-154226", "text": "Английският шампион “Манчестър Сити” се подигра у дома с третодивизионния “Бъртън” и го размаза с 9:0 в първия им мач от полуфиналите в турнира за Купата на Лигата. Българският вратар Димитър Евтимов не бе в групата на гостите. “Сити” вкарва поне 8 гола за първи път от ноември 1987 година, когато побеждава “Хъдърсфийлд” с 10:1. През миналия уикенд “Сити” разби “Родъръм” със 7:0 във ФА Къп, а сега записа нов подобен успех. За втори път в историята отбор печели два поредни мача в английския футбол със 7 или повече гола, след като през сезон 1966/1967 това прави “Лийдс”. „Гражданите“ тотално доминираха над заемащия девета позиция в Лига 1 тим и не спираха да търсят голове. Кевин де Бройне (5) даде начало на шоуто след пас на Давид Силва, а бразилският нападател Габриел Жезус (30, 34, 57, 65) се разписа четири пъти. Той вкара след асистенции на Давид Силва, Рияд Марез и Лерой Сане, подал и за гола на Олександър Зинченко (37) през първата част. Жезус на свой ред подаде на Филип Фоудън (62), а другите две попадения бяха дело на Кайл Уолкър (70) и асистиралия му Рияд Марез (83) след пас на Бернардо Силва. Реваншът в Бъртън е протоколен и е на 23 януари (сряда) от 21:45 часа българско време.", "date": "2019.01.10", "title": "„Манчестър Сити“ вкара 9 гола на отбор с българин"}
{"url": "https://www.monitor.bg:443/bg/a/view/v-turcija-ivelin-popov-izbra-ofertata-na-trabzon-154218", "text": "Капитанът на националния отбор Ивелин Попов изглежда ще продължи кариерата си в Турция, твърдят местните медии. Според авторитетното турско издание \"Фотомач\", той е дал положителен отговор на предложението на местния гранд “Трабзонспор“. Медията твърди, че той има устна договорка с боса Унал Караман, сега остава всичко само да се оформи документално. Агентът на футболиста също имал разговори с представители на турския клуб, който отдавна се интересува от него. Миналата зима “Трабзонспор” отново направи мощна офанзива по привличането на Попов, но тогава той отказа, защото искаше да продължи престоя си в “Спартак” (Москва). Сега обаче той е свободен агент и може да се завърне в Турция. Капитанът на България игра за “Газиантепспор” в началото на кариерата си в чужбина, след което изкара 7 години в руския футбол с екипите на “Кубан” (Краснодар), “Рубин” (Казан) и “Спартак” (Москва). Към него в момента сериозен интерес има „Динамо“ (Москва), като се очаква в близките дни Попов да обяви бъдещето си.", "date": "2019.01.10", "title": "В Турция: Ивелин Попов избра офертата на „Трабзон“"}
{"url": "https://www.monitor.bg:443/bg/a/view/zadrystvanija-i-tejka-katastrofa-zaradi-snega-na-cherna-niva-154225", "text": "Обилният снеговалеж в Кюстендилско предизвика задръстване в района на Черна нива край Дупница. За няколко часа в преспите сняг останаха блокирани тирове и леки автомобили, сигнализираха потърпевши. „Не може ние, водачите, да сме виновни за това, че не се чистят пътищата. Какво като сме със зимни гуми. Два дни вали сняг и ние отново сме в капан на зимата“, гневяха се водачи. От пресцентъра на ОДМВР – Кюстендил обявиха, че в района на Черна нива има аварирал тир, поради което временно е било преустановено движението. Заради обилния снеговалеж в същия участък от пътя е станала тежка катастрофа между два леки автомобила „Опел“. „До инцидента се е стигнало, след като единият от водачите е бил засечен на пътя. Двата автомобила са смачкани до неузнаваемост. Пострадал е един човек, който е закаран в Кюстендилската болница. Състоянието му е сериозно“, обяви и говорителят на ОДМВР – Кюстендил, Катя Табачка. Заради обилния снеговалеж снегопочистващите машини буквално не смогваха. Цялата налична техника почистваше и опесачаваше пътищата на територията на община Кюстендил, обяви говорителят на администрацията, Зоя Александрова. Почистването обхваща 310 улици с дължина 104 км в град Кюстендил, 109 км в малките населени места и 298 км международна пътна мрежа.", "date": "2019.01.10", "title": "Задръствания и тежка катастрофа заради снега на Черна нива"}
{"url": "https://www.monitor.bg:443/bg/a/view/sled-boj-v-diskoteka-azis-i-rusata-zlatka-se-sdobriha-v-dubaj-snimki-154223", "text": "Кралят на поп-фолка Азис и плеймейтката преквалифицирала се в дизайнерка Златка Райкова се помириха. Бялото знаме те развяха на вече не дотам екзотичната дестинация – Дубай. Певецът и русата изкусителка заляха социалните мрежи не само със селфита от почивките си в Абу Даби, но и с общи кадри и клипове. Срещата им учуди феновете, тъй като по последни данни двете знаменитости бяха в люта вражда. Причината – през лятото на 2012 година в дискотека в морски курорт. Според очевидци, тогава Азис отказал да пее на ушенце на плеймейтката, обидил половинката й с епитета „селянин“ и тогава тя почнала да му бие шамари и да го скубе за косите. Не е изключен факта двамата да са си простили още покрай последния сезон на „Биг Брадър: Most Wanted”, където Райкова се подвизава като участник, а Костинбродският славей като водещ. Златка и Азис не са сами в Дубай. Блондинката полива с екскурзия годежа си с футболиста Благой Георгиев-Джизъса. Двойката се радва на забележителности като Бурдж Халифа около седмица. След излизането си от риалити формата те почти не са се спирали на родна земя. Наздравици за новата 2019 година вдигнаха в съседна Сърбия, след което се завърнаха в България за няколко дни. За годежа си, влюбените казват, че е планиран от месеци, макар че връзката им датира от септември. Обсъждали дори какъв пръстен би искала Златка, но в крайна сметка бижуто било избрано еднолично от бъдещия младоженец. Азис пък се радва на компанията на Радо Тушев, който е продуцент и един от гласовете на Големия брат. а демонстрацията на твърде близките им отношения сочи за нещо повече от приятелство. Двамата обаче не са коментирали публично дали наистина имат връзка. Феновете им в Инстаграм им пожелават „все така да се обичат“ и дори „много бебета“.", "date": "2019.01.10", "title": "След бой в дискотека: Азис и Русата Златка се сдобриха в Дубай  (СНИМКИ)"}
{"url": "https://www.monitor.bg:443/bg/a/view/uchenicite-izbirat-kryjok-prez-elektronna-platforma-do-28-januari-154221", "text": "Въвеждат се нови регламенти, свързани със заниманията по интереси и финансирането им в държавните и общинските училища със средства от бюджета. Това съобщиха от Министерството на образованието и науката. Промените в наредбите за приобщаващото образование и за финансирането на институциите предвиждат заниманията да се организират в съответствие с желанието на учениците и със съгласието на родителите, както и според спецификата на дейностите и възможностите на училището. Изборът на занимания по интереси ще се подпомага от информационна система /електронна платформа за публикуване на търсени и предлагани занимания по интереси/, която е достъпна на адреса: https://class.mon.bg/.  Електронната платформа ще бъде отворена за регистрация на училищата, както и на физически и юридически лица, които предлагат занимания по интереси, до 28 януари 2019 г. Ако учителите провеждат занимания по интереси в училището, в което са назначени, не трябва да се регистрират като физически лица.", "date": "2019.01.10", "title": "Учениците избират кръжок през електронна платформа до 28 януари"}
{"url": "https://www.monitor.bg:443/bg/a/view/parkingyt-pri-metroto-na-vasil-levski-gotov-prez-ljatoto-154215", "text": "Буферният паркинг при метростанция „Васил Левски“ ще заработи в началото на август. Това съобщи шефът на Център за градска мобилност (ЦГМ) Христиан Петров. Преди време Столичният общински съвет реши да прехвърли стопанисването на паркингите към метрото на ЦГМ. Така дружество ще ремонтира неизползваемото подземно пространство и ще бъдат разкрити 193 паркоместа. Паркингът ще се използва безплатно във времето, в което подземната железница функционира, от хората, които се возят в метрото. Паркоместата ще бъдат достъпни и за всички останали, но срещу заплащане от 1 лв. на час. Обособяването на местата за паркиране ще струва над 2 млн. лв. Фирмата, ремонтираща паркинга ще започне работа в началото на следващия месец. Предвидено е обновяване на водоснабдяването и канализацията, ектроинсталациите, отоплението, вентилацията, климатизацията, както и саниране на помещенията. Ще бъде изработен план за безопасност, както и за начина на изхвърлянето на строителни отпадъци. В програмата на ЦГМ за тази година е предвиден и ремонт на други паркинги – подземният до Централна гара, който разполага със 73 места и един надземен в район „Надежда“. Относно интереса към останалите четири паркинга в близост до метроспирки, които са на „Джеймс Баучер“, „Цариградско шосе“ и „Бели Дунев“, Петров заяви, че през седмицата се запълват на 70-80%. Други 2 млн. лв. пък ще бъдат вложени в реконструкцията на тротоарни настилки. Към момента е възстановен тротоарът на ул. „Странджа“ между булевардите „Тодор Александров“ и „Александър Стамболийски“. Там предстои поставянето на фуга и антипаркинг колчета. Работи се и по тротоарите на ул. „Братя Миладинови“ и „Лайош Кошут“. Предстоят ремонти и по ул. „Самуил“, „Лозенец“, „Княз Борис Първи“. Директорът на ЦГМ обясни още, че има избран изпълнител, който да изработи електронна системата за таксуване в градския транспорт. За изграждането й ЦГМ ще плати 73,2 млн. лв. и още 5,8% от приходите от продадените карти и билети през нея, но не повече от 10 млн. лв. Така общата цена на проекта е 83,2 млн. лв. Договорът за изграждането е 2 години и още 8 години за поддръжка. Новата система се очаква да спестява време за зареждане и да гарантира по-лесно удобно валидиране на потребителите в превозните средства. С въвеждането на електронната система всеки пътник ще може да зарежда превозния си документ от компютър, мобилен телефон или банкова карта. Транспортните средства пък ще бъдат оборудвани с камери. 400 водачи на електромобили са се възползвали от стикерите за безплатно паркиране на синя и зелена зона, съобщи директорът на ЦГМ Христиан Петров. „Към момента имаме пълна готовност за издаване на стикери за безплатно паркиране на електромобили в синя и зелена зона. По последни данни над 400 автомобила са заявили за такъв стикер“, каза Петров и съобщи, че в момента стартира процедура на Столична община за поставяне на зелени станции в буферните паркинги.  ", "date": "2019.01.10", "title": "193 коли паркират при метрото на „Васил Левски“ през лятото"}
{"url": "https://www.monitor.bg:443/bg/a/view/mazilka-ot-tavana-rani-dete-v-klas-154208", "text": "Дете от втори клас пострада, след като мазилка падна от тавана на класна стая в час по рисуване. Инцидентът е станал на 3 януари в училище „Христо Ботев” във варненския квартал „Аспарухово“, но стана известен, след като шефката на РУО-Варна, Венцеслава Генова съобщи за извършената по случая проверка. Учителката и децата се изплашили изключително много, тъй като парчето, което се е откъртило от тавана и се сгромолясало с трясък на пода било голямо, а отломките са можели да ударят и други деца в класната стая. Родителите, учителите и ръководството на училището също били в стрес, защото инцидентът можело да се повтори и тогава не се знаело дали ще се размине така леко. Таванът и стените в други класни стаи и коридора приличат на швейцарско сирене и не се знае в кой момент могат да се стоварят на нечии глави, коментирали провряващите, цитирани от възмутени родители след инцидента. Те се надяват, след този случай, който се размина само с охлузване по ръката на детето, да се вземат мерки за сериозни ремонти и укрепване на 90-годишната сграда, която е с каратаван. „При инцидента няма сериозно пострадали. Едно дете е с охлузване по ръката, родителите му са уведомени“, уточниха от училището. „Класната стая в ОУ „Христо Ботев“, в която падна парче мазилка от тавана, ще бъде ремонтирана. Направен е оглед на място, изготвени са количествено-стойностни сметки, предстои ремонт. Цялата сграда също е проверена“, съобщиха от дирекция „Образование и младежки дейности“ в Община Варна. От общинската администрация казаха още, че не са получавали сигнали за проблеми с мазилката преди инцидента. „Сигналът по случая е подаден от зам.-директора на училището, Ангелина Денчева. Той е изпратен до РУО към МОН във Варна, откъдето е назначена спешна проверка. Устновено е, че има и други класни стаи с подпухнали тавани, както и пукнатини в коридора“, уточни шефката на РУО-Варна, Венцеслава Генова. Проверката трябва да даде и експертно мнение за действията или бездействията на директора, на който е предоставена за стопанисване и управление общинската материална база. Констатираните пукнатини и подпухвания на мазилката и в други помещения, освен във въпросната класна стая показват, че случилото се не е станало изведнъж или случайно, коментира още Генова. Вероятно е имало някакви сигнали, че там ще се случи нещо, защото и в други две стаи се вижда как таванът на отделни места може да падне всеки момент. Това означава, че директорът е трябвало да уведоми своевременно общината, защото тя е принципал на собствеността. А неговото задължение е да сигнализира своевременно. Проверката продължава, като са изискани писмени обяснения от директора, за да се изясни цялата ситуация. „В момента рисковите помещения са запечатани, а проверката все още продължава. Очаквам писмени обяснения на директора за неговите действия или бездействия, за да се разбере как е допуснат подобен инцидент и защо не са извършвани своевременно огледи на помещенията, където децата се намират през целия ден. Доколкото знам, Община Варна също е изпратила комисия, която да направи технологични характеристики, които да изяснят процеса, който е протекъл и е довел до инцидента. След приключване на проверката ще бъде преценено дали на директора на учебното заведение ще бъде наложено наказание“, добави Генова. Тя припомни, че след наводнението в „Аспарухово“, държавни и общински комисии са направили сериозен оглед на всички сгради в квартала. Тогава е направен и ремонт на покрива на училището. От ръководството му пък не пожелаха да коментират случилото се пред медиите с обяснението, че всички докладни са предадени до Общината и РУО-Варна, които можели да дадат информация за станалото. По инициатива на общинската дирекция „Образование и младежки дейности“ започва оглед на целия сграден фонд в образователната инфраструктура на община Варна. Оттам припомнят, че директорите на учебните заведения са разпоредители с делегирани бюджети, в рамките на които са длъжни да поддържат в изправност материално-техническата база. При необходимост и преценка директорите имат възможност да предлагат ремонтни дейности за включване в капиталовата програма на общината. През последните години на ОУ „Христо Ботев“ са отпуснати над 100 000 лв. за цялостен ремонт на покрива, както и за ремонт на санитарни помещения, подмяна на дограми, подмяна на котел и изготвяне на технически проект за подмяна на електроинсталацията.    ", "date": "2019.01.10", "title": "Мазилка от таван рани дете в клас "}
{"url": "https://www.monitor.bg:443/bg/a/view/britancite-izjali-biohrani-za-2-2-mlrd-paunda-154209", "text": "Биохрани за 2.2 мрлд. паунда са изяли жителите на Острова през 2018 г. Това показва проучване на благотворителната организация за храна и земеделски дейности Soil Association (SA), цитирано от изданието The Financial Times. Сумата се равнява на 1,5% от общия обем продажби на храни и напитки. Органичната храна е тема, която в близките години ще става все по-популярна сред британците. „Въпреки че е скъпа, биохраната ще стане наистина доминираща“, коментира фермерът Гай Синх-Уотсън през британското издание. В сравнение с 2017 г., продажбите на органична храна са се качили с 4%. Във Франция ръстът 3 пъти по-голям, а в Дания - 6 пъти, показват данни на SA. 72% от поданиците на жителите на Великобритания смятат, че органичната храна е скъпа. Това показват резултатите от проучване на международната компания за потребителски навици Kantar WorldPanel. Цената всъщност е факторът, който влияе най-много при избор. „Хората просто трябва да свикнат, че биохраната е скъпа“, коментира Синх-Уотсън. 81% са тези, които харчат под 40 паунда на година, за да купуват полезната храна.", "date": "2019.01.10", "title": "Британците изяли биохрани за 2.2 млрд. паунда"}
{"url": "https://www.monitor.bg:443/bg/a/view/ombudsmanyt-s-ataka-sreshtu-edinnata-cena-na-vodata-154214", "text": "\"Подготвила съм конституционна жалба по отношение на закона за регулиране на ВиК услугите, с която ще атакувам формирането на цените във ВиК сектора и т. нар. единна цена, която натоварва най-много най-бедните български граждани, които живеят в малките населени места, където най-често е гравитачна водата и те спонсорират малко по-заможните.\" - това обяви в Шумен омбудсманът Мая Манолова. Манолова участва в дискусия за качеството и цената на водата в Шумен, където потребителите заплащат от Нова година най-скъпата вода в България на цена 3.40 лева за кубически метър, а пак според националния омбудсман водата е с едни от най-лошите показатели за качество. \"Критерият за икономическа обоснованост на разходите за формиране на цената на водата се пренебрегва напълно с въвеждането на единна цена. Трябва да има връзка между реално направените разходи и цената на водата и качеството.\" - коментира Манолова. Тя допълни, че ще иска и ясни критерии за социална поносимост, които да бъдат записани в закона защото към момента КЕВР доста произволно прилагал различни статистически показатели. По време на дискусията в Шумен присъстващите граждани с ропот отнеха думата на представителката на МРРБ, изпратена за срещата, организирана от местния обществен посредник и националния омбудсман. Манолова обаче заръча на държавната служителка да предаде на министъра си МРРБ като мажоритарен собственик на 51 процента от активите на \"Водоснабдяване и канализация - Шумен\" да гласува за намаляване на цената на водата под определения от КЕВР максимално допустим размер от 3.40 лева. Искане до шефа на водното дружество за свикване на общото събрание на акционерите между 4 и 7 февруари с една единствена точка - запазване на цената от 2018 година е внесъл кметът на Шумен Любомир Христов.", "date": "2019.01.10", "title": "Омбудсманът атакува единната цена на водата"}
{"url": "https://www.monitor.bg:443/bg/a/view/istoricheska-katastrofa-avtomobil-bez-vodach-blysna-robot-v-las-vegas-video-154207", "text": "Електромобил Tesla, вървящ в режим на автономно управление, сгази заблудения по улиците на Лас Вегас руски робот Promobot. Това стана около изложението за електроника Consumer Electronics Show и влиза в историята като първото по рода си ПТП с двустранно участие на роботи, като американският нарушител напуска катастрофата, без да окаже помощ. Вината в катастрофата е на двете страни – както на автопилота на колата и на возещия се в нея посетител на изложбата тестващ системата, така и на руската машина Promobot v.4. По време на разтоварването на партида от същите роботи, този робот е избягал. . Бягството завършва трагично за роботчето, което се отклонило от маршрута към залата и излязъл на улицата, където го удря американския робот. ПТП завършва трагично за руската машина – роботът не подлежи на поправка и възстановяване на функциите. Полицията на щата Невада вече води разследване.", "date": "2019.01.10", "title": "Историческа катастрофа: Автомобил без водач блъсна робот в Лас Вегас (ВИДЕО)"}
{"url": "https://www.monitor.bg:443/bg/a/view/versache-lichno-izbra-kremena-otashlijska-154211", "text": "Лично Донатела Версаче е избрала един от най-успешните български модели Кремена Оташлийска за новата специална фотосесия за колекция Resort 2019 на модния гигант. В решението на звездната дизайнерка натежало силното впечатление, което българката направила с добрата си форма след раждането, пише dir.bg. Оташлийска има 2-годишен син, който отглежда тук в България. Всички модели за престижния ангажимент са представени единствено от Кремена, а тя блести в 90-арски стил със смели цветове и принтове с винтидж логото на марката. „Митичната Медуза, градското момиче, което е винаги смело в своя стил“, това е тенденцията в най-новата колекция на Версаче, за чието рекламно лице е избрана Оташлийска. Българката работи с най-големите модни брандове като миналия септември дефилира, заедно с Кая Гербер и Наташа Поли, с пролетно-лятната колекция отново на Версаче на Седмицата на модата в Милано. Само за 2017-та се е изявявала за Версаче, Балмейн и Шанел. Листната е в осем големи агенции, базирани в Ню Йорк, Париж, Милано, Лондон, Барселона, Берлин, Копенхаген и Стокхолм.", "date": "2019.01.10", "title": "Версаче лично избра Кремена Оташлийска"}
{"url": "https://www.monitor.bg:443/bg/a/view/prokopiev-sys-starata-shema-na-gyrba-na-vlastta-vzima-po-700-lv-ot-biznesa-154210", "text": "На гърба на властта олигархът с обвинения и запорирани имоти за милиони Иво Поркопиев събира от бизнеса по 700 лева. Издателят на „Капитал“ и тази години прилага старата схема при организацията на годишната среща на бизнеса с правителството. Тя трябва да се проведе на 29 януари, а темата е пътят на България към еврозоната. По традиция на нея трябва да присъства премиерът Бойко Борисов, финансовият министър Владислав Горанов, както и шефът на БНБ Димитър Радев. Специален гост пък е зам.-председателят на ЕК Валдис Домбровскис, който отговаря за еврото и социалния диалог. За да ги видят обаче представителите на родните фирми трябва да кихнат точно 704 лева за регистрация и участие в събитието. Модераторите не са уточнени, но откриването няма да направи самият Прокопиев, а съиздателят на „Капитал“ Теодор Захов. Домбровскис ще говори за „Важните стъпки към Еврозоната\", а премиера Борисов какво предстои пред България през 2019 и приоритетите на правителството. В програмата обаче място си намира и любимият гуру и известен лобист Иван Кръстев. Той на свой ред ще трябва да коментира колко голям е рискът за разделение между държавите от Еврозоната и останалите и къде е мястото на България. Достъпът на медии до събитието е възможен само с предварителна регистрация. За поредна година Прокопиев се кани да използва срещата на правителството с бизнеса като легитимация на собствените си опорни точки. Патосът в анонса на семинара говори за това, че присъствието на финансовия министър Владислав Горанов се счита за задължително. Това, разбира се, не пречи на \"Капитал\" във всеки свой брой от последните седмици да прави жлъчни коментари за него и да пита за кръстника, кума, кумеца, апартамента и вилата. Опитният в политическите интриги Иво Прокопиев знае, че колкото повече въпроси задава, толкова по-голяма е вероятността политиците да му дойдат на крака съобщават пък от Канал 3. Миналата година сред лекторите освен премиера, бяха и президентът Румен Радев, както и вицепремиерът Томислав Дончев и социалният министър Бисер Петков.", "date": "2019.01.10", "title": "Прокопиев със старата схема: На гърба на властта взима по 700 лв от бизнеса"}
{"url": "https://www.monitor.bg:443/bg/a/view/kejt-mara-chaka-pyrva-rojba-154205", "text": "Американската актриса Кейт Мара е в очакване на първа рожба. Звездата от сериала „Къща от карти“ и съпругът й и колега Джейми Бел скоро ще станат родители, а бъдещата майка е коментирала радостната вест пред Емили Блънт. Това твърди анонимен източник пред в. \"Ню Йорк пост\". Мълвата е тръгнала по време на церемонията по връчването на наградите „Златен глобус“. Според източника, 35-годишната красавица е споделила още, че се притеснява хората да не разберат за бременността й, преди да направи официално съобщение. Въпреки че новината вече плъзна в медийното пространство, Мара и съпругът й не са я потвърдили или отхвърлили публично. Британецът Джейми Бел възпитава 4-годишен син от брака си с актрисата Еван Рейчъл Уд.  ", "date": "2019.01.10", "title": "Кейт Мара чака първа рожба"}
{"url": "https://www.monitor.bg:443/bg/a/view/izvestni-lichnosti-tyrsjat-korenite-si-v-novo-predavane-na-bnt-154212", "text": "Известни личности от различни сфери ще се върнат по местата от където произлизат родовете им, за да разкажат своите фамилни истории в новото предаване на БНТ1 „Джинс“. Името му идва от позабравената дума за роп, произход, сой, а водещ ще бъде познатият от „История.БГ“ и „Библиотеката“ Андрей Захариев. Ще се излъчва всяка събота от 17:30 ч, а първи гост е литертаурният историк проф. Михаил Неделчев. Неогвите разкази от старата столица Велико Търново ще срещнат зрителите с прадядо му - героя от Сръбско-българската и Балканските войни генерал Иван Фичев, син на самобитния възрожденски архитект Колю Фичето. Ученият ще разкаже как по време на Балканската война и двете дъщери на генерала са изпратени на фронта като милосърдни сестри. ,,Нямам син, който да се бие, но имам две дъщери - те ще помагат като доброволки”, отсякъл военачалникът и не направил компромис дори когато лазаретът им е изпратен край Чаталджа, където се водят тежки сражения. В предаването предстоят и срещи с емигранти, у които споменът за родните места и предци е жив.", "date": "2019.01.10", "title": "Известни личности търсят корените си в ново предаване на БНТ"}
{"url": "https://www.monitor.bg:443/bg/a/view/psj-senzacionno-aut-monako-i-ren-si-biha-22-duzpi-154213", "text": "ПСЖ изненадващо падна у дома от “Гинган” с 1:2 и отпадна на 1/4-финалите в турнира за Купата на Лигата във Франция. Гостите получиха правото да изпълнят три дузпи, а последната от тях в заключителните секунди ги класира напред. Килиан Мбапе и Неймар водеха атаката на парижани, а Единсон Кавани се появи в игра след почивката. Първата част не предложи попадения, но след почивката Неймар (62) откри резултата след асистенция на Тома Мюние. Минута преди това Маркус Тюрам пропусна дузпа за “Гинган”. Гостите все пак не се предадоха и стигнаха до пълен обрат след нови две дузпи за шок и ужас на \"Парк де Пренс\". Конгоанецът Йени Н‘Габакото (81-дузпа) изравни, а в последните секунди Маркус Тюрам (90+3-дузпа) се реваншира за пропуска си от бялата точка по-рано и класира “Гинган” за полуфиналите на турнира. Драма имаше и в мача на „Монако“ с „Рен“. Отборът на Тиери Анри елиминира съперника с резултат 9:8, след като двата тима си биха общо 22 дузпи. В герой за “монегаските” се превърна младият вратар Лоик Бадиашил, който спаси три удара.", "date": "2019.01.10", "title": "ПСЖ сензационно аут, „Монако“ и „Рен“ си биха 22 дузпи"}
{"url": "https://www.monitor.bg:443/bg/a/view/navodnen-tunel-paralizira-trafika-v-moskva-154197", "text": "Наводнение в един от тунелите на Москва предизвика в четвъртък транспортен колапс в северозападната част на руската столица. Причина за инцидента стана пробойна в съоръжение на канал „Москва“. В резултат на аварията, нивото на водата в транспортния тунел в район Тушино до ранния следобед надхвърли 20 см. Заради наводнението за движение бяха затворени няколко основни пътни артерии, водещи към околовръстното шосе, както и част от самото шосе. Живущите в района са буквало отцепени от останалата част на града. От автомобилната инспекция призоваха столичани да се въздържат от пътуване в северозападната част на Москва.      ", "date": "2019.01.10", "title": "Наводнен тунел удави Москва "}
{"url": "https://www.monitor.bg:443/bg/a/view/patova-situacija-v-bruksel-po-mobilnost-koordinatorite-na-speshna-sreshta-154196", "text": "Положението по пакета „Мобилност“ в Брюксел стигна до патова ситуация. На заседанието на Комисията по транспорт и туризъм в Европейския парламент бяха отхвърлени предложенията, както на нашите евродепутати за компромис, така и на докладчиците по пакета. Единственото прието бе това на немския евродепутат Исмаил Ертуг, предвиждащо камионите да се връщат на всеки четири седмици. То обаче вече беше отхвърлено от Съвета на министрите. Заради създалото се положение се свика спешно заседание на координаторите на комисията, стана ясно от изявление на шефа й Карима Дели. То се състоя по-късно днес. На него трябваше да се реши, кое от пакета и дали изобщо самият пакет ще влезе за гласуване в пленарната зала на Европейския парламент. Въпросното решение обаче се отложи за 21 януари. Принципно вариантите са 3. За гласуване да влезе само приетият текст, да влязат всички, в това число и отхвърлените, или пакетът да бъде върнат за преработка. На заседанието на комисията присъства транспортният министър Росен Желязков, който след това коментира случилото се като успех за страната ни: „Заради представителите от Литва, Латвия, Полша, Ирландия, Малта, Румъния, Унгария и България беше постигнат успех при гласуването в транспортна комисия на ЕП, което предшества гласуването в ЕП. Постигна се следното, бяха предадени новини, напомнящи алегорията „не било компоти, а компютри“. Пакет „Мобилност“ се състои от три доклада: по един за командировките, кабината и каботажа. Първите два не получиха необходимите гласове, а третият за каботажа вече беше отхвърлен от Съвета на министрите. Тоест тези предложения не са приети, а отхвърлени. Ние ще изискаме от политическите групи целият пакет \"Мобилност\" да не влиза на гласуване в ЕП.“ По думите му, създалата се в момента ситуация е безпрецедентен случай на блокиране на законодателни предложения. На самото гласуване в комисията пък единственият ни представител там – Петър Курумбашев е бил с жълта жилетка по време на гласуването в ЕП,каза Желязков. „Срещата на координаторите завърши с фиаско и няма никакво решение за последваща процедура по отношение на пакета „Мобилност“, отбеляза полският министър на инстраструктурата и строителството Анджей Адамчик. „Това показва съществуващото разделение между евродепутатите по предложените компромиси. Не можем да приемем ситуация, в която общоевропейски правила да засягат негативното превозвачите от България, Полша, Литва, Унгария и също превозвачите, които са от периферните страни на ЕС. Тази липса на консенсус в ЕП доказва разделението и ние трябва да положим усилия, за да осигурим нормални условия и правила, които са благоприятни за икономиката“, допълни Адамчик. Той съобщи също че са започнати съвместни действия, в които участват също и транспортните министри на Литва и Унгария, с цел постигането на добри решения в тази област. Полският министър специално отбеляза, че с българския си колега потвърждават, че трябва да има добри правила за превозвачите от всички страни членки, а не само за превозвачите от избрани страни. Малко по-рано стана ясно, че Комисията по транспорт в ЕП отхвърли поискания от България компромисен вариант за пакета „Мобилност”. Информацията за \"Монитор\" потвърди евродепутатът от АЛДЕ/ДПС Илхан Кючюк. Самото обсъждане започнало при изключително напрегната обстановка. В сградата бе транспортният министър Росен Желязков, както и по-голямата част от евродепутатите ни. В същото време един от немските евродепутати се появи с призиви \"Не на дъмпинга\" пред залата, в която след малко ще стартира заседанието. „Това, което се знае в парламента е, че нищо не се знае от тук нататък в парламента, нито дали, нито какво ще се гласува. Нито дали този парламент ще се произнесе, което считам, че е изключително добре. Вие днес сте основният виновник това да се случи“, заяви Андрей Новаков пред протестиращите. „Вие бяхте този екстра глас вътре. Вие сте тези, които наклониха везните и направихте така, че 2 от три доклада да паднат. Вие сте победителите, вие сте виновни това нещо да се случи, вие го извоювахте, вие ни помогнахте, вие не се отказахте, вие стояхте до нас, вие не се изплашихте. Показахте, че не могат да ни запушат устата, че понякога едно плюс едно значи три. Това го показахте вие“, допълни той. „Положението в ЕС е „сит на гладен вяра няма“. Това, което се случи днес, е, че два доклада не са гласувани, а ние сме се разбрали, че всичките могат да се гласуват само заедно в пленарна зала“, заяви Курумбашев и посочи, че няма правно основание тези доклади да се разглеждат в пленарна зала. „Следващото нещо, което направихме днес заедно с румънците, поляците и испанците, е това, което го пише на трибуната на Народното събрание – „Съединението прави силата“, най-после да бъде показано. Ние го показахме днес в Европейския парламент“, заяви Курумбашев. „Ние днес играхме този мач като домакини, въпреки че бяхме малцинство. Защото с този протест ни накарахте да се чувстваме на родна земя“, каза още той. Днес, в Комисията по транспорт на Европейския парламент два от трите доклада бяха отхвърлени, което беше ясен знак от държавите от Централна и Източна Европа на държавите от т.нар. „Пътен алианс“, че арогантното поведение и налагане на решения не е начинът, по който трябва да функционира съюзът. Нещо повече, очевидно, че настоящия парламент няма съгласие за приемане на работещи решение. Това гласуване показа, че компромис по предложените текстове от ЕК, както и последните компромисни предложения, предложени от докладчиците не могат да бъдат приети. Опитът от страна на ЕК и група държави членки да прокарат явно протекционистки мерки постига единствено разделение. Този опит беше на път да постави началото на края на Европейския съюз, но не успя. Ние, като представители на ЕП за пореден път показахме, че когато сме обединени може да защитим достойно българския национален интерес. Ние не допуснахме Комисията по транспорт да приеме цялостно решение по Пакета „Мобилност“. За нас е недопустимо при положение, че са отхвърлени две от трите предложения, този въпрос да се поставя на разглеждане в пленарна зала. Очакваме всички институции в България да продължат своите усилия в подкрепа в тази битка за отстояване на нашите национални интереси. Благодарим на българските, полските, румънските и латвийски превозвачи и транспортни работници, народни представители, министрите на транспорта на България, Полша и Литва, които създадоха неповторима атмосфера пред Европейския парламент и накараха да се почувстваме на родна земя. Така защитиха достойнството си на равноправни членове на ЕС, правото си на труд, конкуренция и свободен пазар. Днес показахме, че „Съединението прави силата“. Темите за командироването и за прекарването на почивката в кабината са отхвърлени от Комисията от транспорта в ЕП, коментира днешното гласуване на пакета \"Мобилност\" в ЕП пред журналисти в Брюксел транспортният министър Росен Желязков. „В Европейския парламент се разглеждат предложения на Европейската комисия и тези предложения са направени в три доклада. И всеки доклад си има докладчик. Тези три теми са в пакет „Мобилност“, като две от тях са отхвърлени – т.е. те не получиха необходимите гласове да бъдат приети. Това са темите, свързани с командироването и с прекарването на почивката в кабината. Те са съществени за нас и ние не искаме да се случват“, заяви Желязков. Транспортният министър посочи, че няма как нещо, което Транспортната комисия не е приела, да го докладва на парламента. „И понеже е прието да се разглеждат в пакет, като 2/3 не са приети, няма как да се разгледа“, коментира той. \"Бих казал, че тази ситуация е по-добра от тази, която можеше да бъде. До известна степен е несигурна ситуация, защото няма такъв друг прецедент при гласуване на системни решения тогава, когато са в пакет - една част в елементите в този пакет да не бъдат гласувани и подкрепяни, а само 1/3, както е в случая, да бъде гласувано. Затова и координаторите – т.е. ръководителите по политически признак в Комисията – имат задание, за да се реши дали може да се продължи процедурата към пленарна зала. Има две тенденции – едната е на алианса, който настоява този пакет да бъде приет на всяка цена с всичките рестриктивни за нас условия, а другата е коректна и правилна и такава, за която ще продължим да настояваме заедно с останалите държави – или докладчиците да се оттеглят, или да не се придвижи досието до пленарна зала\", допълни Желязков. Той обясни ситуацията така: Може да се направи връзка с нашия парламент – когато един проект не е прегледан от комисия, то той не влиза в пленарна зала, какъвто е и случаят в момента. Следващата седмица ще се съберат координаторите, защото ако до 1 месец пакетът не бъде внесен в пленарна зала под каквато и да е било форма, тогава в рамките на този парламент, по процедура, няма как да бъде разглеждан. Ако пък влезе, в частта, в която е прието от Транспортна комисия, то в рамките на триалога ще продължим и сме убедени, че ЕК ще ни подкрепи за това, че мярката за връщане на превозното средство е непрофесионална.", "date": "2019.01.10", "title": "Патова ситуация в Брюксел по „Мобилност“, решават на 21 януари (ОБНОВЕНА)"}
{"url": "https://www.monitor.bg:443/bg/a/view/vodesht-dilyr-na-droga-e-zadyrjan-v-pazardjik-154198", "text": "Водещ дилър на наркотици, който е организирал разпространението на дрогата в Пазарджик и селата около областния град, е задържан от служители на местното Районно управление на МВР. Това съобщи говорителят на Областната дирекция на полицията Мирослав Стоянов. 23-годишният Светльо Т. е бил арестуван в сряда, като е бил следен и предния ден, а близо месец е продължила оперативната разработка за поддържания от младежа канал за разпределение на дрогата сред клиенти дори от селата. Полицаите са обискирали гараж в града, ползван от криминално проявения Светльо, където били открити около 31 грама суха листна маса, която реагирала положително на марихуана. Последвало претърсване и в апартамент, където криминалистите се натъкнали на близо 15 грама синтетичен канабиноид и 6.5 грама метамфетамин. Полицаите извършили проверка в офис на куриерска фирма в областния град. Там те открили пратка, предназначена за Светльо Т. Вътре имало почти 210 грама зелена листна маса, която реагирала положително на синтетичен канабиноид. Така първоначално събраните данни на криминалистите се потвърдили напълно. В хода на разследването било установено, че младият мъж е дилър на дрога за територията на Пазарджик и близките села.Той е задържан първоначално за срок от 24 часа в ареста на РУ-Пазарджик. Впоследствие срокът на задържане е удължен от прокуратурата със 72 часа и се очаква да бъде поискана постоянна мярка“ задържане под стража“  ", "date": "2019.01.10", "title": "Водещ дилър на дрога е задържан в Пазарджик"}
{"url": "https://www.monitor.bg:443/bg/a/view/voenni-se-sybirat-v-petyk-vecherta-na-protest-vyv-vojvodinovo-154200", "text": "Военни да се съберат да протестират мирно в петък вечерта до църквата в село Войводиново. Такъв призив отправи в социалните мрежи генерал Димитър Шивиков. В обръщението си към братята си по оръжие той призовава на протеста да отидат всички парашутисти, които да са с баретата си и да носят българските знамена. До момента на призива на генерала да се включат в продължаващите вече няколко дни протести край църквата в селото, са откликнали  стотици. Така протестът в петък вечерта от 18 часа до църквата в село Войводиново се очаква да е най-мащабният от всички до момента. Очаква се на него да присъстват и различни футболни агитки, както съседи и приятели на пострадалия ефрейтор Валентин Димов. До протестите в селото се стигна, след като братята от ромски произход Асен и Борис Пакетови на 21 и на 17 години, пребиха брутално на главната улица във Войводиново военния. Те го нападнали в гръб, като завили якето му около главата и ръцете му. Така Димов не можел да реагира, за да се защити. Повалили го на земята и го ритали, докато той не изпаднал в безсъзнание. Въпреки че бил напълно беззащитен, те продължили да го удрят с шутове в главата. До жестокостта се стигнало, след като ромите пресекли улицата точно пред колата на Валентин. Той едва спрял и слязъл, за да им направи забележка. Когато тръгнал обратно към колата си, го нападнали. Голяма част от побоя била заснета от улична камера, като записът е бил иззет от полицията. Братята роми се опитали да избягат от селото, но униформените ги арестували преди да се покрият. Два дни след нападението във Войводиново отиде и вицепремиерът и министър на отбраната Красимир Каракачанов, който се разходи и из ромската махала. Оказа се още тогава, че обитателите й са си тръгнали, като са оставили вързани в дворовете на незаконните си къщи, кучета. Комисия от община „Марица” описа скорострелно опасните къщи, които подлежат на бутане веднага. То пък започна на 9 януари, когато бяха съборени първите шест от тях. Събарянето продължи и на следващия ден с останалите опасни къщи. Общинската комисия установи, че на декар и половина общинска земя живеят общо над 200 роми в незаконни постройки.", "date": "2019.01.10", "title": "Военни се събират в петък вечерта на протест във Войводиново"}
{"url": "https://www.monitor.bg:443/bg/a/view/udi-harelsyn-s-udarno-zavryshtane-vyv-venym-2-dogodina-154195", "text": "Уди Харелсън ще попадне под светлината на прожекторите в продължението на боксофисовия хит от 2018 г. „Венъм“. Въпреки че не получи одобрението на филмовите критици, лентата успя да генерира печалби в размер от над 850 милиона долара. Това, изглежда, е достатъчна предпоставка за ново включване на големия екран, поне според продуцентите от Sony, и ето, че новото заглавие ще пристигне в киносалоните през 2020 г. След като Харелсън направи кратка изява в първото заглавие, този път се очаква именно неговият персонаж да попадне под лупата на сценаристката Кели Марсел. Към момента е ясно, че за продължението ще се завърнат още Том Харди и Мишел Уилямс. Режисьорът Рубен Флайшър обаче вероятно няма да се включи във „Венъм 2“, тъй като по това време ще е зает със снимките на „Зомбиленд 2“. „Смятам, че понякога критиците грешат, особено когато забравят да имат предвид възрастта си. Те идват в киносалоните със съзнанието си на 42-годишни индивиди, например, без да отчетат, че един 16-годишен зрител би се влюбил в заглавието“, категоричен бе наскоро Тод Макфарлейн, един от създателите на Венъм. „Филмът е всичко, което съм искал да представлява продукция, посветена на това, което съм създал преди 30 години“, отбеляза още той. „Венъм“ завърши годината като петият най-доходоносен филм за 2018 г.", "date": "2019.01.10", "title": "Уди Харелсън с ударно завръщане във „Венъм 2“ догодина"}
{"url": "https://www.monitor.bg:443/bg/a/view/trymp-se-vbesi-na-demokratite-154201", "text": "Президентът на САЩ Доналд Тръмп напусна среща в Белия дом с лидерите на демократите в Конгреса по въпроса за неговото искане за финансиране на строежа на стена по границата с Мексико, след което написа в Туитър, че разговорите с тях са \"пълна загуба на време\", предаде Ройтерс. Това бе поредната среща на президента с Чък Шумър и Нанси Пелоси - лидери на демократите съответно в Сената и в Камарата на представителите. Тя бе свикана на 19-ия ден от затварянето на редица федерални агенции поради липса на финансиране. Тръмп обвързва отварянето на федералните служби с искането си Конгресът да му отпусне над 5 млрд. долара за строежа на стената.  След като срещата се провали, Шумър каза, че Тръмп запитал Нанси Пелоси ще се съгласи ли да бъдат отпуснати пари за стената. Когато тя отвърнала \"Не\", президентът станал и казал: \"Тогава няма за какво да разговаряме\", след което просто излязъл от стаята.  По-рано президентът на САЩ каза, че може сам да разреши въпроса и да построи стената, като обяви извънредно положение в страната, ако Конгресът не му отпусне исканите пари за целта.  ", "date": "2019.01.10", "title": "Тръмп се вбеси на демократите "}
{"url": "https://www.monitor.bg:443/bg/a/view/mrysnijat-vyzduh-ni-pravi-typi-154199", "text": "Известно е, че мръсният въздух вреди на здравето, и в частност на белия дроб и сърцето. Авторите на китайско проучване предупреждават, че интелектуалните способности също могат да пострадат. Изследователи от Пекинския университет са установили, че замърсеният въздух може да причини драстичен спад в интелекта. Неблагоприятният ефект е особено изразен при мъжете, като причината за това остава неясна. Изследването, обхванало възрастни обитатели на Китай, показва, че способността им да се концентрират, да си припомнят минали знания и да събират нова информация намаляват в резултат на излагането на мръсен въздух.  Честото поглъщане на наночастици, които се срещат в замърсения въздух, може да окаже редица неблагоприятни ефекти върху мозъка. Сред тях е хронично възпаление на мозъчните нервни клетки.  Следващата цел на изследователите ще бъде да определят коя комбинация от вредни газове, частици и биомолекули допринася за най-често съобщаваните случаи за влошено мозъчното здраве. Въпросните частици са около 2000 пъти по-малки от диаметъра на човешки косъм и след поглъщането им се разнасят из тялото чрез кръвообращението. Те могат да попаднат директно в мозъка през обонятелните нерви, които дават информация на мозъка за миризмите. Това ги прави способни да заобиколят кръвно-мозъчната бариера, която обикновено пречи на вредните частици, циркулиращи в тялото.", "date": "2019.01.10", "title": "Мръсният въздух ни прави тъпи"}
{"url": "https://www.monitor.bg:443/bg/a/view/alfonso-kuaron-razkritikuva-ispanskite-razprostraniteli-na-roma-154202", "text": "Прочутият мексикански режисьор Алфонсо Куарон разкритикува разпространителите на най-новото му заглавие „Рома“ в Испания. Причина за сблъсъка станаха субтитрите, с които филмът се котира в страната. С тях въпросните разпространители превеждат репликите на героите, от испански (с мексикански акцент) на... испански. Това се случвало едновременно в киносалоните и дори в платформата на Netflix. каза носителят на „Златен глобус“ за режисура пред испанската агенция Efe. Кинодеецът изтъкна, че намира разнообразието в акцентите на даден език за богатство. Защитниците на превода, от своя страна, отбелязаха, че често срещат трудности в разбирането на различните начини на произношение на испанските думи, заради което според тях субтитрите са добра идея. Представителите на Netflix и компанията A Contracorriente, която води заглавието на голям екран в Испания, все още не са коментирали казуса.", "date": "2019.01.10", "title": "Алфонсо Куарон разкритикува испанските разпространители на „Рома“"}
{"url": "https://www.monitor.bg:443/bg/a/view/bri-larsyn-pytuva-vyv-vremeto-154206", "text": "Американската звезда Бри Ларсън усвоява тънкостите на пътуването въ в времето в предстоящото заглавие „Капитан Марвел“. Това разкри холивудският ас Самюел Джаксън по време на свое интервю. С думите си актьорът шокира мнозина, предвид твърдата политика на Marvel да се бранят от всякакъв теч на информация относно сюжета на все още неизлезлите си филми. Това стана и причина дори екранният Спайдърмен – Том Холанд, да посещава интервюта по време на промотурове за филмите му към компанията заедно с придружител. „Капитан Марвел“ ще направи световната си премиера през месец март, като още отсега се разписва като третото най-продавано заглавие на продуцентите от предварителното котиране на билети за киносалона. В класацията преди първата продукция, фокусираща се изцяло върху супергерой от женски пол, са само „Отмъстителите: Война без край“ и „Черната пантера“. Именно покрай интервю за продължението на „Отмъстителите“ пък Джаксън разкри ключовата подробност от историята на Капитан Марвел. Той обясни, че последният филм от поточната линия е поставил любимите ни супергерои в безизходица и всички се нуждаят от чудо, което само героинята на Ларсън може да подсигури. „В някакъв момент ще разберем колко силна е наистина тя, ще разберем какви са нейните способности. Каръл Данвърс е един от малкото персонажи във вселената на Marvel, които могат да пътуват във времето, така че...“, каза Джаксън пред ET. “Капитан Марвел“ ще проходи и в родните киносалони от 8 март.", "date": "2019.01.10", "title": "Бри Ларсън пътува във времето"}
{"url": "https://www.monitor.bg:443/bg/a/view/tuleni-zajivjaha-v-kanadsko-gradche-video-154203", "text": "Градчето Родиктън Байд-Арм в северната част на остров Нюфаундленд потърси помощ от бреговата охрана на Канада заради инвазията на около 40 тюлена, които се разхождат по улиците и в градините, тъй като не успели да се върнат в Атлантическия океан. Служители в кметстовото се събрали, за да обсъдят ситуацията, и решили да поискат от бреговата охрана да прогони тези морски бозайници. \"Отговориха ни, че ще е добре да оставим природата да свърши своето, но от близо седмица тюлените са намерили тук свой втори дом - заяви кметицата Шийла Фицджералд пред в. \"Нортърн пен\". - Ако можеха сами да се върнат в океана, щяха да го сторят.\" Градчето се намира на пътя на миграцията на тюлените, които през зимата напускат Арктика, за да се установят на брега на остров Нюфаундленд и по крайбрежието на залива Сейнт Лорънс. Според биолози, които бяха интервюирани от канадски медии, въпросните тюлени в Родиктън Байд-Арм са до известна степен дезориентирани и се затрудняват да намерят обратния път към Атлантическия океан. Както обаче наскоро отбелязаха от министерството на рибното стопанство, по въпросите на океаните и охраната на канадското крайбрежие, тюлените не трябва да бъдат доближавани и докосвани, защото са непредвидими, агресивни и могат да предадат болести на хора.", "date": "2019.01.10", "title": "Тюлени заживяха в канадско градче (видео)"}
{"url": "https://www.monitor.bg:443/bg/a/view/sorentino-zavyrtja-novija-papa-154193", "text": "Носителят на „Оскар“ за филма „Великата Красота“ Паоло Сорентино завъртя във Венеция първата серия от очакваната с небивал интерес сапунка „Новият папа“. Макар талантливият режисьор да го отрича, тя би трябвало да бъде нещо като продължение на излъчения преди две години по телевизиите в десетки страни и с голям успех сериал „Младият папа“. Той проследяваше съдбата на възкачилия се твърде млад на престола на Свети Петър измислен папа Пий ХIII, който освен всичко останало бе и първият американец начело на Ватикана. Тоест нещо, което поне досега в лоното на Светата католическа църква не се е случвало. Доказателство за това, че ще има някаква „приемственост“ между „Младият папа“ и „Новият папа“ е фактът, че в главните роли са превъплатилия се страхотно в расото на Пий XIII британски актьор Джуд Лоу и холивудската звезда Джон Малкович. Двамата, издокарани в белите папски одежди и с огромни златни кръстове, са и на щракнатата вчера във Вениция снимка, която продуцентите на новия сезон“ на ватиканската сага разпространиха за медиите. Въпреки държания в тайна сценарии, според мълвата героят на Малкович заплита страхотна интрига и сменя на папския престол още живия Пий XIII. В последната серия на „Младият папа“ той едва ли не предаде Богу дух и се очакваше да се откаже сам да бъде повече Свети отец. Косвено доказателство за интересния сюжет е обстоятелството, че наред със Сорентино и неговия доверен сценарист Умберто Кантарело, върху „Новият папа“ е работил и Стефано Бизес - автора на може би най-гледания сериал в Италия през последните години – „Гомора“. Според италианските медии успехът на новия сериал е гарантиран и от участието в него освен на Джуд Лоу, Джон Малкович и Шарън Стоун, също така на куп любими италиански актьори начело със Силвио Орландо, Масимо Гини и др.", "date": "2019.01.10", "title": "Сорентино завъртя \"Новия папа\""}
{"url": "https://www.monitor.bg:443/bg/a/view/flirt-i-otkradnata-kola-kostvat-glavata-na-ivajlo-zahariev-v-ujen-vjatyr-154188", "text": "Разглезен богаташки син, правещ първите си стъпки в „семейния бизнес“ като наркотрафикант – такъв е Ивайло Захариев в премиерното заглавие за седмицата „Южен вятър“. Сръбският филм, режисиран от Милош Аврамович, ще се завърти по родните киносалони от утре. Сюжетът му е замислян повече от десетилетие, а бившето ченге „под прикритие“, макар и несъзнателно, забърква истински миш-маш в подземния свят в западната ни съседка. Христо, както се казва героят на Захариев, потегля на първата си важна мисия, изпратен от могъщия български наркобос и негов баща, с чиито престъпни схеми се заема Христо Шопов. Разконцентриран от кратък флирт наследникът на бизнеса губи най-важното – на сръбския мафиот Голуб (преведено от сръбски – гълъб). Именно това по-късно му струва главата. „Южен вятър“ е задължително заглавие за всеки себеуважаващ се фен на високоадреналиновия жанр. Още в първите сцени ставаме свидетели на любовта на главния герой Мараш към превозни средства във всякакви размери. Той си живее прекрасно като автокрадец в белградския ъндърграунд, преди да настъпи педала на газта на грешната кола. Определян като една от най-добрите продукции на сръбското кино, филмът не търси морален катарзис за своите герои – кой от кой по-надълбоко нагазил в престъпния свят. За творбата си Аврамомич казва, че е когато да отраснеш на улицата почти сигурно ти гарантира място в редиците на нечий наркоклан. Режисьорът успява с лекота да пресъздаде и йерархичната зависимост между дилърите в двете съседни страни. Докато Христо се опитва да избегне близката си пагубна среща с отвертката на Голуб, той говори на развален сръбски. Неговият баща обаче демонстрира превъзходството си в стълбицата на влияние, като дори и в разговори с убиеца на собствения му син, не обелва и дума на език, различен от български. Родната следа в „Южен вятър“ не свърша само със силното актьорско присъствие на Шопов и Захариев пред камерата. В саундтрака на лентата, на който Аврамович признава, че е отделил немалко внимание, място намира и „Луда по тебе“ на Камелия. Във филма обаче парчето е изпълнено от Габриела Пейчев, която също е с български корени. Междувременно новината за пристигането на „Южен вятър“ на голям екран провокира феновете където в последния сезон героят на Захариев – доброто ченге, внедрило се отново в редиците на наркотрафиканти, бе убит. Искания за продължение на сериала заливат профилите в социалните мрежи на актьора. Запалените по продукцията зрители предлагат именно Мартин да е отново в центъра на събитията. Този път обаче те искат да го видят от страната на лошите, като „възкръсне“ със съзнанието на чистокръвен наркобарон.", "date": "2019.01.10", "title": "Флирт и открадната кола костват главата на Ивайло Захариев в \"Южен вятър\""}
{"url": "https://www.monitor.bg:443/bg/a/view/ribnovo-v-snejen-kapan-154192", "text": "Освен, че от десeтина дни е без вода, от тази сутрин гърменското село Рибново е в снежен капан. Падналият през нощта сняг затрупа 25-километровия  път от село Огняново, който снегорините не могат още да отворят. Селото буквално е изолирано,  алармираха жители на близо 4000-то най-голямо село в Западните Родопи: \"Снегорините на транспортната фирма, отговорна за снегопочисването, не успява да достигне до нас, сами започнахме да разчиствамр снега от улиците“,  твърдят хората във фейсбук. Единствено бус с вериги на хлебопроизводителна фирма  успя да се добере до селото. Според кмета на Рибново - Феим Иса, машините, с които разполага пътноподдържащото дружество, освен че са недостатъчни, не са и технически изправни. На практика тази сутрин нито един снегорин не е достигнал до селото. Заради непочистените улици 20 жени, работещи в шивашко предприятие в Гоце Делчев, не успяха да стигнат до работните си места. Много ученици, които учат в града, пропуснаха занятия. Доста  от децата в съседното село Осиково не успяха да стигнат до училището в Рибново. Освен снежната блокада, местните жители продължават да са на воден режим,  заради замръзнал водопровод.", "date": "2019.01.10", "title": " Рибново в снежен капан"}
{"url": "https://www.monitor.bg:443/bg/a/view/vsjaka-vtora-danychna-deklaracija-prez-neta-154187", "text": "През миналата година една трета от данъчните декларации на физически лица са били подадени по Интернет, а за сегашната кампания от НАП имат амбицията това да направи всеки втори данъкоплатец. Това съобщи днес говорителят на приходното ведомство Росен Бъчваров. Той добави, че вече се предлагат 100 напълно безплатни електронни услуги. „Те могат да се използват с ПИК, който се издава безплатно и дава достъп до тях“, поясни Бъчваров. По думите му има на данъчна декларация от физически лица. „През 2020 г. планираме една голяма крачка - данъчната декларация за физически лица да бъде предварително попълнена“, информира още говорителят на НАП. Той припомни законодателната промяна, даваща право на НАП да събира информация от работодателите. „Това ще става с допълнителен формуляр по отношение на доходите и ще се случи от февруари 2020 г. Така НАП по предварителни данни ще може да създаде декларации. Относно кампанията за подмяна на касови апарати и актуализацията на софтуера на фискалните принтери Росен Бъчваров съобщи, че фирмите ще успят да се справят и ще спазят срока, който е края на март, ако започнат да работят по въпроса веднага. „В НАП Нашето убеждение е, че главното задължение за всяка регистрирана по ДДС фирма до края на март 2019 г. да смени софтуера за управление на продажбите и съпътстващия с това софтуерен ъпдейт на фискалните устройства е изпълнимо при положение, че работата по този ангажимент започне веднага“, обясни Бъчваров. Говорителят на приходното ведомство уточни, че технически трудности или проблеми по отношение на сървъра, на мрежова комуникация, на подаване и обработване на данни от страна на НАП не се очакват. „Дори и в момента ние обменяме стотици милиони електронни документи и го правим в последните 20 години за над 3 млн. наши клиенти, всяка година поясни Бъчваров. Той добави, че вече са регистрирани 4 актуализирани софтуера, а още 19 до седмица ще са в процедура по одобрение. Според него малката бройка на софтуерите не бива да ни заблуждава, защото те може да имат стотици хиляди потребители. „Вече има 1500 касови апарата и фискални принтера, управлявани от новия вид софтуер за управление на продажбите, които отговарят на последните изисквания“, поясни той.", "date": "2019.01.10", "title": "Всяка втора данъчна декларация през нета"}
{"url": "https://www.monitor.bg:443/bg/a/view/kompostirashta-instalacija-za-razdelno-sybirane-na-zeleni-i-stroitelni-otpadyci-shte-ima-v-septemvri-154194", "text": "Инсталация за преработка на разделно събрани зелени и строителни отпадъци ще бъде изградена по проект в Септември. Това информираха от общината в града. Определен е и терен за бъдещото съоръжение, който се намира зад някогашния завод за стоманени тръби. Кметът на общината Марин Рачев, който направи първа копка на мястото на новата инвестиция, обясни, че ще се изгради площадка с инсталации за преработване на биоразградими, разделно събрани отпадъци, без каквито и да е било вредни емисии. Става въпрос за трева, листна маса, клони и други дървени отпадъци, които ще бъдат раздробявани в машини и така ще се превръщат в биотор (компост). Строителните отпадъци като бетон, тухли, камъни, изхвърляни от домакинствата след ремонтни дейности, ще се преработват на площадката, посредством трошачки и пресевни инсталации, които да ги претрошават до материал, годен за настилане на улици, пътища, както и за обратни насипи на основи на строежи и др. Тази инвестиция ще доведе до отварянето на нови работни места, ще генерира и приходи от продажбата на инертните материали, торфа и дървения чипс. С тези пари ще се покрие голяма част от таксата, която вече се заплаща в новоизграденото регионално депо в Пазарджик, където  от началото на 2018 г. се приемат отпадъците от 9 общини, сред които и община Септември.  ", "date": "2019.01.10", "title": "Компостираща инсталация за разделно събиране на зелени и строителни отпадъци ще има в Септември"}
{"url": "https://www.monitor.bg:443/bg/a/view/rumen-radev-s-pismo-do-ep-za-paketa-mobilnost-154189", "text": "Президентът Румен Радев изпрати писмо до шефа на Европейския парламент Антонио Таяни по повод т. нар. пакет Мобилност 1 в подкрепа на българските превозвачи.  В писмото си Радев напомня, че пакетът Мобилност 1 и поправките в евродирективите са предивзикали бурни реакции през изминалата година. Според него предложените текстове са несправедливи за България. \"Предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността“, заявява в писмото си до Антонио Таяни държавният глава.  Според него формираният общ подход по текстовете в пакета и включените мерки дискриминират българския транспортен бранш. Той се аргументира с това, че България ще претърпи сериозни загуби и икономическото ѝ изоставане от останалите страни-членки ще се задълбочи. \"Тежкотоварният автомобилен бизнес в България има огромно значение за икономиката на нашата страна, както като принос към брутния вътрешен продукт, така и като трудова заетост“, пише още Радев. В писмото си той заявява, че застава зад исканията на българските автомобилните превозвачи. „Изразявам своята подкрепа към тяхната позиция. Справедливите им искания следва да бъдат разгледани, а внесените от българска страна законодателни предложения по пакета Мобилност 1 – отчетени“, категоричен е Радев.  В заклчение президентът изразява своята убеденост, че пакетът Мобилност 1 ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.", "date": "2019.01.10", "title": "Румен Радев с писмо до ЕП за пакета \"Мобилност\""}
{"url": "https://www.monitor.bg:443/bg/a/view/kustendilci-startirat-akcija-za-vryshtane-na-otnetoto-bebe-v-smoljansko-154191", "text": "Кюстендилското женско дружество „Майчина любов“ стартира акция за връщане на отнетото бебе от 26-тодишната самотна майка – Симона Алексова в Смолянско. За целта от дружеството вече са изпратили запитване по случая до кметство Арда, към което е и село Речани,  и до Община Смолян. Подготвени са и официални писма до социалното министерство и до Агенцията за закрила на детето. Междувременно „Майчина любов“ излезе с призив в социалните мрежи за подпомагане на самотната майка и вече към родопското село пътуват първите пакети с бебешки дрешки, каза председателят на Дружеството,  Виолета Атанасова. „Макар да сме доста далеч като разстояние от смолянското село Речани и Симона Алексова, от която социалните служби са отнели новородения й син Александър, ние се чувстваме твърде близо до драмата на тази самотна майка. Няма как да стоим безучастни, макар и на другия край на България, и бихме искали да има яснота и публичност по този драстичен случай, както и изобщо относно практиките за вземане на деца от биологичните им родители и предаването им на т.нар. приемни семейства. Не е тайна, че отдавна се говори за корупционни практики около осиновяванията или настаняването на деца в приемни семейства и се коментира парадоксалната държавна политика да се отнемат деца от майките им, защото били бедни и нямали средства да ги отглеждат, а се дават огромни /за българския стандарт/ суми на приемни семейства да отглеждат чужди деца при живи родители“, обяви още председателят на „Майчина любов“, Виолета Атанасова.  Скандалът около отнетото новородено гръмна на 7. януари т.г., за което от медията първи информирахме.  Социалните от смолянско отнеха новородено момченце от самотна майка, която нямала лека кола. Обяснили й, че ако малкият се разболее, в селото им нямало лекар и тя нямало как да го закара до болница в Смолян. Това твърди 26-годишната Симона Алексова, която от средата на декември м.г. не е спряла да плаче от мъка по бебето си.  Тя била дори заплашена, че ще бъде освидетелствана за психично болна.", "date": "2019.01.10", "title": "Кюстендилци стартират акция за връщане на отнетото бебе в Смолянско"}
{"url": "https://www.monitor.bg:443/bg/a/view/vyzstanoveno-e-dvijenieto-prez-gkpp-ilinden-154185", "text": "Възстановено е движението на автомобили над 3.5 тона през ГКПП „Илинден“ в посока Гърция, както и движението на товарни автомобили над 12 тона по път III-197 Гоце Делчев – Доспат, съобщиха преди минути от пресцентъра на Агенция „Пътна инфраструктура“/АПИ/. Възстановено е вече  и движението на автомобили над 10 тона по път III-198 Гоце Делчев – Катунци., допълниха от АПИ.", "date": "2019.01.10", "title": "Възстановено е движението през ГКПП-„Илинден“"}
{"url": "https://www.monitor.bg:443/bg/a/view/myj-skochi-ot-asparuhovija-most-vyv-varna-154186", "text": "41-годишен варненец скочи от парапета на Аспарухов мост и загина на място. Сигнал на тел. 112 подали свидетели около 9.20 часа сутринта. От МВР са категорични, че няма данни за престъпление, мъжът сам е решил да сложи край на живота си, защото е скочил на сушата, там където няма шанс да оцелее. По данни на полицията от моста във Варна скачат между 60 и 80 души годишно. В повечето случаи, тези които скачат над водата, оцеляват.", "date": "2019.01.10", "title": "Мъж скочи от Аспаруховия мост във Варна"}
{"url": "https://www.monitor.bg:443/bg/a/view/levski-zamina-s-grupa-ot-25-choveka-za-lagera-v-kipyr-154190", "text": "\"Левски\" замина с група от 25 човека за лагера в Кипър. Отборът ще проведе подготовка до 9 февруари, като през този период ще изиграе 6 контролни срещи. „Сините“ излизат на 19.01 срещу УФА (Русия), на 25.01 срещу Хенан (Китай), на 30.01 срещу Висла Плоцк (Полша), на 02.02 срещу Урал (Русия), на 05.02 срещу Судува (Литва) и на 08.02 срещу Чукарички (Сърбия). Наставникът Славиша Стоянович говори пред медиите преди заминаването на \"сините\", като изрази надежда тимът да бъде подсилен с нови играчи в Кипър. “Редуцирахме групата до 25 футболисти, каквото бе моето желание. За Костов постоянно се пише, но нямам информация за негов трансфер. Надявам се да дойдат нови на лагера в Кипър”, направи кратък коментар Стоянович. Цялата група на \"Левски\" за лагера в Кипър: Михайлов, Петър Иванов, Кръстев, Белмонт, Буш, Кабрал, Цветкович, Паулиньо, Илия Димитров, Горанов, Деян Иванов, Станислав Иванов, Яблонски, Костов, Мариани, Ивайло Найденов, Нганиони, Обертан, Томислав Папазов, Рейш, Мартин Д. Петков, Мартин М. Петков, Тиам, Вашчук, Илия Юруков", "date": "2019.01.10", "title": "\"Левски\" замина с група от 25 човека за лагера в Кипър "}
{"url": "https://www.monitor.bg:443/bg/a/view/brat-i-sestra-zadignaha-80-lv-ot-trudno-podvijna-starica-154181", "text": "Двама рилчани – брат и сестра, задигнаха 80 лв. от самотно живееща и трудно подвижна старица в Дупница. Наглата кражба станала вчера, когато двойката изпечени крадци влезли в дома на жената с обяснението, че ще й представят рекламни продукти. Докато 84-годишната баба слушала със захлас жената, нейният брат повдигнал дюшека на леглото и задигнал всичките пари. Общо отнетата сума е в размер на 80 лв., които възрастната дупничанка спестявала, за да си купи лекарства. Малко по късно след подаването на сигнал от жертвата, крадците били заловени в центъра на Дупница. Извършителите са 35-годишна рилчанка и нейният брат, който е на 32 години. Те ще останат за 72 часа в ареста на полицейското управление в града. Двамата са известни на полицията с множество противозаконни деяния, осъждани са. По случая е започнато досъдебно производство в РУ Дупница, уведомен е дежурен прокурор.     ", "date": "2019.01.10", "title": "Брат и сестра задигнаха 80 лв. от трудно подвижна старица"}
{"url": "https://www.monitor.bg:443/bg/a/view/v-bruksel-zapochva-glasuvaneto-po-spornija-paket-mobilnost-154179", "text": "Комисията по транспорт в ЕП отхвърли поискания от България компромисен вариант за пакета „Мобилност”. Това стана ясно, докато българските превозвачи протестират на площад „Люксембург“ в Брюксел ( ).     Информацията за \"Монитор\" потвърди евродепутатът от АЛДЕ/ДПС Илхан Кючюк. Самото обсъждане започна при изключително напрегната обстановка. В сградата бе транспортният министър Росен Желязков, както и по-голямата част от евродепутатите ни. В същото време един от немските евродепутати се появи с призиви \"Не на дъмпинга\" пред залата, в която след малко ще стартира заседанието. Очаквайте подробности!", "date": "2019.01.10", "title": "Брюксел отхвърли компромиса по \"Мобилност\" (ОБНОВЕНА)"}
{"url": "https://www.monitor.bg:443/bg/a/view/trovjat-kucheta-s-hljab-napoen-s-antifriz-154178", "text": "Парчета хляб, напоени с антифриз, са били разхвърляни около съдовете за смет в крайни пазарджишки квартали. Това се оплакаха в социалните мрежи собственици на кучета. Те извели четириногите си любимци на разходка и се натъкнали на късовете хляб, най-вероятно приготвени за скитащите бездомни псета. Отровата обаче може да бъде погълната и от домашни кучета, особено ако не са вързани на каишка или са изпуснати от стопаните си, докато се разхождат навън, гневят се потребители. Те настояват от общината да вземат мерки срещу неизвестните злодеи, на които им е хрумнало по толкова жесток начин да се отърват от животинките. Само преди месец в Пазарджик имаше 2-3 случая на намерени мъртви кучета, две от които домашни и едно-бездомно. Полицията в града направи проверка дали е имало разпръснати хапки храна с отрова за уличните кучета, но нищо не бе намерено. Въпреки това потърпевши притежатели на кучета често сигнализират в мрежата хората да бъдат нащрек, когато извеждат любимците си навън, защото край казаните за смет имало разхвърляни примамки с отрова. За мъртви кучета през ноември сигнализираха и от курортното селище Юндола над Велинград.", "date": "2019.01.10", "title": "Тровят кучета с хляб, напоен с антифриз"}
{"url": "https://www.monitor.bg:443/bg/a/view/zabrana-za-kamionite-kym-gyrcija-154175", "text": "Поради обилния снеговалеж продължава забраната, въведена от гръцките власти за недопускане на тежкотоварни камиони над 3,5 тона на тяхна територия. На подходящи места нашите контролни органи отбиват ТИР-овете от Благоевград до ГКПП-Кулата-Промахон. Поради продължаващия обилен снеговалеж продължава забраната, въведена от гръцките власти за недопускане на тежкотоварни камиони над 3,5 тона на тяхна територия. На подходящи места нашите контролни органи отбиват ТИР-овете от Благоевград до ГКПП-Кулата-Промахон. Още вчера по обяд гръцките власти спряха влизането в страната на товарни автомобили с маса над 3.5 т. Веднага се образуваха километрични опашки, което наложи спирането им на паркинги в благоевградска и съседните области. От пресцентъра на АПИ съобщиха, че поради влошени метеорологични условия на територията на Република Гърция и ограничаване на движението на МПС над 12 т. от гръцка страна през ГКПП „Кулата“, започва поетапно спиране на тежкотоварните автомобили над 12 тона по Северната скоростна тангента и АМ \"Струма\" за областите: София, Перник, Кюстендил, Благоевград, в посока Кулата. Затруднено е движението към ГКПП-Златарево и ГКПП-Станке Лисичково. В Благоевград тази сутрин снежната покривка е около 15 см, а в Петрич сняг вали непрекъснато от няколко дни и вече е натрупал над 50 сантиметра нов сняг.", "date": "2019.01.10", "title": "Забрана за камионите към Гърция"}
{"url": "https://www.monitor.bg:443/bg/a/view/neudoben-sypernik-za-grisho-v-pyrvija-kryg-na-australian-open-154176", "text": "Единственият ни представител в основната схема на тазгодишното издание на Australian Open Григор Димитров (поставен под №20) ще играе със сръбския ветеран Янко Типсаревич в първия кръг на турнира от \"Големия шлем\" в Мелбърн. Това стана ясно след тегленето на жребия днес. Димитров попадна в последната четвъртина на схемата, където най-високо поставен е испанецът Рафаел Надал. Поставеният под №2 Надал не се намира в перфектно физическо състояние в момента и се отказа от участие на турнира в Бризбейн поради травма, но се очаква да е готов за старта на Откритото първенство на Австралия. Шампион при мъжете за 2018 година е швейцарецът Роже Федерер, а датчанката Каролин Вожнячки ще защитава трофея си при дамите. Турнирът започва на 14 януари. 34-годишният Типсаревич е бивш №8 в света, но заради проблеми с контузии в последните години все по-рядко се изявява в ATP тура. За последно той е играл на US Open 2017, където губи във втори кръг от аржентинеца Диего Шварцман. Може да се каже, че сърбинът е неудобен съперник за Григор. 27-годишният хасковлия е спечелил само веднъж от пет опита срещу Типсаревич - 7:6 (3), 6:1 на клея в Монте Карло през 2013 година. Последният им двубой е на турнира на трева в “Куинс Клъб” в Лондон през 2016 година и сърбинът печели със 7:6(6), 4:6, 6:3. При успех на старта, във втория кръг Димитров ще срещне друг сърбин - Душан Лайович, или урагваеца Пабло Куевас. В трети кръг евентуален негов противник би могъл да бъде №9 в схемата Джон Иснър, а на 1/8-финалите българинът може да се изправи срещу първата ракета на Великобритания в момента - Кайл Едмънд. Именно поставеният под №13 тази година Едмънд спря Григор на 1/4-финалите преди 12 месеца. Едмънд обаче ще има тежък противник още на старта - опитния чех Томаш Бердих, който съвсем наскоро достигна до финала на турнира в Доха. На 1/4-финалите противник на Димитров би могъл да бъде Надал, а в половината на първата ни ракета е и миналогодишният шампион Федерер. Евентуален сблъсък на Григор с поставения под №3 швейцарец е възможен на 1/2-финалите.", "date": "2019.01.10", "title": "Неудобен съперник за Гришо в първия кръг на Australian Open"}
{"url": "https://www.monitor.bg:443/bg/a/view/bg-jylti-jiletki-prevzeha-bruksel-ochakvat-pobeda-v-ep-snimki-154180", "text": "Стотици български шофьори заляха празните улици на Брюксел в четвъртък сутрин. След известно забавяне заради снеговалежа в София, шествието се отправи към площад \"Люксембург\" в близост до Европейския парламент. За първи път български бизнес организира протест в европейската столица. В момента вече тече заседанието на транспортната комисия, която решава дали да се въведат нови правила, рестриктивни за българските шофьори. Мястото не е случайно, на площад „Люксембург“ се събират редовно на протест местните „жълти жилетки“, които са недоволни високите разходи за живот в Брюксел. Разликата е, че днес тук е доста по-спокойно, отколкото в почивните дни, когато даже се стига до арести.", "date": "2019.01.10", "title": "БГ \"жълти жилетки\" превзеха Брюксел, очакват победа в ЕП (СНИМКИ)"}
{"url": "https://www.monitor.bg:443/bg/a/view/boeing-s-krile-za-transzvukov-polet-154184", "text": "Boeing разкри новата си концепция за ултра тънки крила, предназначена да подобри производителността на трансзвуковите въздухоплавателни средства, движещи се със скорост около Мах 0.8 (980 км / ч). Най-новата версия на Transonic Truss-Braced Wing (TTBW) може да лети по-високо и по-бързо от предишните, благодарение на подобрената поддържаща опора и регулируемия ъгъл на извивката на крилете. Областта, между Мах 0.8 и Мах 1.2 (1.470 км / ч), се нарича трансзвукова. Това означава, че за диапазонът от скорости точно преди преминаването на звуковата бариера и точно след това, е характерно увеличаване на въздушното съпротивление и появата на други фактори, които могат да бъдат пагубни за корпуса на самолета. Инженерите биха искали да стигнат възможно най-близо до трансзвуковите скорости, без да преминават звуковата бариера, но не е никак лесно. Това е така, защото не целия самолет, преминава от дозвукова към трансзвукова скорост. Доближавайки се към точката на преход, някои части на самолета ще са преминали звуковата бариера, докато други не. Пример за това са изтребителите от края на Втората световна война, които внезапно започвали да се разклащат и разпадат, защото летели толкова бързо, че въртящите им се по-бързо перки преминавали звуковата бариера. Целта е не само да се създаде по-добро крило за трансзвуков полет, а то да бъде и по-екологично. TTBW е разработено, като част от програмата Subsonic Ultra Green Aircraft Research (SUGAR) на НАСА, имаща за цел създаването на дозвукови и трансзвукови въздухоплавателни средства, които да бъдат със 71 децибела по-тихи от настоящите стандарти за шум на Федералната Авиационна Администрация (FAA) на САЩ, да отделят със 71 % по-малко въглеродни емисии и да намалят със 70 % консумацията на гориво.", "date": "2019.01.10", "title": "Boeing с криле за трансзвуков полет"}
{"url": "https://www.monitor.bg:443/bg/a/view/ruski-spytnik-izgorja-nad-atlanticheskija-okean-154183", "text": "Руски спътник излезе от орбита и изгоря в атмосферата. Става дума за космическия апарат „Космос-2430“ от системата за предупреждаване на ракетни нападения „Око“, пуснат през 2007 г. Спътникът прекратил своето орбитално съществуване на 5 януари т.г., като това се случило над територията на Атлантическия океан на 100 км височина. Навлизането на апарата в атмосферата е продължило не повече от една минута. До такъв извод стигнали космическите експерти, анализирайки видео кадрите, заснети от канал FOX в планина Маунгануи, Нова Зеландия, по време на мача по крикет между националните отбори на домакините и на Шри Ланка. Информацията за гибелта на спътника бе потвърдена от Командването на въздушно-космическата отбрана на Северна Америка /NORAD/. От Пентагона отказаха коментар по случая. По-късно стана ясно, че свалянето на апарата е било планово и през цялото време е било контролирано и следено от Дежурните сили на руските Космически войски. „Космос-2430“ беше изстрелян през октомври 2007 г. от космодрума „Плисецк“ с помощта на ракета-носител „Мълния-М“. Пет години по-късно той бил изваден от състава на орбиталните сили на Русия. В момента страната формира нов космически ешелон от системи за предупреждаване на ракетно нападение, като първият спътник „Тундра“ беше изведен в орбита през 2015 г.  ", "date": "2019.01.10", "title": "Руски спътник изгоря над Атлантическия океан "}
{"url": "https://www.monitor.bg:443/bg/a/view/kim-kupi-skypi-chanti-na-vsichki-momicheta-v-klana-kardashijan-snimka-154157", "text": "Риалити сензацията Ким Кардашиян подари на всички момиченца в прочутата фамилията по една чанта на световноизвестния бранд Louis Vuitton. Със скъпия аксесоар могат да се похвалят дъщерите й Норт и Чикаго, както и племенниците й Пенелопе, Дрийм, Сторми и Тру. Четири от децата са още бебета. Поради тази причина в социалните мрежи се разви дискусия относно това кому е нужна подобна показност и какво ще прави дете с памперс и биберон с подобен подарък. Звездата от Keeping Up With The Kardashians е броила общо 6, 400 паунда за чантите, които са внос от Япония. Тя сподели още, че е купила две резервни, едната от които мисли да запази за себе си. Най-младото попълнение в клана Кардашиян-Дженър – Кайли, публикува в Инстаграм видео, на което се вижда как дава подаръка на 11-месечната си рожба. ", "date": "2019.01.10", "title": "Ким купи скъпи чанти на всички момичета в клана Кардашиян (СНИМКА)"}
{"url": "https://www.monitor.bg:443/bg/a/view/spodeleno-pytuvane-za-invalidni-kolichki-i-ekzoskeleti-ot-toyota-154182", "text": "Стартиралoто през 2017 г., Mobility Unlimited Challenge на Toyota е световен конкурс, целящ разработването на нови технологии, които да променят живота на страдащите от парализа на долните крайници. Сега, петте финалиста от конкурса, които ще се борят за голямата награда от $ 1 милион, са представени на CES в Лас Вегас, като сред избраните проекти има интелигентна инвалидна количка и екзоскелет на колела. , на американския екип Evolution Devices е лента за крака, която е едновременно интелигентна и ненатрапчива. Лентата е оборудвана със сензори, които наблюдават движението на краката и предсказват движенията на потребителя, след което стимулират определени мускули на краката точно в подходящия момент, които да им помогнат да продължат да крачат. Проекта   на отборът IHMC & MYOLYN, също от САЩ, представлява екзоскелет специално проектиран, за да позволи на потребителите на инвалидни колички да се изправят.   , на японския отбор Team Qolo, е също екзоскелет, но с колела за допълнителна мобилност и позволява на потребителите „с лекота” да седнат или да се изправят.  на италианския отбор Italdesign е може би най-подробен. Проекта се състои от мрежа от сензори, вградени в по-голямо превозно средство с колела, в което потребителите на инвалидни колички могат да се качат, превръщайки количката им в електрически задвижвана. Тези автомобили Moby биха могли да са достъпни в градовете, като част от, базирана на приложение, система за споделено пътуване. И   инвалидна количка, с която създателите й от Великобритания, искат да отстранят някои недостатъци в сегашния дизайн на инвалидните колички. Целта им е да премахнат малките вибрации и нежелани завивания при завъртане, посредством интелигентен стол, който променя центъра на тежестта си по време на движение, за да има много малко натоварване на предните колела, което ги прави бутането и завиването много по-лесни.   Петте финалиста получават по $ 500.000, за да продължат работа, като победителят ще получи $ 1 милион в Токио, през 2020 г.", "date": "2019.01.10", "title": "Споделено пътуване за инвалидни колички и екзоскелети от Toyota"}
{"url": "https://www.monitor.bg:443/bg/a/view/prof-d-r-ivo-petrov-studyt-e-opasen-za-syrceto-predizvikva-sydov-spazym-154156", "text": "Ниските температури дори може да понижат кръвното налягане, казва в интервю пред \"Монитор\"  националният консултант по инвазивна кардиология и началник-клиника по кардиология и ангиология в „Ситиклиник“. - Да, студът е рисков фактор за сърцето. Когато времето се застудява, всички сърдечносъдови заболявания се влошават като симптоматика. Причината е, че предизвиква съдов спазъм и хората, които са претърпели някакъв инцидент и вече имат развито заболяване, обикновено при студено време се влошават. Това са пациенти с исхемична болест на сърцето, с периферно-съдови заболявания, с мозъчно-съдови заболявания и др. - Най-често пациентите споделят, че когато излязат на студено, изпитват стягане в гърдите и след като се раздвижат, болката преминава. Колкото обаче е по-студено, болката е по-продължителна. Когато се касае за тежък спазъм, той може да предизвика забавяне на кръвотока, което може да доведе и до инфаркт. Така че това е механизмът, по който инфарктите при застудяване се увеличават. - Самите ние често си задаваме този въпрос в клиничната практика. В други страни има специални отделения, от типа на спешните, които са специално за гръдна болка. Когато пациент има такива оплаквания, трябва да се отхвърлят като причина някои изключително тежки заболявания - освен миокардния инфаркт, аортната дисекация и белодробна емболия. И трите са потенциално опасни и с много висока смъртност. Естествената смъртност от тези заболявания е около 25%. Това означава, че при съмнение, пациентите трябва да имат контакт със специализиран екип, който да отсее възможностите за някои от тези тежки заболявания. За щастие гръдната болка може да се появи и при заболявания, които не са толкова опасни - може да има гастритни болки, спазъм на хранопровода, възпаления и др. Сърдечната болка има своите специфични характеристики. Както казах, излизането на студено и появата на болка тогава е сигурен признак за сърдечен произход на тази болка. Гръдната болка от сърдечен произход обикновено се увеличава при усилие, при движение и изкачване на стълби. Когато имаме много продължителна болка, вече най-вероятно става дума за миокарден инфаркт. - Да не излизат на студено и да не сменят рязко температурата. Въпреки че у нас се радваме на четири сезона и организмът ни по принцип се адаптира към промените, има хора, които трябва да се пазят. Допълнителният спазъм при студ влошава кръвоснабдяването и може да доведе до неблагоприятни последици. - Напротив, дори може да го понижи. Това е въпрос на реакция на вегетативната нервна система. При някои от хората се повишава, при други дори се понижава. Има хора с такъв тип реакция, която води до намаляване на пулсовата честота и понижаване на кръвното налягане. - Да, налага се. Това е феномен, известен от нашата практика. При него през студените месеци кръвното налягане е високо, а през горещото време е по-ниско. Тогава през зимата може да се наложи увеличение на дозата на лекарството, а през лятото - обратно. - Да, механизмът е сходен. Както по причина на студа, който може да предизвика допълнителен спазъм, така и при някои от хората има по-високо кръвно налягане, което е предпоставка за инсулти. - Да, за съжаление има. Вече имаме пациенти на по 23 години с инфаркт. Но в конкретния случай ставаше дума и за злоупотреба с кокаин. Кокаинът е един от наркотиците, който може да предизвика много тежък спазъм и той да доведе до запушване на артериите. Злоупотребата с всякакъв тип агенти - никотин, кокаин и др., е рискова. - У нас изобилстват за съжаление. Според статистиката все още 30% от населението у нас са пушачи. Въпреки че има известна редукция, има какво да се желае. Ние сме сред най-пушещите нации в Европа. Имаме повишени нива на холестерола, диабетът е масова епидемия, характерна за заседналия начин на живот. Ние имаме всички удобства, комуникации, които обаче ни обездвижват. Тези заболявания са характерни за съвременните общества. Особено по празниците българинът има склонност да се отпуска, що се отнася до хапването и пийването. Въпреки че умереното пиене не е вредно.", "date": "2019.01.10", "title": "Проф. д-р Иво Петров: Студът е опасен за сърцето, предизвиква съдов спазъм"}
{"url": "https://www.monitor.bg:443/bg/a/view/balkan-specheli-derbito-s-levski-lukojl-za-fiba-kyp-154177", "text": "„Балкан“ спечели българското дерби срещу „Левски Лукойл“ във ФИБА Къп. В среща, изиграна пред почти пълните трибуни в „Арена Ботевград“ и при засилени мерки за сигурност, тимът на Небойша Видич се наложи над своя съперник с 81:57 в зрелищен и оспорван мач. Домакините си осигуриха успеха след силна последна част, макар да не изпуснаха водачеството нито веднъж в мача, като основното им предимство бе в стрелбата от далечно разстояние. След този двубой „зелените“ са с баланс 2-1, като запазват добри шансове за продължаване в следващия етап. Поражението бе трето за българския шампион, който все още няма успех във втората фаза на турнира. Най-резултатен за успеха на „Балкан“ бе Брандън Браун с 21 точки. Александър Гаврилович отбеляза 15, с по 14 са Венцислав Петков и Микейл Хопкинс. За „Левски Лукойл“ Патрик Рембърт отбеляза 19, като той бе единственият с двуцифрен точков актив. В следващия кръг „Балкан“ гостува на „Алба Фехервар“, докато за „Левски Лукойл“ предстои визита на „Ирони Нес“ (Циона).", "date": "2019.01.10", "title": "„Балкан“ спечели дербито с „Левски Лукойл“ за ФИБА Къп"}
{"url": "https://www.monitor.bg:443/bg/a/view/loshoto-vreme-zabavi-protesta-na-bg-shofiorite-v-bruksel-154174", "text": "С час закъснение ще започне протестът на българските шофьори против въвеждането на нови правила в транспорта в Евросъюза. 1800 км изминаха 360 български международни шофьори с чартъри от Терминал 2 на летище София. Зимните условия в столицата ни забавиха излитането на самолетите с час. Подкрепа протестиращите получиха от командира на един от двата полета на Bulgaria Air - Димитров, в битката им за \"справедливо заплащане на труда и права. Защото сме колеги и също возим товари като вас\", допълни командирът. С 8 петдесет местни автобуса протестиращите биват извозвани в близост до сградата на Европейския парламент. По план шествие от български и румънски шофьори трябва да тръгне от площад \"Шуман\" до площад \"Люксембург''. Преди това всеки от протестиращите получи жълта жилетка от организаторите", "date": "2019.01.10", "title": "Лошото време забави протеста на БГ шофьорите в Брюксел"}
{"url": "https://www.monitor.bg:443/bg/a/view/das-efx-praznuvat-25-u-nas-154145", "text": "Легендарното дуо DAS EFX се завръща в България за експлозивен лайв на сцената на столичния клуб City Stage на 16 февруари. Това е трето гостуване на бандата в страната след разпродадените концерти през 2006-та и 2012-та. България се нарежда до Германия, Италия, Швейцария, Испания, Белгия, Холандия, Швеция, Дания и Полша като част от турнето по случай 25 години от създаването на дуото. От българска страна на сцената ще се качат SplitKid & Homelesz, Managua SLANG, Roof Rhymez (Roof Rhymez Studio), Кучетата & Yo One & Andre, 5 o'clock. Вече се разпродадоха първите 100 билета, които бяха с намалена цена и в продажба вече са пропуски от 30 лв. В деня на събитието те ще струват 35, а ВИП билетът струва 50 лв и има запазено седящо място. Dray (известен и като Krazy Drayz) и Skoob (познат още като Books) измислят името като абревиатурата на Dray and Scoob (DAS) и EFX като \"effects\" (ефекти). Стават популярни през 90-те благодарение на уникалния си стил на рапиране, който се превръща в един от най-влиятелните стилове в хип-хопа за всички времена. Стилът им включва множество попкултурни референции и заплетени рими в бърз темп от поток на съзнанието, включващи много думи, завършващи на \"-iggedy\". Групата има издадени 7 студийни албума.", "date": "2019.01.10", "title": "DAS EFX празнуват 25 у нас"}
{"url": "https://www.monitor.bg:443/bg/a/view/prodyljava-sybarjaneto-na-nezakonnite-kyshti-vyv-vojvodinovo-154171", "text": "Събарянето на незаконните къщи в село Войводиново продължава и днес. Вчера бяха съборени 6 паянтови постройки, каза кметът на селото Димитър Тосев пред БНР. Той обясни, че се бутат само паянтовите постройки, а на масивните се залепят констативни протоколи и собствениците имат право да обжалват решението за събаряне, след което и те ще бъдат съборени.\"На 1,6 дка общинска собственост има около 20 къщи\", обясни кметът. Той подчерта, че обитателите на махалата са имали на разположение 7-8 години да строят на обявени общински имоти, но не са се възползвали от това. \"Няма ескалация на напрежение. Спокойно минава, но присъствието е всяка вечер\", каза още Тосев. По думите му теренът ще бъде продаден за жилищно застрояване. Напрежението във Войводиново ескалира след побоя над военнослужещ от двама младежи от ромската махала на 6 януари. Всяка вечер оттогава възмутени от случилото се излизат на протест.", "date": "2019.01.10", "title": "Продължава събарянето на незаконните къщи във Войводиново"}
{"url": "https://www.monitor.bg:443/bg/a/view/tova-e-vsichko-ot-galina-borisova-zasega-154166", "text": "Най-новият спектакъл на световно признатия български хореограф Галина Борисова - „Това е всичко“, ще бъде представен на 25, 26 януари, 21 и 22 февруари от 19.30 ч. в столичната галерия \"Етюд\" на пл. „Журналист“ (ул. „Цанко Церковски“ 34). Това е пост-модерен инсталационен пърформанс, реализиран в сътрудничество с композитора Емилиян Гацов-Елби, гост - Адриана Чернин (Виена) и с участието на актьорите Александра Спасова, Деница Даринова, Силвия Станоева и Стефан А. Щерев. В „Това е всичко“ изпълнителите извършват композиционни задачи, за да изградят един нов свят, който е динамичен, организиран и същевременно разпадащ се. Представлението се занимава с това как да не се отклоняваме и разсейваме, докато гледаме или създаваме едно произведение, което се оформя внезапно пред нас, оголено и нестабилно, променливо и безкрайно като възможности. Как си помагаме или пречим, докато поправяме или променяме нещо? Какви провокации отвличат вниманието ни или подтикват да продължаваме да работим? Как взимаме решения? Всеки наш избор е от решаващо значение. Ние се занимаваме с отговорността как да вземаме решения за създаването на един по-красив и позитивен свят. Кога сме вдъхновени и кога разочаровани? Нищо не може да ни тормози повече от това да се стремим да упражняваме контрол над всичко, иска да ни каже със спектакъла си хореографката Галина Борисова.", "date": "2019.01.10", "title": "„Това е всичко“ от Галина Борисова – засега..."}
{"url": "https://www.monitor.bg:443/bg/a/view/politici-i-prevozvachi-v-bruksel-ne-na-dvojnija-standart-v-es-154135", "text": "Обединени родните превозвачи и политици ще призоват евродепутатите от транспортната комисия да спрат двойния стандарт в транспорта на ЕС днес в центъра на Брюксел. С призиви: „Мобилен пакет 1 убива общия пазар в ЕС!“ и „Ще узакони ли Европейският парламент кражбата на бизнес?!“ стотици шофьори ще защитават интереса на шефовете си на площад „Люксембург“ против текстовете от пакет „Мобилност“, известен още като Закона „Макрон“. С призиви: „Мобилен пакет 1 убива общия пазар в ЕС!“ и „Ще узакони ли Европейският парламент кражбата на бизнес?!“ стотици шофьори ще защитават интереса на шефовете си на площад „Люксембург“ в Брюксел против текстовете от пакет „Мобилност“, известен още като Закона „Макрон“. Евродепутатите, които са внесли компромисни предложения в комисията, заедно транспортния министър Росен Желязков ще бъдат на площада. Още 120 техни колеги от Румъния, Литва, Полша, Хърватия и Словения също ще участват на протеста. Унгария подкрепя протеста, но няма да участва със свои представители. Чехия и Словакия ни предадоха, когато беше Съветът на Европа, оплакват се превозвачите ни, като смятат, че са изтъргували позицията си, защото предпочитат да им липсва конкуренцията на българските и румънските превозвачи. Сред основните искания на протестиращите са отпадане задължението за връщане на камионите на всеки 4 седмици до държавата на регистрация на фирмата. Както и забраната за прекарване на 45 часовата почивка на водачите в кабината на камионите, докато не се изградят сигурни паркинг зони. Заради тяхната мобилност, беше въведено ново изискване за т. нар. крос трейд операции. Т. е. правилата за международното командироване не важат за шофьорите, когато се извършват транзитни превози или превози между страната, където е установена фирмата и някоя друга държава членка на ЕС. А когато се извършват операции между две държави, различни от държавата по установяване, правилата за командироване да важат от първия момент за тези водачи. Превозвачите смятат, че това е дискриминационно правило и очакват, ако се стигне до въвеждане на крос трейд операции, да се даде възможност те да достигнат между 10 и 12 операции и тогава да важат правилата за командироване. Другото им предложение е да важат тогава, когато превозвачът е надхвърлил над 72 часа управление в дадена държава. Големите фирми ще се пререгистрират в държавите, където този бизнес е привлекателен за работа и тогава България ще загуби много голям дял от брутния вътрешен продукт, осигуряван му от транспорта, а той е двуцифрено число. На второ място превозвачите смятат, че шофьорите им ще отидат да работят за западноевропейски фирми и ще напуснат страната със семействата си.", "date": "2019.01.10", "title": "Политици и превозвачи в Брюксел: Не на двойния стандарт в ЕС!"}
{"url": "https://www.monitor.bg:443/bg/a/view/kak-se-stigna-do-protesta-na-bg-prevozvachite-v-bruksel-154163", "text": "Часове до първия мащабен български протест срещу европейски закони. Близо 500 водачи и представители на транспортният бизнес се събират в Брюксел на 10 януари. Ето защо и срещу какво недоволства браншът? В края на май 2017 г. ЕК пое инициатива за модернизация на сектор транспорт в Европейския съюз. Зад фасадата на добри намерения за конкурентоспособност, чиста енергия, цифровизация и по-добри условия за работа и почивка на заетите в сектора, беше обърнато внимание повече на интересите на силните в Европа – Франция, Германия, Австрия и Италия. Като необявена икономическа война между западно- и източноевропейските страни беше определена от експертите т. нар. \"пакет за мобилност\". От едната страна страна от Западна Европа, а от другата Източна,  защото компаниите и шофьорите от нашия регион подбиват цените на тежкотоварните превози на континента, като предлагат превози на стоки на по-ниски цени, като плащат по-малко на своите шофьори. Не случайно пакетът стана известен и като Закон „Макрон“ - правилата, въведени по времето, когато сегашният френски президент беше министър, започнаха да се разглеждат сериозно в Брюксел. Още през лятото на 2017 г. родните превозвачи се оплакаха от новите правила, защото въвеждането им може да изхвърли малките от пазара, а големите да претърпят големи загуби. През последните две години правителството на няколко пъти застана зад исканията на превозвачите. По време на българското председателство управляващите и превозвачите взеха битка по темата, но не спечелиха войната, заради краткото ни водене на разговорите за плана „Мобилност“, едва 6 месеца. Премиерът Бойко Борисов на два пъти ангажира по темата Еманюел Макрон и Ангела Меркел, както и еврокомисаря по транспорта Виолета Булц. Борисов посрещна на 16 май м.г. лидерите на Евросъюза с хор от клаксони на тирове в София, когато в столицата ни се проведе срещата на върха Европейски съюз - Западни Балкани. Протестът по улиците в няколко града на страната за първи път обедини бранша. Сериозният дебат по темата беше изместен за по-късно, когато Австрия пое щафетата да води Съюза. Евродепутатите след срещата в София взеха решение да отхвърлят разглеждането на пакета \"Мобилност\". Причината ЕП отново да се занимават със Закона „Макрон“ е решението, взето от министрите на транспорта в ЕС, да го върнат за преразглеждане в транспортната комисия.  Сред основните искания на протестиращите са отпадане задължението за връщане на камионите на всеки 4 седмици до държавата на регистрация на фирмата. Както и забраната за прекарване на 45 часовата почивка на водачите в кабината на камионите, докато не се изградят сигурни паркинг зони. Превозвачите искат шофьорите им да бъдат извадени от наредба за командироване на работници в чужбина, тъй като техният труд е различен от този на всички останали командировани работници. Заради тяхната мобилност, беше въведено ново изискване за т. нар. крос трейд операции. Т. е. правилата за международното командироване не важат за шофьорите, когато се извършват транзитни превози или превози между страната, където е установена фирмата и някоя друга държава членка на ЕС. А когато се извършват операции между две държави, различни от държавата по установяване, правилата за командироване да важат от първия момент за тези водачи. Превозвачите смятат, че това е дискриминационно правило и очакват, ако се стигне до въвеждане на крос трейд операции, да се даде възможност те да достигнат между 10 и 12 операции и тогава да важат правилата за командироване. Другото им предложение е да важат тогава, когато превозвачът е надхвърлил над 72 часа управление в дадена държава. Евентуалните щети за бизнеса си превозвачите измерват в милиарди левове, защото малките и средни предприятия ще бъдат принудени да фалират. Големите фирми ще се пререгистрират в държавите, където този бизнес е привлекателен за работа и тогава България ще загуби много голям дял от брутния вътрешен продукт, осигуряван му от транспорта, а той е двуцифрено число. На второ място превозвачите смятат, че шофьорите им ще отидат да работят за западноевропейски фирми и ще напуснат страната със семействата си. Разделение остава. Това е третият път, в който се прави опит текстовете да бъдат приети в ЕП, след като вече два пъти бяха отхвърлени.  Зад гърба си превозвачите имат подкрепата в Европарламента на депутатите от Румъния, Литва, Полша, Хърватия и Словения и Унгария. Чехия и Словакия първоначално бяха против новите правила, но по-късно промениха позицията си. Превозвачите твърдят, че по време на заседанието на Съветът на Европа по темата, двете държави са изтъргували позицията си, защото предпочитат да им липсва конкуренцията на българските и румънските превозвачи. Българските евродепутати са внесли компромисни текстове, които се надяват да прокарат днес.  ", "date": "2019.01.10", "title": "Как протестът на БГ превозвачите стигна до Брюксел?"}
{"url": "https://www.monitor.bg:443/bg/a/view/trygna-peticija-za-vyvejdane-na-zelena-zona-v-dianabad-154122", "text": "В интернет тръгна петиция за въвеждане на платено паркиране в столичния квартал „Дианабад“. Подписката е по инициатива на жиещите в квартала, които го смятат за претъпкан. „Тротоарите се ползват за паркоместа, а бебешките колички се прескачат с автомобилите по улиците. Липсата на буферен паркинг до метростанцията утежнява положението. Към днешна дата в радиус от 500 метро на метростанцията се строят 6 сгради. Положението ще става все по-зле и по-зле“, се посочва в петицията. В нея се призовава за събиране на максимален брой подписи, с което да се поиска официално въвеждане на зелена зона в следното каре: ул. „Тинтява“, бул. „Драган Цанков“, бул. „Г. М. Димитров“, ул. „Апостол Карамитев“, бул. „Н. Габровски“. Подписката стартира в сряда и до вчера следобед под 20 души бяха заявили желание за въвеждане на платено паркиране. Кметът на район „Изгрев“ Цветомир Жеков коментира пред „Монитор“, че за първи път чува за такава подписка. „Тази тема не сме я коментирали, не са се правили и обществени обсъждания“, заяви Жеков. За да стигне казусът до Столичния общински съвет (СОС), искането за въвеждане на зона за платено паркиране трябва да бъде внесено от районния кмет след проведени обсъждания с жителите на квартала.  През 2018 г. СОС гласува и разкриване на 5500 места „зелена зона“ в четири района. С решението на общинарите платените места за паркиране в “Оборище“, „Лозенец“, „Възраждане“ и „Красно село“ заработиха от ноември. Обособяването им струва над 2,3 млн. лв., а очакваните приходи от ЦГМ от тях възлизат на над 4,2 млн. лв. годишно.", "date": "2019.01.10", "title": "Тръгна петиция за зелена зона в „Дианабад“"}
{"url": "https://www.monitor.bg:443/bg/a/view/dejan-donkov-i-radina-kyrdjilova-za-pryv-pyt-zaedno-na-scena-154167", "text": "Деян Донков и Радина Кърджилова излизат за първи път заедно на сцената в най-новата премиера на Народния театър „Иван Вазов“ на 13 януари от 19.00 часа на Камерна сцена. Звездите на трупата ще открият театралната 2019 година с една от най-прочутите пиеси на Нобеловия лауреат Харолд Пинтър - „Любовникът“. Следващите представления са на 20 януари, 10, 20 и 26 февруари, и 14 и 27 март. Деян и Радина обмислят проекта от дълго време, като той е и режисьор на спектакъла. Определяната като изключително провокативна, на ръба на скандалното пиеса (спектакълът не се препоръчва за лица под 16 години), ни сблъсква с абсурдната, тъжно-иронична и граничеща с уродлива фантазия игра на любов между двама съпрузи (Ричард и Сара), превърнали рутинното си и подредено всекидневие в отчаяна надпревара в търсене на любовта. Любовта такава, каквато е след години брачен живот, след стотици закуски, обеди и вечери заедно. Любовта, в която фантазмите, маските и въображаемите (а може би реални) ситуации и хора смилат до неузнаваемост самодостатъчността на двамата, до степен да не могат да различат истинските си чувства и да се върнат към себе си. Абсурдът на живота такъв, какъвто само Харолд Пинтър умее да покаже...", "date": "2019.01.10", "title": "Деян Донков и Радина Кърджилова за пръв път заедно на сцена"}
{"url": "https://www.monitor.bg:443/bg/a/view/stachka-na-letishtata-blokira-germanija-154172", "text": "Сериозни проблеми във въздушния трафик в Германия се очакват заради стачка на служителите по сигурността, съобщават местните медии. Протестът ще засегне летищата в Дюселдорф, Кьолн-Бон и Щутгарт, където вероятно много полети ще закъснеят или ще бъдат анулирани. Служителите по сигурността настояват за по-високи заплати и за по-добри условия на труд. В понеделник със същите искания стачкува персоналът на летището в Берлин. От българското Министерство на външните работи препоръчаха на пътуващите от и до засегнатите от стачката германски летища предварително да се свържат с авиокомпанията за актуална информация за самолетния трафик.", "date": "2019.01.10", "title": "Стачка на летищата блокира Германия "}
{"url": "https://www.monitor.bg:443/bg/a/view/sprjaha-raztakavaneto-na-uchenici-za-olimpiada-154154", "text": "Разпределението на учениците по училища за областния кръг от олимпиадата по математиката в столицата стана повод за спорове, а някои майки бяха готови да обжалват до Регионалния инспекторат на образованието в София. Първоначално хлапетата от 4-ти до 7-и клас от район „Младост“ трябваше да се борят с математически изчисления в 56-о СУ „Проф. Константин Иречек“ в „Люлин“. Няколко часа след проверка на „Монитор“ и въпрос на какъв принцип се разпределят в училища хлапетата от РУО-о заявиха, че малчуганите от „Младост“ все пак ще останат в квартала си и олимпиадата за тях ще се проведе в 125 СУ „Проф. Боян Пенев“. Във вторник на сайта на Инспектората се появи разпределението на учениците по школа за областния кръг. От него ставаше ясно, че на 2-ри февруари деца от 4-и до 7-и клас от училищата в райони „Банкя“, „Връбница“, „Илинден“, „Красна поляна“, „Люлин“, „Младост“, „Нови Искър“, „Овча купел“ и „Надежда“ трябва да явят в 56-о СУ „Проф. Константин Иречек“, което се намира в „Люлин“. Школото е удобно и съседство за всички родители с изключение на тези от „Младост“, които за да оставят хлапетата си на време на олимпиадата. Първоначално шефката на РУО Ваня Кастрева обясни за „Монитор“, че изборът на училище става спрямо класираните деца в районите, капацитета на школото и неговия опит в провеждането на състезания и олимпиади, както и дали има удобен транспорт. С оглед на големия брой деца от „Младост“ 125 СУ „Проф. Боян Пенев“ се съгласява да проведат областният кръг и да съберат всички деца от столичния квартал. Подобна е и ситуацията с класираните децата от район „Оборище“. Учениците от 4-и до 7-и клас трябва да минат целия център, за да стигнат до НПМГ „Акад. Любомир Чакалов“ в „Лозенец“. Там те ще решават задачи заедно с кварталните деца. От РУО обясниха, че най-голяма част от класираните ученици от „Оборище“ били от СМГ „Паисий Хилендарски“ – 94. Това означавало, че те може да не са от квартала, тъй като след 5-и клас учениците не избирали най-близкото им училище. По данни на РУО общо от олимпиадата по математиката в столицата. Най-много от тях били най-малките – четвъртокласниците. Те са близо една трета от всички математици – 648. Петокласниците пък са най-малко – 157. Шестокласниците и седмокласниците са съответно 233 и 304 хлапета. Всички 656 ученици от 8-и до 12-и клас ще бъдат събрани в СМГ. От тях най-много са девети клас – 225, а най-малко в 12-и – 63.", "date": "2019.01.10", "title": "Спряха разтакаването на ученици за олимпиада  "}
{"url": "https://www.monitor.bg:443/bg/a/view/makedonija-obsyjda-promeni-v-konstitucijata-glasuvat-gi-v-petyk-154173", "text": "Македонският парламент трябва да гласува конституционните промени за изменение на името на страната на Република Северна Македония. Заседанията започнаха още в сряда вечерта, но беше прекъснато от председателя на парламента Талат Джафери след обръщението на премиера Зоран Заев, за да може всеки депутат да получи стенограма от речта на министър-председателя. Пред парламента Заев заяви, че с постигнатите договорености с Гърция става възможно още тази година да започнат преговорите за членство в Европейския съюз. Той заяви, че македонците получават кристално и недвусмислено потвърждение за своята идентичност, тъй като Гърция вече не оспорва правото им на самоопределение, а македонският език ще се използва във всички институции, в Евросъюза и в НАТО. За приемането им е необходимо мнозинство от две трети в 120-местния парламент - т.е. 80 депутати. Засега не е известно дали премиерът Зоран Заев ще се осмели да приеме тези искания, тъй като от друга страна знае, че може да загуби гласовете на изключените от ВМРО-ДПМНЕ депутати, които действат като независими. Мнозинство от две трети за приемане на конституционните промени все още няма, заяви премиерът Заев в интервю за телевизия Сител и добави, че това остава неизвестно до самия акт на гласуването. Все пак той изрази увереност, че целият процес ще мине и в Република Македония, и в съседна Гърция, тъй като и двете страни искат най-сетне да се сложи край на почти тридесетилетния спор. Заев подчерта, че исканията на Алианса за албанците са били от техническо естество и са приети, а по отношение на останалите искания /на Беса/, за които се преговаря, поясни, че се търси най-доброто решение за гражданите от албански етнически произход. Опозиционната партия Беса в Република Македония остава на твърдата си позиция - ако не бъдат удовлетворени техните искания, няма да гласуват \"за\" конституционните промени, съобщава информационният сайт Фактор. Представители на Беса потвърдиха позицията си при гостуване в медиите. Двете искания, поставени от партията, са да няма македонско гражданство за албанците и да няма защита само за македонската диаспора, а да бъде записано \"защита на диаспората на Македония\". \"Ако не решим проблема и не влезем в ЕС и НАТО, ще закъсняваме икономически след всички, хората ще започнат да се изселват, Македония ще се изпразни\", каза Любчо Георгиевски от ВМРО-ДПМНЕ. Същевременно гръцкият премиер Алексис Ципрас заяви в телевизионно интервю, че ще поиска вот на доверие от парламента, ако партията Независими гърци, по-малкият партньор в управляващото мнозинство, оттегли доверието си в кабинета, съобщава агенция АНА-МПА. В интервюто си пред гръцката телевизия OPEN Ципрас уточни, че ще поиска вота на доверие преди внасянето на Преспанското споразумение за ратификация в гръцкия парламент. Премиерът обаче изрази увереност, че лидерът на Независими гърци Панос Каменос няма да оттегли подкрепата си за правителството. В петък се очаква среща между Ципрас и Каменос, която е смятана за решаваща за бъдещето на гръцкото правителство. Каменос многократно е заявявал, че партията му ще се оттегли от кабинета в момента, в който споразумението със Скопие бъде внесено в парламента, защото се противопоставя на неговите клаузи и преди всичко на използването на името \"Македония\" в названието на северната гръцка съседка. На този фон германският канцлер Ангела Меркел пристигна на двудневно посещение в Атина, което ще е първата й визита в Гърция за последните четири години. Меркел има среща с гръцкия премиер Алексис Ципрас, с президента Прокопис Павлопулос, с лидера на опозиционната партия Нова демокрация Кириакос Мицотакис.  Според информации на гръцки медии се очаква Меркел да обсъди с гръцките представители международни и регионални въпроси, икономически въпроси и инвестициите. Основно внимание обаче вероятно ще бъде отделено на проблема, свързан с перспективата за ратификация от гръцкия парламент на Преспанското споразумение със Скопие. Около две хиляди гръцки полицаи ще следят за сигурността по време на визитата на Меркел. Лидерът на Европейската народна партия Манфред Вебер, който е кандидат за председател на Европейската комисия на предстоящите избори, заяви, че е необходимо решение за спора между Атина и Скопие и отваряне на европейската перспектива за Македония.", "date": "2019.01.10", "title": "Македония обсъжда промени в конституцията, гласуват ги в петък (ОБЗОР)"}
{"url": "https://www.monitor.bg:443/bg/a/view/vasil-velev-shampioni-sme-po-skyp-promishlen-tok-v-evropa-154150", "text": "Има риск от лятото и домакинствата да плащат повече, казва в интервю пред \"Монитор\" председателят на Асоциацията на индустриалния капитал у нас. - Искам първо да стане ясно, че става дума за едно много сериозно увеличение на цените на енергията на свободния пазар. То е десетки проценти. Последните два месеца увеличението е дори 50%. В отделни дни сме абсолютни шампиони в Европа. Влязохме дори в световните агенции. Цената от последните два месеца е сред най-високите в Европейския съюз, като при нас допълнително се прибавя и таксата „задължения към обществото“. Като се сравняват цените на борсите, би трябвало към нашата да се добави и тази такса, защото другите страни нямат американски централи, за които плащат над пазара по дългосрочни договори. Така че сравнението с останалите борси не е коректно, ако не се добавя и тази такса. Най-накрая предприятието плаща освен цената на борсата, и „задължение към обществото“. - От тук по-скоро идва разминаването със схващането, че при нас цените не са по-високи от останалите страни. А ръстът спрямо миналата година, е както казах, 50%. Тук не става дума за природно бедствие или някаква непреодолима сила, а просто за недобро функциониране на пазара - на продавачите, на КЕВР, на борсите. Затова ние настояваме за спешни мерки. Ако ситуацията не се промени, това ще доведе до ръст на инфлацията. Навсякъде, където може да бъде прехвърлен този ръст на цената на еленергията върху крайния продукт, ще бъде направено. Най-лесно е където има монопол. Разбира се, може да не отидете на почивка и да не карате ски, но не може да си позволите да не си купувате храни от първа необходимост. Там, където конкуренцията не позволява да се увеличи цената, това ще е за сметка на производителя. Там ще се наложи да се ограничат продажби. На международните пазари имаме дългосрочни договори, не можем да обясним на партньорите си, че вдигаме цените, защото тук имаме неразбории с пазара на електроенергия. Износът ще бъде ударен. Това ще доведе до ограничаването на дейността на някои предприятия и съответно до ограничаване на ръста на икономиката и на доходите. От една страна цените ще се увеличават, от друга - ще се задържат заплатите. И най-накрая от 1 юли ще се увеличат и цените за бита, защото няма как да не се случи. - Ако се запази тази ситуация на свободния пазар, неминуемо ще се вдигне цената на тока за бита. - В отделни дни е така. Ние сме със средна цена, по-висока от тази във Франция, Италия, Швейцария, Чехия, Австрия. Това важи за цялата първа седмица от новата година. - Ситуацията е непредсказуема, компаниите получават предизвестия от доставчиците на еленергия, че направо прекратяват доставките. Настояваме за енергични действия, за да не се стигне дотам. Но ако ситуацията се задържи такава, няма съмнение, че ще се стигне до фалити. - Не само на малки. При рязко поскъпване на цената, ако няма възможност за прехвърляне на това поскъпване върху клиента, няма да има друг изход. Не може дълго време да се работи на загуба - или ще се ограничи дейността, или ще спре производство. - Това, което може да се плати, като увеличение на заплатите, ще трябва да се плати като увеличение на цената на тока. И то в най-добрия случай. В по-лошия случай е ограничаване на дейността и намаляване на персонала. И обяснението, че нищо не се е случило, е недопустимо. Само че ние не говорим за години назад във времето, а за последните две месеца, където е факт увеличение с 50%. Няма достатъчно предлагане на борсата, пазарът е тесен, цените се манипулират. - - В това число е и България. Тази статистика не е учудваща. Ние от три години обясняваме, че няма кой да работи и че е необходимо да се внасят човешки ресурси. Икономиката така или иначе расте - през последните години устойчиво има ръст с около 3%. В същото време всяка година се пенсионират по 100 000 души, а на пазара на труда постъпват 60 000 души. Така че всяка година губим като потенциал 40 000 души. И тук не отчитаме миграцията. В същото време няма внос на човешки ресурси. - Навсякъде. Няма сфера без проблеми и дефицит на кадри. Като започнем от най-висококвалифицираните - сферата на високите технологии и IT сектора, преминем през машиностроене, електротехника, строителство, селско стопанство и достигнем до нискоквалифицираните. Търсят се медицински сестри, пилоти, шофьори в градския транспорт и др. Виждаме го дори като граждани - в ниското качество на ремонтите по улиците, в лошото обслужване и др. - В момента не мога да дам прогноза точно заради извънредната ситуация на пазара за електроенергия. Ние не можем да го приемем за нещо нормално. Така че трябва да се предприемат мерки и това да се промени. Роден е на 1 април 1959 г. Завършил е Техническия университет в София, специалност “Автоматика” Бил е преподавател по “Управление на нестопански организации” в Университета за национално и световно стопанство Последователно е бил изпълнителен директор на фондация “Еврика”, управляващ съдружник на “БИК Холд”, а от 1999 г. е изпълнителен директор на “Стара планина Холд” АД", "date": "2019.01.10", "title": "Васил Велев: Шампиони сме по скъп промишлен ток в Европа"}
{"url": "https://www.monitor.bg:443/bg/a/view/podavame-danychni-deklaracii-ot-dnes-153628", "text": "Физическите лица могат да подават годишната си декларация за облагане на доходите за 2018 година от днес. Декларацията може да се подава чрез електронната услуга и на хартиен носител в офисите на НАП. Подаване на Декларации за облагане с корпоративни данъци чрез електронната услуга също започна също от днес, 10 януари. Заради промени в данъчните и счетоводните закони, според които счетоводителите трябваше да приключат финансовата година до 10 януари и да отчетат пред НАП на кого какви суми са изплатили, данъчната кампания стартира от днес. Заплащането на старите задължения към хазната ще се плащат първо, а след това новите налози, с цел по-голяма събираемост и по-ниски лихви за длъжниците. Основите промени са разписани в Закона за местните данъци и такси, Закона за облагане доходите на физическите лица и ДОПК. От началото на годината кметствата започнаха проверки на собствениците на повече от един имот, които са декларирали един или няколко от тях като основно жилище. Сега за имот, който е основно жилище, се дължи местен данък с 50 на сто намаление. Заради многото злоупотреби обаче бонусът отпада за всеки, който е обявил за основно повече от едно жилище. При нарушение, засечено от кметовете, те ще начислят в пълен размер налога за всички жилища. Отпадна и ползваното досега облекчение за основно жилище при таксата за битови отпадъци, което се изразяваше в освобождаване от плащане на първата и втората ѝ компонента - такса за услугата по сметосъбиране и сметоизвозване и за обезвреждане на битови отпадъци и депо. Нотариусите при сделки с автомобили вече ще са длъжни да извършват проверка дали са платени всички дължими данъци върху МПС-то чрез системата за обмен на информация между няколко министерства и общината. В момента такава проверка се прави само ако купувачът изрично я поиска. При ползването на данъчните облекчения за млади семейства, за деца и за деца с увреждания е отпаднало задължението към данъчната декларация да има документ от половинката, че той няма да ползва бонуса. Ако бъдат уличени в неправомерно ползване, двамата родители ще възстановят частта, която са ползвали, без да им се полага. И двамата родители на деца с увреждания вече имат възможност да ползват облекченията, ако доходите им не позволяват те да се приложат от единия родител. Целта е и семейства с по-ниски доходи да ползват пълния размер на отстъпката. Сумите вече се закръгляват и стотинките изчезват от декларациите. Самоосигуряващите се лица ще подават годишната данъчна декларация, както и всички други справки и декларации само по електронен път. В момента подаването на декларацията за дължими данъци е регламентирано само за предприятията - платци на доходи, които са задължени да удържат и внасят данъци.", "date": "2019.01.10", "title": "Обявяваме приходите си от днес"}
{"url": "https://www.monitor.bg:443/bg/a/view/valeji-ot-snjag-i-dyjd-v-cjalata-strana-154169", "text": "Жълт и оранжев код за значителни валежи от дъжд и от сняг обявиха синоптиците от Националният институт по метеорология и хидрология при МОН. Кодът е оранжев в пет области заради очаквани проливни валежи. Те са: Смолян, Кърджали, Хасково, Ямбол и Бургас. Там се очаква да паднат между 35 и 50 литра на кв. метър. Жителите на морските области ще трябва да се пазят и от вятъра - той временно ще се усилва от юг-югоизток и ще е с пориви до 20 метра в секунда. Докато валежи от дъжд ще има главно в южните и източните части на страната, в Северозападна България те ще са от сняг. Жълт код е обявен в 11 области - в 7 от тях заради сняг, в останалите - заради дъжд. В една от 11-те - Кюстендил - прогнозата е и за дъжд, и за сняг. Сняг ще вали в: София, София област, Перник, Враца, Видин и Монтана. Очаква се да се образува снежна покривка до около 10 см, а в планинските части тя да достига 15 см. Жълт код заради дъжд е валиден за областите Сливен, Варна и Добрич, а очакваните количества - 25-35 л/кв.м.", "date": "2019.01.10", "title": "Валежи от сняг и дъжд в цялата страна"}
{"url": "https://www.monitor.bg:443/bg/a/view/169-snegorina-chistjat-sofija-154170", "text": "169 снегорина работят на терен в София. Това съобщи на ранен брифинг столичният кмет Йорданка Фандъкова. Тя уточни, че в различните райони на столицата валежите са с различен интензитет и затова техниката е разпределена по целесъобразност. Започнало е приоритетното почистване на спирки, подходи към подлези и тротоари. Градският транспорт се движи без проблеми. Фандъкова призова гражданите да почистят прилежащите площи към сградите, а шофьорите да карат адекватно на зимните условия. 162 души са пренощували в кризисните центрове към Столичната община. При над 5% непочистени участъци, от Общината няма да плащат на почистващите фирми, както е по договор, каза Фандъкова.", "date": "2019.01.10", "title": "169 снегорина чистят София"}
{"url": "https://www.monitor.bg:443/bg/a/view/katastrofa-zatvori-ednoto-platno-na-trakija-pri-km143-154168", "text": "Движението по АМ \"Тракия\" в посока Бургас се осъществява само в активната лента при км 143 в поради пътно произшествие, съобщиха от Агенция \"Пътна инфраструктура\". Шофьорите да се движат с повишено внимание и съобразена скорост, съветват от АПИ. От 10:30 до 13:30 часа движението в тунел „Правешки ханове“ на автомагистрала „Хемус“ в посока Варна ще бъде ограничено заради оглед на осветителната система. Трафикът ще минава двупосочно в тръбата за София. От 13:30 до 16:30 часа пък ще бъде спряно движението в тръбата за София и автомобилите ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.10", "title": "Катастрофа затвори едното платно на „Тракия“ при км143"}
{"url": "https://www.monitor.bg:443/bg/a/view/chetvyrt-chas-razhodka-pri-minusovi-temperaturi-zakaljavat-deteto-154142", "text": "Четвърт час разходка при минусови температури закаляват детето и го правят устойчиви на зимните вируси. Ако живакът на термометъра е 0 или над нея тя може да продължи и половин час. Малчуганът обаче трябва да е облечен топло. Това не означава той да е с много дрехи, които да му пречат да се придвижва. Тъй като закаляването става с възздуха, водата и слънцето, кожата му трябва да може да диша, затова облеклото трябва да е свободно, по възможност от естествени материи, тъй като те позволяват деликатна, естествена вентилация. Това се налага, тъй като закаляването чрез въздух се осъществява не само, когато то е голо, но и когато е облечено. Затова кожените кожухчета и елеци, както и шапки не са добър вариант. Те ограничават движенията, затоплят пректалено много и изнеждат организма. Когато изведете малчугана на разходка с цел закаляване, не го карайте да бърза или да тича. Оставете го да се движи с темпото, което му харесва. Внимавайте обаче въздухът на улицата да не е много влажен, тъй като той отнема повече топлина от сухия, затова и човек изстива повече на влажни места. Вятърът също увеличава загубата на топлина. Еднократно обтриване на личицето на детето със сняг ще подпомогне закалителния процес. След тази процесдура обаче, изтрийте влагата с книжна кърпичка или салфетка. Ако навън има силно слънце, преди да излезете от вкъщи, намажете бузките и нослето на малчугана с детски крем. Така ще предотвратите евентуални зачервявания и изпръхване на кожата, които се появяват в резултат на изгарянията, които могат да се получат и през зимата. Всяко закаляване трябва да се прави постепенно и системно, за да даде резултат и да се съобрази с особеностите на детския организъм. Не се притеснявайте, че не сте започнали по-рано. По-важно е системността при провеждане на закалителните процедури, които се правят през цялата година и без резки въздействия, особено когато са без предварителна подготовка. Започнете процеса със закаляване у дома, като измивате личицето му с хладка вода. Идеалната температура на стаята, в която играе и спи закаленото дете е 20-22 С. Тези градуси се считат за здравословни, защото от една страна, предпазват от прегряване, а от друга – от простуда. Дали му е било студено можете да разберете по това дали краката му са топли след вдигане от сън. Проветрявайте жилището, дори през зимата, като отваряте прозорците два – три пъти дневно по 5-10 минути като през това време детето или излиза от стаята, или се завива добре. Децата трябва да се приучат да излизат на разходка от най-ранна детска възраст през всички сезони на годината и при всяко време освен при силен дъжд, силен вятър и гъста мъгла. През пролетта и лятото закалителните процедури трябва да са по-продължителни и към тях да се включат продължителните разходки сред природата, поне веднъж седмично няколкочасова разходка в парка или ектскурзия извън града, посещение на басейни и плаж. Въздушните бани са задължителен елеменвт от закаляването. Те са подходящи за всички възрасти. Когато температурата навън или у дома е 23 – 25 градуса малчуганът се съблича по бельо за 4 – 5 минути, след това се облича отново. След две седмици времето може да се увеличи до 10 минути, а за по-големите деца и до 20 минути. По време на въздушните бани хлапетата не бива да тичат, за да не се изпотят.", "date": "2019.01.10", "title": "Четвърт час разходка при минусови температури закаляват детето  "}
