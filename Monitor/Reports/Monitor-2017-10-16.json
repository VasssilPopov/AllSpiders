{"url": "http://www.monitor.bg/a/view/33074-%D0%9F%D1%80%D0%B5%D0%B4%D0%BB%D0%B0%D0%B3%D0%B0%D1%82-3%D1%82%D0%BE%D0%BD%D0%B5%D0%BD-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BE%D1%82-%D0%BC%D0%B5%D1%81%D0%B8%D0%BD%D0%B3-%D0%BD%D0%B0-%D0%BA%D0%B0%D0%BD-%D0%A2%D0%B5%D1%80%D0%B2%D0%B5%D0%BB/", "text": "\n                     \n\nВисока 9-метрова конна фигура, отлята от  месинг , изобразяваща кан Тервел с вдигнат меч ще бъде монтирана на мястото на разрушеното старо старозагорско кметство в центъра на града, проектът е на скулптора Борис Борисов и архитекта Милен Маринов. За отливането на фигурата ще се нужни минимум 3 т от метала, а мемориалът ще струва поне 300 000 лв.\n\nОт ръководството на СБХ се разграничиха от проведения тази пролет конкурс, трима от четиримата представители на съюза категорично отказват  да подпишат протокола.\n\nПо думите на председателя на СБХ Любен Генов конкурсът бил „витринен“ и затова отказвали да легитимират резултатите му . Въпреки острата реакция спечелилият първото място проект ще бъде внесен за разглеждане в експертния съвет при Министерството на културата, заявиха от община Стара Загора. Отсъствието на архитекти и представители на общинската администрация в журито от там оправдаха с …липсваща нормативна база за произведения на монументалното изкуство.\n\n Тъй като мястото, определено с решение на старозагорските съветници за ситуиране на паметника през 2015 г. попада във втората зона на археологическия резерват „Верея- Августа Траяна“ ще бъде поискано разрешението и  от  националния институт за недвижимо културно наследство.\n\nОт инициативния комитет с почетен съпредседател проф. Божидар Димитров настояват фигурата да бъде отлята и монтирана през следващата година, когато се навършват 13 столетия от победата на владетеля над арабите край Константинопол.Официалното му откриване щяло да бъде своеобразна кулминация за председателството на България в ЕС.\n\n „Предстои да се издаде виза за изграждането, не се предвижда някакво обществено обсъждане на спечелилия първото място в конкурса проект.“, заяви главният архитект на община Стара Загора Виктория  Грозева , но не се ангажира с крайна дата за окомплектоване на документите и внасянето им в МК.\n                    ", "date": "2017.10.16", "title": "Предлагат 3-тонен паметник от месинг на кан Тервел     "}
{"url": "http://www.monitor.bg/a/view/64631-%D0%95%D0%BA%D0%B8%D0%BF-%D0%BD%D0%B0-%D0%A0%D0%BE%D0%B9%D1%82%D0%B5%D1%80%D1%81-%D0%B7%D0%B0%D1%81%D0%BD%D0%B5-%D1%80%D0%BE%D0%B4%D0%BE%D0%BF%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D0%94%D1%80%D0%B0%D0%B3%D0%B8%D0%BD%D0%BE%D0%B2%D0%BE/", "text": "\n                    Екип на английската информация агенция“ Ройтерс“ бе във велинградското село Драгиново, където засне сватбен ритуал по местните родопски обичаи и украсяването на булката. Това разказа пред Агенция Монитор експертът“ Връзки с обществеността“ на община Велинград Бояна Кирилова, приятелка на младоженката. Връзката с журналистите от Острова направил Пламен Цанков, хореограф на ансамбъла за автентичен фолклор към Народно читалище“ Методи Драгинов“ в  село Драгиново, който единствен се занимава с традиционното облепване на лицето на булката с фолио и мъниста. По принцип, англичаните отдавна имали желание да заснемат кадри от подготовката и самата сватба в този край на Родопите, но досега местните хора не били съгласни да покажат обичаите си за този знаменателен ден. След като булката Десислава Лилова дала съгласието си, екипът британски репортер и оператор пристигнали в най-голямото велинградско село и заснели тържественото събитие, за което ще направят филм в Англия. Сватбата в Драгиново е автентичен ритуал и за нея се кани цялото село. Церемонията продължава няколко дни. Десислава  и съпругът й се венчали в четвъртък  в джамията.  В петък Пламен е рисувал и лепил лицето на булката. Това е стар обичай, който се нарича още „ тельосване“. В миналото се правел от жените, а сега в селото го прави само Пламен. Булките се лепят с варак и мъниста.Според обичая в Драгиново всички гости трябва да разгледат чеиза на булката, готвен от нея години наред. Той  се извозва с камион до къщата, където младоженците ще живеят занапред, и се излага в отделна стая. Задължително трябва да е от пода до тавана на стаята. Чеизът включва плетени и везани чорапи, възглавници, кърпи, покривки, терлици, завивки, торби.Самата сватбена трапеза включва халва и кешкек, приготвен от едро смляна царевица и месо, по стара рецепта.Жените се обличат в пъстри одежди, изработени ръчно от тях самите, и включват цветни забрадки, плетени високи чорапи с бродерия и втъкани сребърни и златни нишки, престилки, тъкани на стан.  \n\n\n                    ", "date": "2017.10.16", "title": "Екип на „Ройтерс“ засне родопска сватба в Драгиново"}
{"url": "http://www.monitor.bg/a/view/86264-%D0%91%D0%BE%D1%80%D0%B8%D1%81%D0%BE%D0%B2-%D0%A9%D0%B5-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0%D0%BC%D0%B5-%D0%B0%D1%80%D0%BC%D0%B8%D1%8F%D1%82%D0%B0-%D1%87%D1%80%D0%B5%D0%B7-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE/", "text": "\n                    \n                    ", "date": "2017.10.16", "title": "Борисов: Ще модернизираме армията чрез индустриално сътрудничество"}
{"url": "http://www.monitor.bg/a/view/71025-%D0%92-%D0%A5%D0%B0%D1%81%D0%BA%D0%BE%D0%B2%D0%BE-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D1%83%D0%BB%D0%B8%D1%86%D0%B8-%D0%BF%D1%80%D0%B5%D0%B4-%D0%BF%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D0%BA%D0%BC%D0%B5%D1%82%D0%B0/", "text": "Двамата с Добри Беливанов заедно джиткаха из Монако\n                    Прочулият се с екскурзията до Монако и отказа да подаде оставка, въпреки натиска на премиера Борисов и ГЕРБ кмет на Хасково Добри Беливанов се забърка в нов скандал. Фирмата, спечелила обществената поръчка за реновиране на част от улиците в Хасково е асфалтирала пред фирмената база и пред хотела на бившия депутат Иван Стаматов. Именно бизнесменът Стаматов беше нарочен, че е осигурил воаяжа на Беливанов до Монако.\n\nОт фирмата са се престарали, като освен улиците пред хотел „Европа“ са асфалтирали и частните паркоместа пред него. За нарушението алармираха гневни хасковлии. Социалните мрежи прегряха с обвинения, че се асфалтира избирателно.\n\nЧаст от коментарите бяха доста пиперливи по адрес на кмета и дериктно го обвиниха, че се отблагодарява на бизнесмена за скандалното им съвместно пътуване из Южна Франция.\n\n„Асфалтират се улици в Хасково, където е преценено, че има нужда. Ремонтите по улиците вече са пред завършване. Не е разпореждано от общината да се асфалтират паркоместа и ако това вече е направено ще е за сметка на собственика им. Не търсете под вола теле“, коментира кметът Добри Беливанов.\n\nЩо се отнася до асфалтирането на отбивката от бул. „Освобождение“ там имало още поне десетина фирми, важни за икономиката на Хасково. Именно шефовете на другите фирми, а не Иван Стаматов, са настоявали за асфалтирането, допълни Беливанов. От неговата администрация съобщиха, че предстои асфалтиране и велоалеята в парк „Кенана“. Именно велоалеята, която е в трагично състояние и минава край хотела на Стаматов отприщи гнева на хората и съмненията за избирателно и приятелско асфалтиране.\n\n„Не виждам нищо нередно и скандално в асфалтирането. Моите фирми плащат местни данъци от повече от 20 години. До момента сме платили повече от половин милион лева и насреща може да има една нормална инфраструктура“, заяви бизнесменът Стаматов. Той за пореден път отрече да има автомобил „Бентли“ и да е разхождал с него кмета Беливанов из Западна Европа.\n                    ", "date": "2017.10.16", "title": "В Хасково ремонтират улици пред приятел на кмета"}
{"url": "http://www.monitor.bg/a/view/55402-%D0%9A%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D1%81%D0%B0%D1%82%D0%B5%D0%BB%D0%B8%D1%82-%D0%A2%D1%8F%D0%BD%D0%B3%D1%83%D0%BD1-%D0%BC%D0%BE%D0%B6%D0%B5-%D0%B4%D0%B0-%D1%83%D0%B4%D0%B0%D1%80%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Китайският сателит Тянгун-1, който излезе извън контрола на Китайското национално космическо управление може да падне в Европа на територията на България, Албания или Турция \"и надолу\", съобщи полското \"Радио Зет\", което цитира д-р Якуб Бохински от Научен център \"Коперник\".Според най-новите информации изстреляният през 2011 година спътник, чието име в превод означава \"небесен дворец\" увеличава скоростта си и скоро може да се разбие в Земята. Китайските власти признаха, че са изгубили контрол над \"двореца\" и са предупредили ООН, че през следващите месеци до април 2018 може да се стигне до сблъсък със Земята.Експертите твърдят, че по-голямата част от космическия модул ще изгори в атмосферата, още повече, че теглото на този спътник - 8.5 тона не е толкова голямо, в сравнение с други \"изтървани\" станции. За сравнение падналата на Земята в края на 70-те години на миналия век \"Скайлаб\" е тежала 70 тона, а руският сателит \"Глонасс М\", който падна преди пет години в Тихия океан е тежал 100 тона. Въпреки това, според д-р Бохински на Земята се очаква да паднат отломки с единично тегло до 100 килограма. По думите на експерта точното място на некотролируемото падане ще стане ясно буквално часове преди сблъсъка. Китайските власти твърдят, че наблюдават ситуацията и ще информират непрекъснато страните, застрашени непосредствено от падането на станцията.Въпреки, че все още не може да се посочи точното място, д-р Бохински е категоричен, че Полша е извън опасност. Сателитът може да падне в Европа южно от 43-ти северен паралел, като това може да бъде територията на Турция, Албания и България, но диапазонът е до 43-градуса южна ширина.От Института за космически изследвания и технологии към БАН обясниха пред „Монитор“, че не са запознати с информацията, но ни увериха, че ще я проверят.„Ще проверим за какво става дума и дали източникът е достоверен. В момента действаме по други проекти, които трябва да приключим до петък, но ще проучич въпроса“, коментира проф. Георги Сотиров.\n\n\n                    ", "date": "2017.10.16", "title": "Китайският сателит Тянгун-1 може да удари България (КАРТА)"}
{"url": "http://www.monitor.bg/a/view/79042-%D0%A4%D1%80%D0%B0%D0%BD%D1%86%D1%83%D0%B7%D0%B8-%D0%B4%D0%B0%D1%80%D0%B8%D1%85%D0%B0-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B8-%D0%BA%D0%BE%D0%BB%D0%B8%D1%87%D0%BA%D0%B8-%D0%B8-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%B8-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Френската асоциация „Сервир сан фронтиер”/Услуги без граници/ дари на Многопрофилната болница за активно лечение-Велинград 11 инвалидни колички, 4 ортопедични легла, 32 матрака, 22 фотьойла, 3 проходилки, 44 бастуни и патерици, 3 тоалетни стола и 111 кашона различни медицински материали. Асоциацията прави дарение на общинската болница не за първи път.Кметът на община Велинград д-р Костадин Коев посрещна в кабинета си президента на асоциацията Яник Валет, за да изкаже своята благодарност за направеното дарение. Д-р Жеко Чешмеджиев- управител на МБАЛ-Велинград също изрази задоволството  и благодарността си за получените материали.\n                    ", "date": "2017.10.16", "title": "Французи дариха инвалидни колички и медицински материали на болницата във Велинград"}
{"url": "http://www.monitor.bg/a/view/17901-640-%D1%83%D1%87%D0%B5%D0%BD%D0%B8%D1%86%D0%B8-%D0%BE%D0%B1%D1%83%D1%87%D0%B5%D0%BD%D0%B8-%D0%BA%D0%B0%D0%BA-%D0%B4%D0%B0-%D1%80%D0%B5%D0%B0%D0%B3%D0%B8%D1%80%D0%B0%D1%82-%D0%BF%D1%80%D0%B8-%D0%B1%D0%B5%D0%B4%D1%81%D1%82%D0%B2%D0%B8%D1%8F/", "text": "\n                    От началото на учебната година 640 ученици са преминали през обучения за реакция при кризи на изградения от Столичната община Полигон. Учениците от трети и четвърти клас на 104 ОУ ” Захари Стоянов”, 72 ОУ „ Христо Ботев” 4, 11 ОУ „Св. Пимен Зографски“, 105 СУ „Атанас Далчев”, 119 СУ „Акад. Михаил Арнаудов” са били запознати с правилата за поведение и реакция при различни природни бедствия, аварии и кризи, съобщиха от „Московска“ 33\n\nПолигонът разполага вибрационна площадка и още 5 други модулни площадки, оборудвани с техника за различни кризисни ситуации, както и с две учебни зали, в които се представят филми с азбуката на оцеляването при различни природни бедствия. Учениците са получили практически знания за реакции при наводнение, земетресение и пожар. На открито били представени обучение по безопастност на движението, спасяване на бедстващ от алпинисти, издирване на пострадал под руини при земетресение с вибрафон и гасене на пожар.\n\n \n                    ", "date": "2017.10.16", "title": "640 ученици обучени как да реагират при бедствия"}
{"url": "http://www.monitor.bg/a/view/34494-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B0%D0%B2%D0%B8%D0%B0%D1%86%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D1%81%D0%B2%D0%BE%D1%8F-%D0%BF%D1%80%D0%B0%D0%B7%D0%BD%D0%B8%D0%BA/", "text": "\n                    На 16 октомври Българската военна авиация ще отбележи своя празник и 105 години от първата в света бомбардировка от въздуха, извършена от българските пилоти Радул Милков и Продан Даракчиев по време на Първата световна война.\n\nБлагодарение на това пада считаната за непревземаема Одринска крепост. В годините българската авиационна идея укрепна и с героизма на шепата авиатори, защитници на столицата при бомбардировките през Втората световна война, сред които и българката торпила кап. Димитър Списаревски.\n\nПрез всички тези над 100 години Българската военна авиация има и своите сривове, но има и своите авиоконструктори, които разнасят славата на България по цял свят и в страни със супер развита авиация. Това са Харалампи Джамджиев, Асен Йорданов, Цветан Лазаров, Иван Ночев, Кирил Петков. \n                    ", "date": "2017.10.16", "title": "Българската авиация отбелязва своя празник"}
{"url": "http://www.monitor.bg/a/view/55266-%D0%9E%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%9C%D0%B0%D1%8F-%D0%9C%D0%B0%D0%BD%D0%BE%D0%BB%D0%BE%D0%B2%D0%B0-%D0%92-%D0%91%D1%80%D0%B0%D1%82%D0%B8%D1%81%D0%BB%D0%B0%D0%B2%D0%B0-%D1%81%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D1%85%D0%BC%D0%B5-%D1%81%D1%80%D0%B5%D1%89%D1%83-%D0%B4%D0%B2%D0%BE%D0%B9%D0%BD%D0%B8%D1%8F-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BF%D1%80%D0%B8-%D1%85%D1%80%D0%B0%D0%BD%D0%B8%D1%82%D0%B5/", "text": "\n                    Обединихме се заедно с лидери от източноевропейските страни в общ фронт срещу двойните стандарти при храните на среща в Братислава, каза в студиото на „Здравей, България“ по Нова телевизия омбудсманът Мая Манолова. Тя се завърна от Словакия тази нощ.\n\n„Настоявах за промяна в европейското законодателство, което да забранява предлагането на храни от един и същ бранд с различно качество, както и контролът на храните да се осъществява от единен европейски орган“, каза Манолова.\n\nДвойните стандарти при храните в различните държави премиерът на Унгария е нарекъл „хранителен геноцид“, добави още омбудсманът. На срещата в словашката столица представител на голяма хранителна компания казал, че слагат подлсадител в храните, защото е по-полезно, а не захар. Причината - някои от гражданите били на диета, разказа с недоумение Манолова.\n\nОмбудсманът обяви, че България трябва да стане лидер по темата с второ качество храни по време на европредседателството, когато да направи и форум, поставен на борбата срещу двойните стандарти.\n\n \n                    ", "date": "2017.10.16", "title": "Омбудсманът Мая Манолова: В Братислава се обединихме срещу двойния стандарт при храните"}
{"url": "http://www.monitor.bg/a/view/10459-%D0%A8%D0%B5%D1%81%D1%82%D0%B8%D0%BC%D0%B0-%D0%BE%D1%82-%D0%BE%D1%81%D0%B5%D0%BC%D1%82%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    Шестима от общо осем задържани при спец-акция в Русе остават в ареста.\n\nСред арестуваните бяха брат на депутат и синът на началник в КАТ-Русе. Те са заподозрени в организиране на престъпна група.\n\nОсвободена под парична гаранция е съпругата на депутатския брат. Илия Стоилов е бизнесмен – собственик на заведения и заложна къща. Сочен е за лидер на бандата. Съпругата му е освободена под гаранция, защото няма кой да се грижи за синът им. Един от арестуваните беше пуснат под домашен арест, заради опасност да се влоши здравословното му състояние.\n                    ", "date": "2017.10.16", "title": "Шестима от осемте задържани остават в ареста"}
{"url": "http://www.monitor.bg/a/view/32584-%D0%A2%D1%80%D0%B8%D0%BC%D0%B0-%D1%81-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%BF%D1%80%D0%B8-%D0%B4%D0%B2%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D0%B2-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4/", "text": "\n                    Трима са с опасност за живота при две катастрофи от края на миналата седмица, едната от които е станала в Асеновград. При втората са блъснати пешеходци на кървавия път от Пловдив за Асеновград, който в момента се реконструира, за да стане от магистрален тип.\n\nПървото пътно произшествие станало около 15,50 часа между Асеновград и Пловдив. Семейство от София пресичало пътното платно, когато било пометено от лека кола „Форд” с 45-годишна шофьорка. Тя била тествана за алкохол, пробата й е отрицателна. По информация от полицията блъснатите са мъж на 60 години и неговата съпруга на 57 години. Не е ясно защо софийското семейство е решило да пресече натоварения път, но се предполага, че са решили да посетят някой от търговските центрове от отсрещната страна на движение. И двамата са били откарани в болница с опасност за живота. При втората катастрофа също в болница с опасност за живота била откарана жена на 69 години от Асеновград. Тя била блъсната около 17 часа миналия петък на бул. „България” в родния си град. Шофьорът на колата – мъж на 38 години, бил с отрицателна проба за алкохол. И по двата случая са били образувани досъдебни производства. \n                    ", "date": "2017.10.16", "title": "Трима с опасност за живота при две катастрофи в Асеновград"}
{"url": "http://www.monitor.bg/a/view/5868-%D0%97%D0%B0%D0%B5%D0%B2-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BD%D0%B0-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-%D0%B2-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Партията на премиера Зоран Заев Социалдемократически съюз /СДСМ/ постигна истински триумф на местните избори в Република Македония. Държавната избирателна комисия /ДИК/ съобщи, че кандидатите на СДСМ водят в 49 общини на страната. ВМРО-ДПМНЕ на Никола Груевски води само в 10 общини. За първи път албанска формация - Демократическият съюз за интеграция /ДСИ/ на Али Ахмети изпреварва ВМРО-ДПМНЕ и печели в 12 общини. В останалите общини на първо място са кандидатите от 9 партии, коалиции или представителите на Гражданските комитети. Данните на ДИК са получени след като са преброени над 60 на сто от бюлетините. \"Изборният ден мина в спокойна и демократична атмосфера\", каза председателят на ДИК Александър Чичаковски. Избирателната активност е малко над 58 на сто. \"Гражданите ни гласуваха огромно доверие и отговорност. Повече не може да има оправдания. Трябва да спретнем ръкави и да работим. Тази вечер празнуваме, но от утре ще се отнасяме с уважение към всеки един гражданин, независимо от това, за кого е гласувал. Ние сме отговорна партия, както на централно, така и на местно ниво\", каза Зоран Заев по време на празненствата пред сградата на правителството в центъра на Скопие. Той очаква след окончателното преброяване на гласовете техният кандидат за кмет Петре Шилегов да спечели и в град Скопие. СДСМ печели и във всички останали големи градове на страната - Охрид, Битоля, Прилеп, Куманово, Кратово, Крушево, Кочани, Струмица, Валандово, Дойран, Гевгели, Ресен и много други места. Заев очаква \"победа за СДСМ навсякъде където има техен кандидат на втория тур\".\n                    ", "date": "2017.10.16", "title": "Заев триумфира на местните избори в Македония "}
{"url": "http://www.monitor.bg/a/view/37792-%D0%9A%D0%B5%D0%B9%D1%82-%D0%9C%D0%BE%D1%81-%D0%BB%D0%B5%D0%BA%D1%83%D0%B2%D0%B0-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D0%B7%D1%8A%D0%BC-%D0%B2-%D0%A2%D0%B0%D0%B9%D0%BB%D0%B0%D0%BD%D0%B4/", "text": "\n                    Британският супермодел Кейт Мос постъпи в клиника за лечение на зависимост от алкохола в Тайланд. Причина за това стана желанието на 43-годишната красавицата да се сдобие с още едно дете. В момента Мос е щастливо обвързана с граф Николай фон Бисмарк, но за да го дари с наследник, първо трябва да пречисти организма си.\n\nКейт е постъпила в същата клиника, в която преди време се лекува бившият й приятел – музикантът Пийт Дохърти. Престоят там струва 10 000 британски лири на месец.\n\nКейт Мос се сближи с 30-годишния германски аристократ Николай фон Бисмарк в края на 2015 г., след като се раздели със съпруга си Джейми Хинс. Той също беше на лечение в рехабилитационна клиника в САЩ в началото на годината по настояване на родителите си.\n\nМос е майка на една дъщеря – 14-годишната Лила Грейс. Неин баща е Джеферсън Хак.\n                    ", "date": "2017.10.16", "title": "Кейт Мос лекува алкохолизъм в Тайланд"}
{"url": "http://www.monitor.bg/a/view/29238-%D0%90%D0%BB%D0%B5%D0%BA-%D0%90%D0%BB%D0%B5%D0%BA%D1%81%D0%B8%D0%B5%D0%B2-%D0%B8-%D0%AF%D0%BD%D0%B0-%D0%A2%D0%B8%D1%82%D0%BE%D0%B2%D0%B0-%D0%B2%D0%B4%D0%B8%D0%B3%D0%B0%D1%82-%D0%BC%D0%BE%D1%80%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0/", "text": "\n                    Звездата от „Откраднат живот“ Александър Алексиев и половинката му Яна Титова ще си кажат заветното „да“ на 19 август в Царево. Двойката има дата, но и шега, свързана с годината на провеждане на церемонията. „Може би 2026-та. Новата концепция е сватба на всичките осем приятелски семейства, които живеем на къмпинг на морето. Има само едни, които са женени, те ще са кумове. Стефан Вълдобрев ще дойде с „Обичайните заподозрени”, признава пред сп. LoveStyle Алек. Яна добавя, че щели да вдигнат сватба по-рано, но снимали филма „Радиограмофон” и от много работа не останало време да сключат брак.\n\nДвамата се радват на дъщеричката си Ая, която скоро става на четири години.Те планират да разширят още семейството си. „Искаме едно, две, три деца – колкото дойдат. Има време обаче. Сега сме се фокусирали върху първия пълнометражен филм на половинката ми по книгата на Весела Тотева – „Падение и спасение”. Яна е режисьор, а аз продуцент”, обяснява Алексиев. Той е категоричен, че никога няма да отдалечи дъщеря си от изкуството. „Ая още е малка, но отсега се вижда нейната любов към изкуството. Тя е страхотен киноман. Много обича да ходи и на театър, има отношение”, допълва Титова.  \n                    ", "date": "2017.10.16", "title": "Алек Алексиев и Яна Титова вдигат морска сватба"}
{"url": "http://www.monitor.bg/a/view/28463-%D0%9E%D0%BA%D0%BE%D0%BB%D0%BE-8-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8-%D0%B7%D0%B0-%D1%82%D0%B8%D1%80%D0%B0%D0%B6-83/", "text": "\n                    Обща сума близка до 8 млн. лева се събира в джакпотите на игрите от тото 2 за тираж №83 на БСТ. В \"6 от 49\" е най-голямата част от тях - 4 299 521,89 лева, след като за последните три дни парите там се увеличиха със 101 222,93 лв. Причина за този рязък скок беше и специалния неделен тираж №82, за който една комбинация беше по 1,20 лв., вместо по 0,85, а във \"Втори шанс\" голямата награда е луксозен автомобил \"Форд Мондео\". До четвъртък се чакат поне още към 70 000 лв. да се влеят в този джакпот. В \"6 от 42\" останаха 568 384,36 лв. и към тях ще се прибавят около 20 000. В \"5/50 - 1/12 Зодиак\" пък си стоят непроменящите се 3 млн. лева. Скромният принос на \"Рожден ден\" е само 4587,12 лв.Най-големите печалби в тираж №82 обаче дойдоха от двете петици по 12 710,40 лв. във II теглене на \"5 от 35\". Едната падна заедно с 15 четворки по 78,30 и 30 тройки по 3,60 лв., от което се събраха 13 992,90 лв. Улучи ги фиш с 8 числа пълно комбиниране (ПК) в 1 област, обикновено попълване в други 3 области и \"Тото Джокер\" ПК за 53,80 лв. Друг късметлия, играл с 6 числа ПК в 4 области за 12,00 лв. пък ще прибере 13 283,70 лева от петица, 7 четворки и 7 тройки. \"6 от 49\": Числа - (16, 38, 39, 40, 42, 43); 6 - няма, 5 - 7 по 4820,10 лв., 4 - по 140,60 лв., 3 - по 9,10 лв.; ДЖАКПОТ: 4 299 521,89 лв.\"6 от 42\": Числа - (2, 11, 24, 26, 35, 37); 6 - няма, 5 - 14 по 813,00 лв., 4 - по 29,90 лв., 3 - по 3,00 лв.; ДЖАКПОТ: 568 384,36 лв.\"5 от 35\": I теглене - (3, 7, 10, 14, 25); 5 - 3 по 8473,60 лв., 4 - по 51,00 лв., 3 - по 2,90 лв.; II теглене - (2, 11, 25, 32, 35); 5 - 2 по 12 710,40 лв., 4 - по 78,30 лв., 3 - по 3,60 лв.\"5/50 - 1/12 Зодиак\": Числа - (15, 24, 28, 31, 37); Зодия 8 - Скорпион; 4+1 - няма, 5 - няма, 4+1 - 1 от 5000,00 лв., 4 - 7 по 500,00 лв., 3+1 - 21по 100,00 лв., 3 - 225 по 10,00 лв., 2+1 - 293 по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.Тото Джокер: Позиции - (1, 3, 4); Цифри - (7, 0, 0); 3 - 3 по 8119,20 лв., 2 - 176 по 138,40 лв.; ДЖАКПОТ: 0,00 лв.Рожден ден: Година - 18, месец - 02, дата - 01, ден - 5; I група - няма, II - няма, III - няма, IV - няма, V - 1 от 256,10 лв., VI - 7 по 29,30 лв., VII - 2 по 128,10 лв., VIII - 6 по 34,20 лв., IX - 30 по 10,20 лв., X - 93 по 3,90 лв., XI - 28 по 14,60 лв., XII - по 2,30 лв., XIII - по 2,00 лв., XIV - по 1,40 лв., XV - по 1,10 лв.; ДЖАКПОТ: 4587,12 лв.\n\n\n                    ", "date": "2017.10.16", "title": "Около 8 млн. лева в джакпоти за тираж №83"}
{"url": "http://www.monitor.bg/a/view/62731-%D0%A4%D1%83%D1%82%D0%B1%D0%BE%D0%BB%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0-%D1%81%D0%B5-%D1%81%D1%8A%D0%B1%D0%BB%D0%B8%D1%87%D0%B0-%D0%BD%D0%B0-%D0%BF%D0%B0%D1%80%D0%BA%D0%B8%D0%BD%D0%B3/", "text": "Жената на Пол Лейк залага на Кевин де Бройне\n                    Футболна съпруга обеща да направи голо шоу в Англия. Става въпрос за жената на бившия играч на „Манчестър Сити” Пол Лейк - Джоана, която обеща в социалната мрежа „Туитър“, че ще се съблече дибидюс на обществен паркинг, ако Кевин де Бройне не спечели приза за най-добър футболист в Англия.„Ако Кевин де Бройне не спечели наградата за най-добър играч във Висшата лига в анкетата на професионалните футболисти, аз ще се съблека на паркинга „Куик Сейв” в Стокпорт“, написа дамата, цитирана от вестник „Мирър”. Ден по-късно Джоана, която се изявява като писателка и професионален редактор, обяви, че и съпругът й Пол ще се присъедини към идеята.Де Бройне в момента е в сензационна форма и демонстрира игри от световна класа, особено при победата на „Манчестър Сити” със 7:2 над „Стоук Сити”, като се отличи с две асистенции.48-годишният Пол Лейк е бивш защитник на „Манчестър Сити” и игра за тима в периода 1986-96 година. За „гражданите“, където е прекарал цялата си кариера, има 110 мача и 7 гола. Съпругата му Джоана пък е известна като запалена привърженичка на „Сити”. Покрай обещанието на жена си обаче бившият младежки национал на Англия може да се прочуе много повече, отколкото с изявите си кат футболист.Вероятно затова г-ж Лейк побърза да обяви в „Туитър“, че просто се е пошегувала, с което доста ядоса последователите си в мрежата. „Ще дойда лично да те видя на паркинга „Куик Сейв” и да те аплодирам”, написа ползвател, регистриран като Колин Патерсън. Тогава Джоана отговори: „Човече, сезонът още не е преполовен. А и паркингът „Куик Сейв” изобщо не съществува. Не разбра ли, че това е шега?”. На което Патерсън отвръща „Човек трябва да отговаря за думите си!”.Призът за най-добър играч във Висшата лига обикновено се присъжда на футболист, който е помогнал на отбора си да се прослави в първенството. Миналия сезон Нголо Канте вдигна трофея за блестящите си изяви с „Челси”.Вестник „Мирър” пък припомня, че преди две години легендарният Гари Линекер обеща да се появи в ефир по английска телевизия само по бельо, ако „Лестър” стане шампион. След като \"лисиците\" спечелиха титлата, той изпълни обещанието си точно преди началото на следващия шампионат във Висшата лига.\n\n\n                    ", "date": "2017.10.16", "title": "Футболна половинка се съблича на паркинг"}
{"url": "http://www.monitor.bg/a/view/85719-%D0%9B%D0%B5%D0%BE-%D0%9C%D0%B5%D1%81%D0%B8-%D1%87%D0%B0%D0%BA%D0%B0-%D1%82%D1%80%D0%B5%D1%82%D0%BE-%D0%B4%D0%B5%D1%82%D0%B5/", "text": "\n                    Лионел Меси и съпругата му Антонея ще си имат трето дете. С новината се похвали половинката на аржентинеца със снимка в Инстаграм, към която написа: “Семейство от петима членове.”Лео и дългогодишната му любов си казаха заветното “Да” на приказна церемония през лятото. Бляскавото събитие се състоя в един от големите хотели в родния за двамата младоженци - Росарио.Семейство Меси вече са горди родители на 4-годишния Тиаго и 2-годишния Матео. Само след няколко месеца на бял свят ще се появи още едно малко бебче, с което фамилия Меси ще се гордее. Феновете на Меси вече му пожелаха да настигне големия си съперник Кристиано Роналдо, който до края на месеца очаква да стане баща за четвърти път.Подобно щастливо събитие се задава и в националния отбор на Германия. Съпругата на Матс Хумелс – 29-годишната Кати, също е в напреднала бременност. Първото дете на двойката трябва да се появи на бял свят през януари, като вече се знае, че то ще е момче. Новината съобщи самата Кати в Инстаграм. „Очакваме с нетърпение раждането на нашия син”, написа тя под снимка, подчертаваща наедрелите й форми.\n\n\n                    ", "date": "2017.10.16", "title": "Лео Меси чака трето дете"}
{"url": "http://www.monitor.bg/a/view/32431-%D0%A0%D0%B5%D0%BA%D0%BE%D1%80%D0%B4%D0%BD%D0%B8-%D0%BF%D1%80%D0%B8%D1%85%D0%BE%D0%B4%D0%B8-%D0%B7%D0%B0-%D0%98%D0%BD%D1%82%D0%B5%D1%80-%D1%81%D0%BB%D0%B5%D0%B4-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B0%D1%82%D0%B0-%D0%BF%D0%BE%D0%B1%D0%B5%D0%B4%D0%B0-%D0%B2-%D0%B4%D0%B5%D1%80%D0%B1%D0%B8%D1%82%D0%BE/", "text": "Спалети: Икарди беше извънземен\n                    Капитанът на „Интер“ Мауро Икарди изигра незабравимо дерби срещу „Милан“. \"Нерадзурите\" спечелиха с 3:2 сблъсъка от 8-ия кръг на Серия \"А\", а аржентинецът се превърна в герой, след като отбеляза и трите гола във вратата на Джанлуиджи Донарума. Последният от тях дойде в 90-ата минута от дузпа. Преди това деветката на \"черно-сините\" два пъти даде аванс на тима си. Той бе точен в 27-ата минута, а след това и в 63-ата минута, като между двете попадения Сусо се разписа в 56-ата минута. Девет минути преди края Самир Ханданович си отбеляза автогол, като първо изби удар на Джакомо Бонавентура в гредата. Така „Интер“ записа седми успех и вече има актив от 22 точки. Играчите на Лучано Спалети са втори зад „Наполи“ (24), като имат невероятната възможност да се изкачат на върха в калчото през другия уикенд при успех, тъй като гостуват на \"Сан Паоло\".Положението на \"росонерите\" пък все повече се влошава. Клубът, похарчил над 200 милиона евро през лятото за трансфери, вече е на 10-о място. Футболистите на Винченцо Монтела имат четири поражения и едва 12 точки от началото на сезона.Дербито на „Сан Сиро“ пък донесе рекордни приходи в касата на “Интер”, който бе домакин на двубоя. От клуба се похвалиха с 4,8 милиона евро приходи от продажбата на всички 82 995 места, което е рекорд за италианския футбол. Така се продължи традицията дербито на Милано да генерира рекордни приходи.След успеха треньорът на „Интер“ Лучано Спалети бе повече от щастлив, като не пропусна да похвали Икарди. „Мауро бе фантастичен, направо извънземен. Това беше грандиозно дерби, което дълго ще се помни“, сподели спецът.В лагера на „Милан“ пък на дневен ред излезе бъдещето на треньора Винченцо Монтела. След двубоя тифозите на „росонерите“ поискаха оставката на спеца, обвинявайки го за загубата и за грешки в селекцията. За момента обаче Монтела отказва да подаде оставка, прехвърляйки топката в полето на ръководството.\nИнтер Милано - Милан 3:2\nФиорентина - Удинезе 2:1\nБолоня - СПАЛ 2:1\nКаляри - Дженоа 2:3\nКротоне - Торино 2:2\nСампдодия - Аталанта 3:1\nСасуоло - Киево 0:0\nДнес: Верона - Беневенто\nОт събота:\nРома - Наполи 0:1\nЮвентус - Лацио 1:2\n1. Наполи 8 8 0 0 26:5 24 точки\n2. Интер 8 7 1 0 17:5 22\n3. Ювентус 8 6 1 1 21:7 19\n4. Лацио 8 6 1 1 21:10 19\n5. Рома 7 5 0 2 14:5 15\n6. Сампдория 7 4 2 1 11:9 14\n7. Болоня 8 4 2 2 8:8 14\n8. Торино 8 3 4 1 14:13 13\n9. Киево 8 3 3 2 9:9 12\n10. Милан 8 4 0 4 12:13 12\n11. Фиорентина 8 3 1 4 12:11 10\n12. Aталанта 8 2 3 3 13:13 9\n13. Удинезе 8 2 0 6 13:15 6\n14. Каляри 8 2 0 6 6:14 6\n14. Кротоне 8 1 3 4 6:14 6\n16. Дженоа 8 1 2 5 8:13 5\n17. СПАЛ 8 1 2 5 7:14 5\n18. Сасуоло 8 1 2 5 4:15 5\n19. Верона 7 0 3 4 3:16 3\n20. Беневенто 7 0 0 7 2:18 0\n\n\n                    ", "date": "2017.10.16", "title": "Рекордни приходи за „Интер“ след драматичната победа в дербито"}
{"url": "http://www.monitor.bg/a/view/58780-%D0%94%D0%B5-%D0%91%D1%80%D0%BE%D0%B9%D0%BD%D0%B5-%D0%B5-%D1%80%D0%B0%D0%B7%D0%BB%D0%B8%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%A1%D0%B8%D1%82%D0%B8-%D0%B8-%D0%9D%D0%B0%D0%BF%D0%BE%D0%BB%D0%B8/", "text": "\n                    Кевин де Бройне е основното предимство на „Манчестър Сити” при домакинството срещу „Наполи” в група F от Шампионската лига утре вечер, твърди в. Manchester Evening News. „Той е сред „избраните” играчи на „Етихад” и никой не може да твърди, че не заслужава тази чест, пише изданието. – Кевин е едно от най-креативните и опасни оръжия в отборите на Мануел Пелегрини и Пеп Гуардиола и именно той прави разликата със своята игра”.Мениджърът на домакините Гуардиола пък заяви, че няма никакъв шанс футболистите му да подходят с пренебрежение към мача. Той добави, че всеки в клуба би бил глупак, ако очаква лесен двубой с лидера в италианското първенство, след разгрома със 7:2 над „Стоук Сити”.„Наполи” е на върха в италианското първенство с осем победи от осем мача, а в група F на Лигата е с победа над „Фейенорд” и поражение от „Шахтьор” (Донецк). Отборът на Гуардиола е с две победи в групата (4:0 над „Фейенорд” и 2:0 над „Шахтьор”) и само с едно равенство от осем мача е на върха в Премиършип.\n\n\n                    ", "date": "2017.10.16", "title": "Де Бройне е разликата между „Сити” и „Наполи”"}
{"url": "http://www.monitor.bg/a/view/53685-%D0%91%D0%B5%D0%B9%D0%BB-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81-%D0%B7%D0%B0-%D0%BC%D0%B0%D1%87%D0%B0-%D0%BD%D0%B0-%D0%91%D0%B5%D1%80%D0%BD%D0%B0%D0%B1%D0%B5%D1%83/", "text": "\n                    Гостуването на младата селекция на „Тотнъм” на „Реал” (Мадрид) утре вечер е едно от най-свирепите предизвикателства пред състава на Маурисио Почетино. На „шпорите“ предстоят два сблъсъка с Белия балет, преди да гостуват в Дортмунд в петия си мач от група Н на Шампионската лига. Двата съперника са на върха на групата с пълен актив.Добра донякъде новина за гостите е, че „Реал” по всяка вероятност ще бъде без Гарет Бейл за сблъсъка на \"Сантяго Бернабеу\". Треньорът Зинедин Зидан обяви, че на уелсеца ще му трябва най-малко седмица или 10 дни, за да се върне в строя и отново да му бъде на разположение.\"Не мога да кажа кога ще се завърне Бейл. Също така не мога да кажа, дали това ще е след седмица или след десет дни, обяви Зизу, цитиран от \"Скай Спортс\". - Трябва да бъдем търпеливи с него, защото той имаше два проблема. Важното е да е напълно готов и здрав, за да може да бъде пълноценен за тима\".Въпреки статута на аутсайдер, треньорът на гостите Почетино запазва чувство за хумор. „Който не е играл на „Бернабеу”, все едно не е преминал Свето кръщение, каза той. – Тук има нещо специално, което не може да се опише. Затова ще дадем всичко от себе си“. Според ставките на букмейкърите победата на „Реал“ се оценява с коефициент 4:11, успехът на „Тотнъм” – със 7:1, а равенството – 4:1. \n\n\n                    ", "date": "2017.10.16", "title": "Бейл под въпрос за мача на „Бернабеу”"}
{"url": "http://www.monitor.bg/a/view/87761-%D0%9C%D0%B0%D1%88%D0%B0-%D0%BF%D0%B0%D0%BA-%D1%89%D0%B5-%D0%B8%D0%B3%D1%80%D0%B0%D0%B5-%D1%83-%D0%B4%D0%BE%D0%BC%D0%B0-%D1%81%D0%BB%D0%B5%D0%B4-10-%D0%B3/", "text": "\n                    Бившата №1 в света Мария Шарапова пристигна в Москва, където тази седмица ще участва на местния турнир в зала „Купа Кремъл“. За блондинката това ще е първо участие в надпреварата от 10 години насам.В края на миналата седмица организаторите се похвали, че Шарапова е приела поканата им – „уайлд кард“ за основната схема. В последствие Маша направи специално видео-обръщение в Туитър, в което заяви, че няма търпение да участва в домашната за нея надпревара.В неделя рускинята спечели първа WTA титла от близо 2 години и половина, след като триумфира на твърдите кортове в Тянжин (Кит). 36-ият й трофей дойде 6 месеца след завръщането ѝ на корта през април, когато изтече наказанието ѝ за употреба на забраненото вещество мелдоний. След нея Шарапова се изкачи до 57-о място в световната ранглиста. В първия кръг в Москва тя ще премери сили с Магдалена Рибарикова (Слвк).Друга рускиня - Анастасия Павлюченкова, спечели титлата в Хонконг след драматична победа на финала над Дария Гаврилова (Авл) с 5:7, 6:3, 7:6(3).Руската тенисистка, която заема 21-во място в световната ранглиста, спечели общо 11-ата си титла от турнирите на WTA.\n\n\n                    ", "date": "2017.10.16", "title": "Маша пак ще играе у дома след 10 г."}
{"url": "http://www.monitor.bg/a/view/53792-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B2%D0%B4%D0%B8%D0%B3%D0%B0-%D0%94%D0%B5%D1%81%D0%BF%D0%BE%D0%B4%D0%BE%D0%B2-%D0%B8-%D0%A7%D0%BE%D1%80%D0%B1%D0%B0%D0%B4%D0%B6%D0%B8%D0%B9%D1%81%D0%BA%D0%B8-%D0%B7%D0%B0-%D0%B4%D0%B5%D1%80%D0%B1%D0%B8%D1%82%D0%BE/", "text": "Стамен Белчев: Не сме зависими от Каранга\n                    Божидар Чорбаджийски и Кирил Десподов са възстановени от контузии и са готови за дербито с „Левски“ в събота, съобщиха от ЦСКА-София. Капитанът на \"червените\" получи контузия по време на лагера с националния отбор и пропусна домакинството срещу „Пирин“. Десподов също не игра в мача заради болки в кръста, а в тяхно отсъствие „червените“ се издъниха и направиха 0:0 на „Армията“. Двамата се включиха пълноценно в днешното занимание и ще са на линия за дербито.Не така обаче стоят нещата с бразилеца Енрике Рафаел. Той бе заменен принудително заради травма в глезена, като трябва да мине ядрено-магнитен резонанс, за да се определи сериозността на контузията. Според лекарския щаб на ЦСКА-София обаче шансовете той да се възстанови за двубоя със „сините“ са минимални.След втората поредна грешна стъпка пък в клуба се заговори, че представянето на ЦСКА-София зависи прекалено много от звездата в атаката Фернандо Каранга. Срещу „Пирин“ той нямаше ден и направи няколко сериозни пропуска, но треньорът Стамен Белче бе на различно мнение. “Не успяхме да вкараме гол. Направихме всичко възможно, но пред гола не бяхме концентрирани. Не мисля, че сме зависими от Каранга. Имаше малко напрежение, тъй като на всяка цена искахме да спечелим трите точки. Започваме подготовка за мача с „Левски“, а целта е ясна – победа!“, допълни Белчев.След второто поредно равенство ЦСКА-София изостава вече на 3 точки от „Лудогорец“. Освен това „сините“ също се доближиха на 3 точки и дишат във врата на „армейците“.\n\n\n                    ", "date": "2017.10.16", "title": "ЦСКА-София вдига Десподов и Чорбаджийски за дербито"}
{"url": "http://www.monitor.bg/a/view/9537-%D0%9C%D1%8A%D1%80%D0%B8-%D0%B4%D0%BE%D0%BA%D0%BE%D1%81%D0%B2%D0%B0-%D1%82%D0%B8%D1%82%D0%BB%D0%B0%D1%82%D0%B0-%D0%9F%D0%B5%D0%BD%D0%B5%D0%B2-%D1%81-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BF%D0%BE%D1%80%D0%B5%D0%B4%D0%B5%D0%BD-%D1%85%D0%B8%D0%BA%D1%81/", "text": "\n                    В мач от 30-ия кръг на казахстанското първенство шампионът „Астана“ стигна до обрат срещу „Иртиш“ с 2:1 и е все по-близо до поредната си титла. Отборът на Станимир Стоилов се озова в ролята на догонващ в 41-вата минута, когато точен беше Родриго Антонио. Роман Муртазаев изравни в началото на втората част, а в 64-ата минута Патрик Твумаси донесе успеха на домакините. \"Преди почивката имаше много брак в действията ни. После заиграхме по-добре, можехме да вкараме и още голове. Смятам, че победата ни е заслужена. Трябва да мислим мач за мач. Ако постигнем още две победи, ще сме шампиони\", заяви Стоилов след двубоя.„Астана“ има 73 точки - с 4 повече от втория „Кайрат“. Тимът на Стоилов обаче е и с мач по-малко, а до края на сезона остават три кръга. В друг мач от деня воденият от Стойчо Младенов „Кайсар“ отстъпи с 1:2 при визитата си на „Шахтьор“ (Караганди) и заема 7-о място.В същото друг български треньор в чужбина – Любослав Пенев и воденият от него дублиращ тим на „Валенсия“, направиха четвърто последователно равенство в трета група на Сегунда “Б”. “Прилепите” завъртяха 2:2 като гост на амбициозния „Корнея“ в мач от деветия кръг. С ремито “бяло-черните” валенсианци са на шеста позиция в първенството, на две точки от плейофната зона за влизане в по-горна дивизия. “Доволен съм от моите играчи. И двата отбора имаха възможности да спечелят”, сподели Любо след двубоя в Каталуния. На 22 октомври валенсианци приемат 15-ия в подреждането „Ебро“. \n\n\n                    ", "date": "2017.10.16", "title": "Мъри докосва титлата, Пенев с четвърти пореден хикс"}
{"url": "http://www.monitor.bg/a/view/69892-%D0%98%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B1%D0%B0%D0%BD%D0%BA%D0%B5%D1%80-%D1%81%D0%B2%D0%B8%D1%80%D0%B8-%D0%91%D1%80%D0%B0%D0%B3%D0%B0-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "\n                    УЕФА прати италианския банкер Давиде Маса на „Лудогорец“. 36-годишният рефер трябва да ръководи гостуването на шампионите на „Брага“ в мач от Група „С“ на Лига Европа. Срещата ще се играе на „Ещадио Мунисипал де Брага“ в четвъртък (19 октомври) от 22:05 часа.Маса е съдия от 2003 година, а дебютира в Серия „А“ през 2012 г. Първият му мач като международен рефер е на 8 юни 2013 година на контролата между България и Турция в Истанбул. Домакините тогава спечелиха с 4:0, след като Хакан Чалханоглу и Бурак Йълмаз вкараха по два гола. Тогава на терена за България имаше двама от настоящия състав на „Лудогорец“ – Светослав Дяков и Георги Терзиев. За последно Давиде Маса свири мач от евротурнирите на 25 юли, когато в третия квалификационен кръг на Шампионската лига „Партизан“ записа домакинска загуба с 1:3 от „Олимпиакос“. На 13 август пък ръководи битката за Суперкупата на Италия, когато в Рим „Лацио“ победи „Ювентус“ с 3:2.На стадиона в Брага асистенти на Давиде Маса ще бъдат сънародниците му Мауро Тонолини и Алберто Тегони. За допълнителни рефери са определени Паоло Мацолени и Даниеле Довери, а за четвърти съдия е назначен Алесандро Костандзо.\n\n\n                    ", "date": "2017.10.16", "title": "Италиански банкер свири „Брага“ - „Лудогорец“"}
{"url": "http://www.monitor.bg/a/view/48943-%D0%92%D0%B5%D0%BB%D0%B8%D0%BA%D0%BE%D0%B2-%D0%BD%D0%B0%D0%BF%D1%83%D1%81%D0%BD%D0%B0-%D0%94%D1%83%D0%BD%D0%B0%D0%B2-%D1%82%D1%8A%D1%80%D1%81%D0%B8-%D1%82%D1%80%D0%B5%D0%BD%D1%8C%D0%BE%D1%80/", "text": "\n                    Веселин Великов вече не е треньор на „Дунав“. Спецът сам потърси медиите, за да разкрие какво се случва, като подчерта, че не е подавал оставка, а двете страни се разделят по взаимно съгласие. „Просто онзи ден казах на ръководството, че поемам вината и ако трябва, ще си тръгна. Днес (б.р. - вчера) шефовете ми се обадиха и ми казаха, че са решили да се разделим. Раздялата е по взаимно съгласие. Искам да благодаря на феновете, които бяха и са с отбора. „Дунав“ ще остане завинаги в сърцето ми, защото тук направих първите си големи крачки в треньорския занаят. Поех тима от В група и извървяхме пътя през Б до А група и участие в европейските клубни турнири. Преди време го казах и пак ще се повторя - липсата на добри условия за тренировки ме подтикнаха да погледна към изхода на клуба. Щом босовете са решили да не ми дадат повече шанс, няма проблем. Дано при новия треньор проблемът с базата бъде разрешен. В противен случай всичко ще се върти в един омагьосан кръг, от който няма излизане“, обобщи Великов. В клуба пък веднага започнаха търсенето на нов треньор, като се очаква в близките дни да има повече яснота. \n\n\n                    ", "date": "2017.10.16", "title": "Великов напусна, „Дунав“ търси треньор"}
{"url": "http://www.monitor.bg/a/view/3079-%D0%9D%D0%B5-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D1%82-%D0%BC%D0%B0%D1%87%D0%B0-%D0%B7%D0%B0-%D1%82%D0%B8%D1%82%D0%BB%D0%B0%D1%82%D0%B0-%D0%BD%D0%B0-%D0%9F%D0%BB%D0%B0%D0%BC%D0%B5%D0%BD%D0%B0-%D0%94%D0%B8%D0%BC%D0%BE%D0%B2%D0%B0/", "text": "\n                    Българската федерация по бокс (БФБ) е сезирала ММС и всички международни боксови организации, че мачът между Пламена Димова и шведката Йоана Раберг на 13 октомври във Варна е проведен неправомерно. Според информациите в него Пламена е победила в 10 рунда и е взела световната титла за жени в кат. до 52 кг.„БФБ не е давала разрешение за провеждането на този мач, заяви Венцислав Николов, член на УС на Българския професионален боксов съюз и съдия на WBC и EBU. - Информирали сме всички институции за това, тъй като той не отговаря на изискванията за професионална боксова среща и за нас тя е незаконна.Организаторите на гала вечерта не са представили необходимите документи, сред които медицински застраховки, набор от медицински изследвания на състезателките, както и оторизация и необходимите лицензи за провеждането на мача от БФБ и БПБС.„Заради тези и други организационни нарушения, срещата няма как да бъде призната за редовна“, коментира още Николов.\n\n\n                    ", "date": "2017.10.16", "title": "Не признават мача за титлата на Пламена Димова"}
{"url": "http://www.monitor.bg/a/view/44765-%D0%93%D1%80%D0%B8%D1%88%D0%BE-%D0%B4%D0%B8%D1%88%D0%B0-%D0%B2%D1%8A%D0%B2-%D0%B2%D1%80%D0%B0%D1%82%D0%B0-%D0%BD%D0%B0-%D0%9D%D0%BE%D0%BB%D0%B5-%D0%B7%D0%B0-7-%D0%B2-%D1%81%D0%B2%D0%B5%D1%82%D0%B0/", "text": "При титла на турнира в Стокхолм чупи личния си рекорд\n                    Григор Димитров се завърна на рекордната си 8-а позиция в световната ранглиста на АТР, след като миналата седмица стигна до 1/4-финалите на турнира \"Мастърс 1000\" в Шанхай. Там той загуби мача си с тенисист №1 в света Рафаел Надал, но за първи път в кариерата си премина втория кръг. В последното издание на класацията Гришо има 3590 точки, с които измести от 8-ото място Станислас Вавринка, за когото сезонът приключи предсрочно. По-интересното е обаче, че той буквално диша във врата на бившия №1 - Новак Джокович, който е само на 175 т. пред него с 3765 и също вече не играе. Така тази седмица при спечелване на титлата на турнира в Стокхолм с награден фонд 660 375 евро, Димитров има шанс да счупи собствения си рекорд и да стане 7-и в света за първи път. Финалистите в шведската столица вземат по 150 точки, а шампионът - 250.В Стокхолм Григор Димитров е поставен под №1 в основната схема и има да защитава 90 т. за класирането си на 1/2-финал през 2016 г. Там той спечели през 2013 г. първата си титла.По-важното за най-добрия ни тенисист обаче е 6-ото му място за сезона в класацията “Пътят за Лондон”, по която ще се определят 8-те участници във финалите на АТР. Голямата му цел е да попадне сред тях. В момента има 3455 т. в нея и изостава с 80 от Марин Чилич, който е 5-и. Към момента на виртуалното класиране той трябва да има 3520 т., т.е. му трябват още 65. Може да ги вземе още в Стокхолм. Има обаче и други шансове. Димитров вече потвърди участието си на турнира от категория АТР 500 във Виена, с което се похвалиха организаторите. Първоначално беше заявил Париж след Стокхолм, но сега на практика няма да има почивка и ще събере маратон от 5 поредни седмици игра - в Пекин, Шанхай, Стокхолм, Виена и Париж. В австрийската столица ще се пуснат още и Александър Зверев, Доминик Тийм, Пабло Кареньо Буста и др.За последния турнир от сезона в Лондон има вече 4-ма сигурни финалисти - Рафаел Надал, Роже Федерер, Александър Зверев и Доминик Тийм. Очаква се Чилич и Димитров да се присъединят към тях, а за последните 2 места борбата е между Давид Гофен, Пабло Кареньо Буста, Сам Куери, Кевин Андерсън, Томаш Бердих и Ник Кириос.\n\n\n                    ", "date": "2017.10.16", "title": "Гришо диша във врата на Ноле за №7 в света"}
{"url": "http://www.monitor.bg/a/view/67385-%D0%92%D0%B8%D0%BA%D1%82%D0%BE%D1%80-%D0%99%D0%BE%D1%81%D0%B8%D1%84%D0%BE%D0%B2-%D1%81%D0%BF%D0%B5%D1%87%D0%B5%D0%BB%D0%B8-%D0%91%D0%93-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "Соколов се контузи на старта на Суперлигата\n                    Капитанът на волейболните ни национали Виктор Йосифов спечели “българското дерби” на Италия. Неговият тим \"Виксо\" (Пиаченца) победи като гост \"Бундже\" в Равена, където играе Красимир Георгиев, с 3:2 (-22,- 13, 16, 22, 15) в първия кръг на Суперлигата на Италия. Йосифов игра много силно и завърши с 10 точки (2 аса, 3 блока, 83% ефективност в атака). Най-резултатен за победителите със 17 т. беше французинът Тревор Клевено. За \"Бундже\" Краси Георгиев също записа 10 т. (3 аса, 1 блок).Шампионът \"Кучине Лубе\" (Чивитанова) започна защитата на титлата си с 3:1 (22, 22,-22, 23) като гост над \"Тоно Калипо\" (Вибо Валентия). Асът на националите ни Цветан Соколов обаче се контузи лошо още в първия гейм при опит за блокада. Той изкълчи глезена си, беше сменен веднага и напусна само с 1 точка. Османи Хуанторена стана топреализатор с 20 т., а за домакините.Бившият национал Методи Ананиев изигра страхотен мач за полския \"Лучничка\" (Бидгошч) в 4-тия мач на \"Плус лигата\" при загубата на гости на \"Еспадон\" в Шчечин с 2:3 (14,-19, 20,-20,-11). Мечката, както е известен по прякор Ананиев, направи заби 20 точки (2 блока, 67% в атака).Селекционерът на националите ни Пламен Константинов пък класира своя клубен тим \"Локомотив\" (Новосибирск) за финала на турнира за купата на Русия след 3:1 над \"Динамо\" (Ленинградска област) във втория полуфинален мач от група С. Другите финалисти са домакините от \"Белгородие\", \"Зенит\" (Казан) и \"Кузбас\" (Кемерево).\n\n\n                    ", "date": "2017.10.16", "title": "Виктор Йосифов спечели БГ дербито на Италия"}
{"url": "http://www.monitor.bg/a/view/27012-%D0%A1%D0%BE%D1%84%D0%B8-%D0%A2%D1%8A%D1%80%D0%BD%D1%8A%D1%80-%D1%81%D0%B5-%D1%81%D0%B3%D0%BE%D0%B4%D0%B8-%D0%B7%D0%B0-%D0%94%D0%B6%D0%BE-%D0%94%D0%B6%D0%BE%D0%BD%D0%B0%D1%81/", "text": "\n                    Актрисата Софи Търнър, по-известна на редовия зрител по света като Санса Старк от „Игра на тронове“, се сгоди за музиканта Джо Джонас. Двойката се среща от по-малко от година, а решението си да се разходи до олтара обяви с публикация на еднакви снимки в Инстаграм. „Аз казах да“, написа 21-годишната британка под кадъра, в който дланта й почива върху ръката на американския тийн идол. Естествено, цялата символика на посланието е събрана в разкошния й пръстен, а първата знаменитост, която ги поздрави в социалните мрежи, бе братът на Джо Ник Джонас:“Честито на брат ми и на бъдещата ми снаха! Обичам ви и двамата толкова много!“. \n                    ", "date": "2017.10.16", "title": " Софи Търнър се сгоди за Джо Джонас "}
{"url": "http://www.monitor.bg/a/view/58460-%D0%94%D0%B6%D0%B5%D1%80%D0%B0%D1%80%D0%B4-%D0%91%D1%8A%D1%82%D0%BB%D1%8A%D1%80-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%B8%D0%BD%D1%86%D0%B8%D0%B4%D0%B5%D0%BD%D1%82/", "text": "\n                    Шотландският актьор Джерард Бътлър бе приет в болница, след като претърпя лек инцидент с мотоциклета си. Според данни на TMZ звездата от „300“ е бил засечен от друго превозно средство в Ел Ей. С бърза помощ се свързали очевидци на станалото, а за щастие Бътлър се разминал само с нахлузвания и рани. Инцидентът няма да попречи на актьора да изпълни графика си по промотирането на „Геобуря“, която ще се завърти в българските кина тази седмица.\n\nМеждувременно холивудската екшън звезда се готви за новия си филм „Код: Ангел“, чиято клапа се очаква да щракне съвсем скоро в студиата на „Ню Бояна“. Това ще бъде петата визита на актьора у нас, след като работи в България още по Hunter Killer и двете части на „Код“ - „Олимп“ и „Лондон“. Заради работата си по втория филм от поредицата актьорът едва не остана парализиран. Тогава той проходи отново с помощта на роден кинезитерапевт, светило сред спортния ни елит. Само преди няколко месеца Бътлър се наслади и на нощния живот в София, като бе в страната, за подготовките на „Код: Ангел“. Сюжетът на лентата ще тества силата на специалния агент Майк Бенинг да удържи на атаките срещу президента на борда на самолет. Детайли около предпродукцията все още се пазят в тайна. Ясно е единствено, че на режисьорското столче ще седне Рик Роман Во. В България се очаква да пристигне и Морган Фрийман, чийто персонаж според феновете ще застане начело на Белия дом, след като Арън Екхарт се пенсионира от поста си на президент във франчайза.\n                    ", "date": "2017.10.16", "title": "Джерард Бътлър в болница след инцидент"}
{"url": "http://www.monitor.bg/a/view/24208-%D0%91%D1%8C%D0%BE%D1%80%D0%BA-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%BE%D1%82-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7/", "text": "\n                    Исландската певица Бьорк призна, че е била жертва на сексуален тормоз от страна на оборотен режисьор. Поп звездата се реши да се изповяда след скандала с американския продуцент Харви Уайнстийн. „Тъй като аз отказвах авансите му, той ме наказваше, като внушаваше на екипа, че аз съм човекът, който създава проблеми!\", обяснява изпълнителката на Hunter. Тя обаче не съобщи името на въпросния режисьор. След направените разкрития част от феновете й заподозряха, че сексуалният хищник, с който се е сблъскала Бьорк, е датчанинът е Ларс фон Триер. Двамата работиха заедно по лентата „Танцьорка в мрака“, която бе отличена със „Златна палма“ на кинофестивала в Кан.\n                    ", "date": "2017.10.16", "title": "Бьорк се оплака от сексуален тормоз"}
{"url": "http://www.monitor.bg/a/view/18266-%D0%9B%D0%B8%D0%BB%D0%B8-%D1%81%D0%BA%D0%BE%D1%87%D0%B8-%D1%81%D1%8A%D1%81-%D0%A9%D1%83%D1%80%D1%87%D0%B5-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0/", "text": "Поп легендата благодари на феновете, че са изкупили толкова бързо залата\n                    Слушаш Лили Иванова на живо и много бързо си даваш сметка, че на сцената, в цялото си великолепие от 170 см заедно с неизменните токове, стои един колосален разказвач на истории и вокален самурай. Виждаш я зад кулисите след интензивния обмен на енергии и подвикванията „Браво!“, „Обичаме те!“ и „Само така!“. Намираш яи усмивка, която може да освети и треторазреден булевард в „Овча купел“. Прилича на дете. Със спонтанността в желанието си да зарадва някого с „песничка или стихче“ и с чистата доза обожание, което е получило в замяна. Такава бе на концерта си в Сливен вчера. Артистът със синдрома на Бенджамин Батън, който се засилваше от факта, че в публика имаше изумителен брой деца. По всичко личеше, че те я приемат като равна и й се радват най-чистосърдечно, докато по-възрастните сякаш все още се питаха „Тази магия случва ли се наистина, или не?“.  Капацитетът на спортна зала „Васил Левски“ от 1100 места бе оптимизиран с допълнителни столове и пейки, за да побере всички желаещи да попаднат в „Дантелената примка на нощта“ (едно от най-силните парчета в новия албум на Лили). Още в самото начало звездата благодари на всички за скоростта, с която са изкупили билетите, и както винаги- публиката, музикантите от бенда й и авторите на песните й. „Икар“, „Невероятно“, „Този свят е жена“, „Другото лято“ и „Този миг“ изостриха до краен предел сетивата на присъстващите, а на „Щурче“ охраната гушна Лили като плюшена играчка помагайки й да слезе от сцената. Певицата се приближи максимално до хората, а на финала бе затрупана картички, книги и торнадо от цветя.Следващите спирки от турнето на Иванова са в Шумен (17-ти), Добрич (19-ти) и София (25-ти и 26-и октомври). Билетите за всяка дата са напълно разпродадени. \n\n\n                    ", "date": "2017.10.16", "title": "Лили скочи със „Щурче“ от сцената "}
{"url": "http://www.monitor.bg/a/view/9797-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0-%D1%85%D0%B8%D0%BC%D0%B8%D1%8F-%D0%BD%D0%B0-%D0%B4%D0%B5%D0%B2%D0%B5%D1%82%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8/", "text": "\n                    Поп певицата Мария Илиева се включи за един урок време към инициативата на онлайн платформата Уча.се. Проектът с идеен двигател Дарин Маджаров е насочен към децата и цели да им поднесе информацията, изучавана в училище, по интерес начин и на разбираем език. В рамките на няколко минути Илиева влезе в ролята на учител по химия за 9-и клас, като запозна потребителите на сайта с подробности около атомното ядро.\n\n„Вие, Мария, сте невероятна причина децата да са отлични в училище, страхотен модел за подражание“, „Уникална“ и „Мария Илиева заслужава едно голямо „благодаря“ са само част от положителните коментари на доволни ученици и родители след появата на видеото. Изпълнителката на Mi Amor не е първата звезда, която дава гласа си назаем за интересните уроци. Сред популярните личности, застанали зад каузата, са още Наум Шопов, Дария Симеонова, Дивна, Луиза Григорова и др.\n                    ", "date": "2017.10.16", "title": "Мария Илиева преподава химия на деветокласници"}
{"url": "http://www.monitor.bg/a/view/76146-%D0%9F%D0%B5%D0%B2%D0%B8%D1%86%D0%B0-%D0%BE%D0%BF%D1%80%D0%B5%D0%B4%D0%B5%D0%BB%D0%B8-pussycat-dolls-%D0%BA%D0%B0%D1%82%D0%BE-%D0%BA%D1%80%D1%8A%D0%B3-%D0%BE%D1%82-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B8/", "text": "\n                    Бившият кадър на Pussycat Dolls Кайа Джоунс разбуни духовете с шокиращи разкрития за работата си в групата. „Моята истина е, че не бях в момичешка банда а в кръг от проститутки. Случи се така, че пеехме и бяхме известни, докато хората, които ни притежаваха прибираха парите. Колко зле беше, ще попитате. Достатъчно, за да си тръгна, да загърбя мечтата си, колегите си и сделка за 13 милиона долара“, обясни в социалните мрежи тя. Джоунс бе категорична, че висшестоящи в индустрията казвали на момичетата от групата, изстреляла в орбитата на звездите и Никол Шерцингер, с кого трябва да преспят.\n\n„Това са отвратителни и абсурдни лъжи!“, заяви от своя страна Робин Антин, основателката на Pussycat Dolls. След признанията на Джоунс тя разказа пред медиите, че Кайа никога дори не е била част от бандата, а временно попълнение, което така и не успяло да навлезе в бранша. Кайа попада в момичешката група през 2003 г., когато е едва тийнейджърка, а официално се разделя с нея две години по-късно.\n\nПо думите на Джоунс повод за разкритията й дала престрелката в Лас Вегас, където тя била на територията на инцидента само няколко часа по-рано. Въпреки това скептици заподозряха, че причината се корени в новината, че Pussycat Dolls се събират отново след осемгодишна пауза.\n                    ", "date": "2017.10.16", "title": "Певица определи Pussycat Dolls като „кръг от проститутки“"}
{"url": "http://www.monitor.bg/a/view/30335-%D0%9C%D0%B8%D1%85%D0%B0%D0%B5%D0%BB%D0%B0-%D0%9C%D0%B0%D1%80%D0%B8%D0%BD%D0%BE%D0%B2%D0%B0-%D0%B8-%D0%9B%D0%B8%D1%81%D1%82%D0%B0%D1%82%D0%B0-%D0%BF%D0%B0%D0%B4%D0%B0%D1%82-%D1%81-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B3%D0%BB%D0%B5%D0%B4%D0%B0%D0%BD%D0%B8%D1%8F/", "text": "\n                    Новата песен на Михаела Маринова в колаборация с Павел и Венци Венц “Листата падат“ чукна половин милион гледания за 2 дни в YouTube. Видеото, което е свежа демонстрация как може да направиш хит без да показваш яка дупара, е дело на режисьора Люси Иларионов и Милен Данков. Снимачния сет те разпъват около и във водите на язовир Огняново, което се оказва истинско предизвикателство, тъй като екипът работи при минусови температури и силен вятър. „Това е най-екстремното ми преживяване по време на снимки до момента. Мислех, че след „Стъпка напред“ и „Не ти ли стига“ едва ли ще премина по-сериозно изпитание за издръжливост, но ето, че се случи“, разказва победителката в последния сезон на „Като две капки вода“.Римите към песента пък творят любимката на тийнейджърите Дара и самият Павел. „За първи път имах възможност да работя с Дара, която е съавтор на музиката заедно с Павел. Страхотно удоволствие беше да споделя толкова силна емоция с тях и да я предадем чрез музика и текст“, споделя още Маринова.  \n\n\n                    ", "date": "2017.10.16", "title": "Михаела Маринова и „Листата падат“ с половин милион гледания"}
{"url": "http://www.monitor.bg/a/view/76175-%D0%9D%D0%B0%D1%81%D0%B8%D0%BB%D0%BD%D0%B8%D0%BA-%D1%82%D0%BE%D1%80%D0%BC%D0%BE%D0%B7%D0%B5%D0%BB-%D0%9A%D0%BB%D0%B0%D1%83%D0%B4%D0%B8%D1%8F-%D0%9A%D0%B0%D1%80%D0%B4%D0%B8%D0%BD%D0%B0%D0%BB%D0%B5-%D0%B7%D0%B0-%D0%B0%D0%B1%D0%BE%D1%80%D1%82/", "text": "\n                    Италианската кинозвезда Клаудия Кардинале призна, че синът й Патрик се родил, вследствие на инцидент с насилник. Актрисата разказа, че е била изнасилена от непознат мъж, когато била едва на 19 г. в Тунис. “Беше ужасно. Хубавото е, че от това насилие се роди моят прекрасен Патрик. Въпреки изключително сложната ситуация за момиче-самотна майка, реших да не абортирам. Когато този мъж разбра, че съм бременна, се появи отново с претенцията да направя аборт. Нито за миг не съм мислила да се избавя от създанието си. Говорих с прекрасните си родители и със сестра ми и всички заедно решихме, че детето ми ще израсне в семейството като по-малък брат“, сподели звездата от „Заплетен случай“.\n\nПатрик се родил в Лондон, за където тогава Кардинале заминала заедно с бъдещия си съпруг – продуцентът Франко Кристалди. „Синът ми взе името на черквата, в която беше кръстен“, казва още актрисата, която има и дъщеря Клаудия от голямата си любов Паскуале Скуитиери.\n                    ", "date": "2017.10.16", "title": "Насилник тормозел Клаудия Кардинале за аборт"}
{"url": "http://www.monitor.bg/a/view/65720-%D0%9A%D1%80%D0%B0%D0%BB%D1%81%D0%BA%D0%B8-%D1%80%D0%B5%D0%B6%D0%B8%D1%81%D1%8C%D0%BE%D1%80%D1%81%D0%BA%D0%B8-%D0%B4%D0%B5%D0%B1%D1%8E%D1%82-%D0%B7%D0%B0-%D0%91%D0%BE%D0%B9%D0%BA%D0%B0-%D0%92%D0%B5%D0%BB%D0%BA%D0%BE%D0%B2%D0%B0/", "text": "Музиката на Теодосий Спасов „реже глави“ в спектакъла \n                    Кралски режисьорски дебют направи актрисата Бойка Велкова в края на миналата седмица на Сцена на IV етаж в Народния театър с постановката си по новата пиеса на Оля Стоянова „Цветът на дълбоките води“. „Кралски“ е достоен епитет не само защото Бойка е силна в ролята на Елизабет Първа в спектакъла, а смъртен враг и опонент на нейната героиня е друга коронована особа, Мария Стюарт, в чиито одежди влиза още една топактриса на трупата – Емануела Шкодрева. И не само защото със сценографията и царствените костюми на Тита Димова представлението е визуално впечатляващо, макар и позиционирано в малкото пространство на една камерна зала. Кралски избор е още решението на Бойка Велкова да се обърне към точно този текст (и донякъде – да вдъхнови създаването му): да, не залага на сигурно, но пък знае защо го прави и е убедена, че рискът си струва. Резултатът го доказва.Пиесата„носителка на „Аскеер“ за драматургия, въздейства като изящно класическо произведение и в същото време звучи модерно. За написването авторката елегантно е преборила огромен доктументален материал от няколко века – от автентичната кореспонденция между двете вечни съперници до съвсем нови биографични изследвания за живота на всяка от тях. При това нито за момент словото не уподобява архивирани файлове мъртва историческа информация, а вълнува с амплитудите на богатата женска душа, разтерзана между дълга и чувствата. Реалните думи, завещани на изследователите в писмата на тези две харизматични реални личности, така са вплетени в тъканта на сюжета, че го превръщат от исторически в психологически трилър. Две кралици, протестантка и католичка, със своите навярно еднакво силни исторически козове – коя ще надделее в това съдбовно съперничество за власт и корона? Въпрос на характер. Като режисьор Бойка Велкова е уплътнила с убедителни актьорски изпълнения всеки от тези нееднозначно зададени образи.Католичката Мария Стюарт (да не се бърка с Кървавата Мери, тя е съвсем друга владетелка) наа привидно хладното артикулиране на нечовешките мъчения, на които поддръжниците й са подложени, и броенето на жертвите засилват чувството й за вина. Познала любовта и останала сама, тя се е вкопчила в кауза, която я води към гибел. Протестантката Елизабет на Бойка Велкова, кралицата дева, е на пръв поглед по-корава и мотивирана. Но и тя има своите „пропуквания“: зачатъците на обич към никога несрещаната братовчедка Мария Стюарт, желанието Мери да й „помогне“, за да има аргументи да я пощади, съмненията коя от двете би била по-добър суверен. Понякога, в мигове на слабост, цветът на дълбоките води я привлича и е готов да я „всмукне“, но Елизабет сякаш знае, че най-доброто за нея тепърва предстои... Както двете кралици в живота не са се срещали, така и двете актриси в спектакъла нямат общи сцени, което прави задачата им да изведат конфликта още по-трудна. Но те се справят блестящо в тази „задочна“ битка, форсирана от дворцови интриги, екзистенциални страхове и стаени копнежи. В свитата са актьорите Варя Табакова, Ева Данаилова, Павел Иванов, Явор Вълканов, Живка Ганчева. Музиката на Теодосий Спасов е симфония, в която отекват копита на средновековни конници, стъпки на тъмничари и трясък на железни врати; тя е и гилотината, която ще отсече нечия непокорна глава...\n\n\n                    ", "date": "2017.10.16", "title": "Кралски режисьорски дебют за Бойка Велкова"}
{"url": "http://www.monitor.bg/a/view/5065-%D0%98%D0%B7%D1%82%D0%B8%D1%87%D0%B0-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC%D1%8A%D1%82-%D0%BD%D0%B0-%D0%A0%D0%B0%D1%85%D0%BE%D0%B9-%D0%BA%D1%8A%D0%BC-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                     Испанският вицепремиер Сорая Саенс де Сантамария заяви, че в писмото си до властите в Мадрид каталунският лидер Карлес Пучдемон не е дал задоволителен отговор на въпроса провъзгласил ли е всъщност независимост и има време до четвъртък да спази законите на Испания, предаде Асошиейтед прес.\nПо думите на Саенс де Сантамария испанските власти са поискали ясен отговор с \"да\" или \"не\" от Пучдемон, нещо, което обаче според нея той не е направил.\n\"Не е много трудно да кажеш да или не. Именно това предполагаше зададеният въпрос и отговорът не би трябвало да е сложен\", посочи още испанският вицепремиер пред репортери.\nПо думите й Пучдемон има време до четвъртък сутринта да се подчини, в противен случай го заплашва възможността Испания да задейства член 155 от конституцията, което ще позволи на централната власт да изземе част от правомощията на каталунската автономия.\nТя окачестви призива на Пучдемон за диалог като \"неубедителен\" и заяви, че мястото за разговори е испанският парламент.\nВ момента каталунският лидер разполага с още малко време – улитматумът изтича в 10 ч сутринта местно време (11 часа българско време) в четвъртък.Междувременно испанската социалистическа партия, която по принцип е по-меко настроена по въпроса с автономията на Каталуния, подкрепи реакцията на централната власт в Испания.Действително малко преди да изтече първият ултиматом на премиера на Испания Мариано Рахой Пучдемон не отговари директно на въпроса за независимостта и заяви, че той и Рахой трябва да се срещнат колкото се може по-скоро, за да започнат диалог през следващите два месеца. \"Нашето предложение за диалог е чистосърдечно, независимо от всичко, което се случи\", казва Пучдемон в писмото си.\n\"В неделя, 1 октомври, при полицейско насилие, заклеймено от най-авторитетните международни организации, повече от два милиона каталунци предоставиха на каталунския парламент демократичен мандат да обяви независимостта,\" се казва в писмото на Пучдемон.\"Излагам пред вас две искания: първото е да бъде сложен край на репресията срещу народа и правителството на Каталуния и второ - да организираме възможно най-скоро среща, на която да постигнем споразумения. Нека не оставяме ситуацията да се влоши още повече,“ заключава Пучдемон.Добрият тон не е присъщ за спора, доказателство за това е предложението на Каталунската крайнолява партия CUP, която предложи испанският крал Фелипе VI да бъде обявен за персона нон грата в Каталуния. CUP ще внесе предложението си за официално разглеждане в каталунския парламент. Подобно предложение беше направено и през миналата година, но не беше прието, припомня испанският в. „Ел Паис“.\n\n\n                    ", "date": "2017.10.16", "title": "Пучдемон пак предложи преговори на Рахой за ситуацията в Каталуния"}
{"url": "http://www.monitor.bg/a/view/89444-%D0%92-%D0%A0%D1%83%D1%81%D0%B8%D1%8F-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D0%B8-%D1%81%D0%BA%D0%B0%D1%87%D0%B0%D1%82-%D0%BE%D1%82-7%D0%BC%D0%B5%D1%82%D1%80%D0%BE%D0%B2%D0%B0-%D1%81%D0%BA%D0%B0%D0%BB%D0%B0/", "text": "\n                    Желаещите да влязат във властовите структури на Русия трябва да се отличават не само с интелигентност и добро образование, но и с издръжливост и смел дух, пишат агенциите. За целта стартира специален тренинг по подготовка на кадрови резерв за администрацията на президента, пише РБК. В рамките на този тренинг една от задачите за кандидат-губернаторите е да скачат във вода от 7-метрова скала.\n\n          Организирането на обучението бе възложена на Руската академия за народно стопанство и държавна служба при президента, уточнява агенцията. Прессекретарят на академията Дмитрий Соколов потвърди пред медиите, че бъдещите ръководители на региони наистина са скачали във Агурските водопади край Сочи. Освен това желаещите да попаднат във властта са се катерили по каньоните и са извършили 2-часова пеша разходка по устието на планинска река. В интернет се появи видео от споменатия тренинг, на чиито кадри се вижда ръководителят на Федералната агенция на научните организации Михаил Котюков, който активно се спряга за приемник на подалия оставка губернатор на Красноярския край Виктор Толоконски. В Сочи е бил и назначеният на 9 октомври за временно изпълняващ длъжността ръководител на Омска област депутат от „Справедлива Русия“ Александър Бурков. Запознати твърдят, че сред участниците е имало още представители на различни министерство и на Федералното събрание. Организаторите на екстремния тренинг уточняват, че той е само една малка част от 9-месечната учебна програма за подготовка на кадрови резерв за губернаторски постове и ръководни държавни длъжности.      \n\n          Пресата припомня, че за изминалия месец президентът Владимир Путин извърши редица кадрови промени сред губернаторите на регионите, като с постовете си предсрочно се простиха ръководителите на Ненецкия  автономен окръг Игор Кошин, на Самарска област - Николай Меркушкин, на Нижегородска област - Валерий Шанцев и др.\n                    ", "date": "2017.10.16", "title": "В Русия кандидат-губернатори скачат от 7-метрова скала "}
{"url": "http://www.monitor.bg/a/view/55867-%D0%9F%D0%B8%D1%8F%D0%BD-%D1%80%D1%83%D1%81%D0%BD%D0%B0%D0%BA-%D0%B8%D0%B7%D0%BF%D1%80%D0%B0-%D0%B2-%D0%BF%D0%B5%D1%80%D0%B0%D0%BB%D0%BD%D1%8F%D1%82%D0%B0-%D0%BA%D0%BE%D1%82%D0%BA%D0%B0%D1%82%D0%B0-%D0%BD%D0%B0-%D0%B3%D0%B0%D0%B4%D0%B6%D0%B5%D1%82%D0%BE-%D1%81%D0%B8/", "text": "\n                    В руската република Коми 37-годишен мъж е подсъдим за жестоко отношение към животните – той затворил котката на приятелката си в пералнята и пуснал машината да се върти, заснемайки на видео мъчителната смърт на домашния любимец. След това мъжът качил ужасяващите кадри в социалните мрежи, съобщава Лента.ру, позовавайки се на официално съобщение на местните органи на МВР.\n\n          Срещу злосторника, който е родом от град Ухта, е образувано наказателно дело, уточняват агенциите. Те допълват, че по време на престъплението мъжът е бил пиян. „Преди това заподозреният нееднократно е бил привличан под наказателна отговорност. През януари т.г. той излязъл от затвора, след което му била наложена мярка за неотклонение подписка“, се казва в съобщението на ведомството. Инцидентът се случил във фаталния петък 13 октомври, като „прането“ на котката продължило около половин час. В първите минути се чували писъците на бедното животно, чиито кости били буквално смлени от барабана на пералната машина. След зверското убийство, мъжът направил снимки на мъртвата котка и ги изпратил на  приятелката си. Тя от своя страна веднага подала жалба в полицията и под охраната на пазителите на реда изнесла вещите от дома на гаджето си. Впоследствие в социалните мрежи бе пусната подписка, в която възмутени граждани настояват за справедливо и сурово наказание за престъпника. \n                    ", "date": "2017.10.16", "title": "Пиян руснак изпра в пералнята котката на гаджето си "}
{"url": "http://www.monitor.bg/a/view/70323-%D0%A1%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%B2%D0%B7%D0%B5%D1%85%D0%B0-%D0%B2%D0%BE%D1%82%D0%B0-%D0%B2-%D0%94%D0%BE%D0%BB%D0%BD%D0%B0-%D0%A1%D0%B0%D0%BA%D1%81%D0%BE%D0%BD%D0%B8%D1%8F/", "text": "\n                    Социалдемократите спечелиха местните избори в германската провинция Долна Саксония, консерваторите на Ангела Меркел постигнаха най-лошия си резултат от десетилетия, а популистката партия \"Алтернатива за Германия\" успя да влезе в 14-ти провинциален парламент, обобщава ДПА.\nПремиерът на Долна Саксония Щефан Вайл изведе своите социалдемократи до победа на вчерашните предсрочни избори, след като те загубиха няколко провинциални гласувания и претърпяха поражение на националните избори миналия месец.\nСоциалдемократите спечелиха 36,9% от гласовете, увеличавайки подкрепата си във втората по големина германска провинция с 4 пункта. Християндемократите на Меркел получиха 33,6%, което е спад в подкрепата за тях с 2,5 пункта и най-лошият им резултат от 1959 г.\nАко християндемократите бяха победили в Долна Саксония, това щеше да помогне на Меркел да възвърне позициите си след слабото представяне на нейната партия на националните избори през септември в момент, когато канцлерката се готви за тежки преговори за съставяне на ново коалиционно правителство.\nВайл определи провинциалните избори като \"блестящ успех\" за социалдемократите и добави, че сега партията му за първи път от 19 години ще бъде най-голямата парламентарна сила в Долна Саксония.\n\"Алтернатива за Германия\" постигна по-нисък резултат от очакваното, получавайки 6,2 процента от гласовете. Така тя вече е представена в парламентите на 14 от 16-те германски провинции. След националните избори миналия месец тя стана първата голяма крайнодясна партия, влязла в Бундестага от Втората световна война.\nДосегашният коалиционен партньор на социалдемократите в Долна Саксония - партията \"Съюз 90/Зелени\" спечели 8,7 процента от гласовете, отбелязвайки спад от 5 пункта в своята подкрепа. Това означава, че сегашната коалиция на Вайл вероятно няма да постигне необходимото мнозинство и може да се наложи той да състави правителство с християндемократите, което би било първият съюз между двете най-големи германски партии в провинцията от над 50 години.\nСвободните демократи, които са традиционни съюзници на християндемократите, спечелиха 7,5 процента, отбелязвайки спад от 2,4 пункта в своята подкрепа в сравнение с изборите през 2013 г.\nПартията \"Левите\" не успя да прескочи 5-процентовата бариера за влизане в парламента.\nИзбирателната активност беше 63,1 процента.\nСъпредседателят на парламентарната група на \"Алтернатива за Германия\" Александър Гауланд каза, че резултатът от изборите в Долна Саксония може да означава \"начало на края на управлението на Меркел\".\n\n \n                    ", "date": "2017.10.16", "title": "Социалдемократите взеха вота в Долна Саксония"}
{"url": "http://www.monitor.bg/a/view/77700-%D0%92%D0%B5%D0%BD%D0%B5%D1%86%D0%B8%D1%8F-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B2%D0%B0-%D0%92%D0%98%D0%9F%D0%B3%D1%80%D0%BE%D0%B1%D0%BE%D0%B2%D0%B5-%D0%BD%D0%B0-%D1%82%D1%8A%D1%80%D0%B3/", "text": "\n                    Общината на Венеция обявява търг за продажба на вечните жилища в прочутото местно гробище „Сан Микеле“, намиращо се на едноименния остров. Въпросните последни пристани на живели в приказния град знатни и по-малко знатни хора ще бъдат отдавани на желаещите да ги имат живи лица, нямащи нищо общо с погребаните в тях. Собствеността им е гарантирана за срок от 99 години с опция за продължаване от техните преки наследници. Първоначалните цени на имотите на о. Сан Микеле варират между 192 и 335 хиляди евро в зависимост от тяхната историческа и културна ценност.\n\nАко се вярва на влиятелния вестник „Кориере дела сера“, интересът към инициативата на общината във Венеция и в Италия, и в чужбина, е неочаквано голям, като се очаква подадените заявки за участие в търга да бъдат десетки десетки. При това купувачите на гробовете трябва да поемат задължението да ги поддържат, ремонтират и т.н. без обаче да могат да ги ползват, тоест без да бъдат погребвани в тях самите те или техни близки. Основната причина според вестника за неочаквания интерес е тази, че огромното мнозинство от вечните жилища са истински шедьоври на архитектурата и изкуството, а също така утвърдена туристическа атракция. Сред тях според общинарите се отличавали пет гробници, в които стъклописите съперничели на тези в прочутите дворци на Венеция и католическите катедрали по света.\n\nСред именитите хора, погребани в гробището на Венеция, са известният френски композитор от руски произход Игор Стравински, американският поет – модернист Езра Паунд, обичаният от няколко поколения любители на футбола аржентински играч и треньор Хеленио Херера и др. Документите за участие в търга могат да се подават от 13 януари до 31 януари догодина, а самото наддаване ще бъде на 5 март.\n                    ", "date": "2017.10.16", "title": "Венеция разпродава ВИП-гробове на търг"}
{"url": "http://www.monitor.bg/a/view/11968-%D0%9C%D0%B5%D0%B9-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%B2-%D0%91%D1%80%D1%8E%D0%BA%D1%81%D0%B5%D0%BB/", "text": "\n                    Британският премиер Тереза Мей замина на неочаквана среща в Брюксел в опит да издейства \"гладък\" Брекзит дни преди среща на европейските лидери, съобщават \"Ройтерс\" и \"Гардиън\".\nПридружавана от министъра за Брекзит Дейвид Дейвис, Мей очаква \"конструктивна\" среща, обясниха от \"Даунинг стрийт\". Тя ще вечеря с председателя на Европейската комисия Жан-Клод Юнкер и главния преговарящ от името на комисията Мишел Барние в 18:30 ч. местно (19:30 българско) време в опит да даде тласък на търговските преговори, които лидерите на ЕС трябва да задействат - или да отложат - на срещата си тази седмица.\nОчаква се форумът в четвъртък и петък да завърши с препоръка диалогът за бъдещите отношения между Лондон и Брюксел да не започва засега, тъй като не е постигнат достатъчно напредък в петте седмици преговори между екипите на Барние и Дейвис. Великобритания настоява, че преговорите за напускането трябва да се водят паралелно с тези за преходния период и търговските връзки с блока. Позицията на Брюксел е, че първо трябва да се уточнят условията, при които Обединеното кралство ще напусне.\nГоворител на Мей обясни пред репортери, че целта е Мей и Юнкер \"да помислят за Флоренция и конструктивния начин, по който (речта) се прие и че искаме да продължим напред конструктивно\". Той имаше предвид речта на британския премиер във Флоренция, в която тя увери в края на септември, че Лондон ще изпълни задълженията си към Европейския съюз. \"Сметката\", която Обединеното кралство трябва да плати, се смята за един от въпросите, по които между двете преговарящи страни има най-малко разбирателство.\nПопитан дали Мей ще даде подробности за сумата, която Великобритания е готова да плати като част от задълженията си към съюза, говорителят каза: \"Министър-председателят вече изложи позицията си в речта си във Флоренция.\" Той добави, че в понеделник Мей ще разговаря с френския президент Еманюел Макрон и ирландския премиер Лео Варадкар. Според \"Гардиън\" премиерът от дни се занимава с \"телефонна дипломация\" с последна надежда да спечели по-добра позиция преди срещата на върха, а първият ѝ такъв разговор е бил с германския канцлер Ангела Меркел.\n\n \n                    ", "date": "2017.10.16", "title": "Мей изненадващо в Брюксел "}
{"url": "http://www.monitor.bg/a/view/30058-%D0%A1%D0%90%D0%A9-%D0%B8-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F-%D1%81%D1%8A%D1%81-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D1%83%D1%87%D0%B5%D0%BD%D0%B8%D1%8F/", "text": "\n                    Южна Корея и САЩ започнаха едноседмични военноморски учения във водите на Корейския полуостров. Това става в контекста на силно напрегнатата обстановка около севернокорейската ракетна и ядрена програма, предаде Ройтерс.\nВ ученията участват около 40 военноморски кораба от двете страни, включително американският атомен самолетоносач \"Роналд Рейгън\". Военните маневри се провеждат край източния и западния бряг на полуострова, и ще продължат до 20 октомври, заяви говорител на южнокорейското министерство на отбраната.\nСеверна Корея определя съвместните военни учения на САЩ и Южна Корея като \"репетиция за война\". Вчера американският държавен секретар Рекс Тилърсън заяви, че президентът Доналд Тръмп му е дал указания да продължи с дипломатическите усилия за успокояване на напрегнатата обстановка в отношенията със Северна Корея. \"Тези усилия ще продължат, докато не падне първата бомба\", каза Тилърсън.\nПрез последните седмици напрежението на Корейския полуостров ескалира осезаемо след поредица оръжейни изпитания на Пхенян, включително шестия му и най-мощен ядрен опит от 3 септември, както и две изстрелвания на ракети над Япония, а също и словесна война между САЩ и Северна Корея.\nПо-рано този месец руски депутат, завърнал се от посещение в Пхенян, заяви, че КНДР подготвя изпитание на ракета с голям обсег, която според севернокорейската страна би могла да достигне западното американско крайбрежие.\nСпоред южнокорейското разузнаване и анализатори Северна Корея може да предприеме следващия си ход така, че той да съвпадне със започващия в сряда конгрес на Китайската комунистическа партия.\nКомандващият военновъздушните сили на САЩ в Тихия океан генерал Терънс О'Шонъси заяви, че севернокорейската програма за разработване на ядрено оръжие и ракети е \"истинска заплаха\" и американската страна е готова да защити съюниците си.\n\"Макар страни като Северна Корея да заплашват регионалния мир и сигурност, нашата съюзническа военновъздушна мощ трябва да е готова да отговори бързо, смъртоносно и съкрушително за запазване на нашите интереси\", посочи той.\n \n                    ", "date": "2017.10.16", "title": "САЩ и Южна Корея със съвместни учения"}
{"url": "http://www.monitor.bg/a/view/17394-%D0%9E%D1%82%D1%80%D0%B8%D1%85%D0%B0-%D1%88%D0%B5%D1%81%D1%82-%D0%BD%D0%BE%D0%B2%D0%B8-%D0%B4%D1%80%D0%B5%D0%B2%D0%BD%D0%B8-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B8/", "text": "\n                    Групата астрономи е открила няколко делечни галактики, които са се образували през първите стотина милиона години след Големия взрив. Благодарение но това учените утроиха броя на известните досега галактики, способни да ни разкажат за ключовия период в историята на Вселената, когато тя е станала прозрачна за излъчването след тъй наречената тъмна епоха (380-550 млн. години след Големия взрив).\n\nГолемият взрив е пръснал из Вселената множество горещи частици. След около 400 милиона години, частиците са се охладили и са образували неутрален водород, който не е бил прозрачен и пречел на разпространението на светлина във Вселената. Тя е оставала „тъмна“ докато гравитацията не е започнала да образува първите звезди и галактики. Енергията, отделена от тези древни галактики, е накарала непрозрачния водород да се разсее и да премине в йонизирано състояние, в което той пребивава и до наше време.\n\nТази епоха, по време на която Вселена отново е станала прозрачна, се нарича епоха на рекомбинация и представлява огромен интерес за астрономите.\n\nОсобено важен е периодът, свързан със събитията, които са се случвали 800 милиона години след Големия взрив, когато процесът на рейонизация е бил напълно завършен.\n\nОсновен и най-сложен начин за изучаване но този период е детектирането на галактики, излъчващи в линиите на водорода Лайман-алфа и които са много трудни за откриване. Излъчената светлина от подобни галактики може да даде информация на учените за водорода, през който светлината е преминала на път към Земята и най-вече за това, как и кога този водород се е превърнал от неутрален в йонизиран.\n\nС тази цел учените са използвали данни от астрономическия обзор LAGER (Lyman-alpha Emitting Galaxies from the End of Reionization), като са избрали 23-възможни кандидата. С помощта на спектрални наблюдения, проведени с помощта на телескопите на чилийската обсерватория Лас-Кампанас те са успели да идентифицират едновременно шест интересуващи ги галактики.\n\nСпоред директора на обсерваторията Лас-Кампанас Леополдо Инфанте утрояването на броя на известните ни галактики, образували се в периода, когато процесът на йонизация е бил в своя пик, ще помогне на учените по-детайлно да изучат този период и да отделят определени процеси, което са се осъществявали през него.\n                    ", "date": "2017.10.16", "title": "Отриха шест нови древни галактики"}
{"url": "http://www.monitor.bg/a/view/19316-%D0%9F%D0%B0%D0%BF%D0%B0%D1%82%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%B3%D0%BB%D0%B0%D0%B4%D0%B0-%D0%B8-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%BA%D0%BB%D0%B8%D0%BC%D0%B0%D1%82%D0%B0/", "text": "\n                    \nПапа Франциск призова правителствата по света да предприемат общи действия за прекратяване на увеличаващия се глад по света. Според него това трябва да стане чрез сътрудничество, чиято цел да бъде да се предотвратят конфликти и бедствия в резултат на промени в климата. По думите му те принуждават хора да напускат домовете си, за да търсят прехрана, предаде Асошиейтед прес.\nФранциск говори в Организацията на ООН по прехрана и земеделие по случай Международния ден на прехраната. В словото си той призова правителствата да работят заедно за справяне с определените от него като взаимосвързани проблеми на глада, глобалното затопляне и миграцията. В залата речта му беше посрещната със ставане на крака и ръкопляскане.\nТой се спря на Парижкото споразумение за климата - по силата на което правителствата се задължиха да намалят парниковите емисии - и го посочи като пример за противодействие на глобалното затопляне на основата на научни доказателства. Индиректно папата изрази неодобрение към решението на САЩ да излязат от договора, като отбеляза, че \"за съжаление, някои се разграничават\".\n                    ", "date": "2017.10.16", "title": "Папата призова за борба с глада и промените в климата "}
{"url": "http://www.monitor.bg/a/view/80509-%D0%98%D0%B7%D0%BC%D0%B5%D1%80%D0%B8%D1%85%D0%B0-%D0%9C%D0%BB%D0%B5%D1%87%D0%BD%D0%B8%D1%8F-%D0%BF%D1%8A%D1%82/", "text": "\n                    Астрономи от центъра по астрофизика Харвард-Смитсониън в САЩ и института \"Макс Планк\" в Германия определиха точните граници на галактиката Млечен път, в която се намира Слънчевата система, съобщи Лайф.\n\nОказва се, че нашата галактика достига размери 66 000 светлинни години.\n\nИзследванията, извършени с помощта на системата от радиотелескопи VLBA (Very Long Baseline Array), позволиха да се установи с голяма прецизност къде е краят на нашата галактика.\n\nНай-голямото регистрирано разстояние до района на звездообразуване G007.47+00.05 в спиралния ръкав Щит-Кентавър е 66 500 светлинни години.\n\nСпециалистите поясниха, че в близко бъдеще Млечният път може отново да увеличи размерите си. Предишни измервания въз основа на т.нар. тригонометричен паралакс (измервания въз основа на положението на астрономически обект) показаха близо два пъти по-малко разстояние - тогава бе установено, че Млечният път е с размери 36 000 светлинни години.\n                    ", "date": "2017.10.16", "title": "Измериха Млечния път "}
{"url": "http://www.monitor.bg/a/view/6876-%D0%A1%D0%B2%D0%B5%D1%82%D0%BB%D0%B8%D0%BD%D0%B0-%D0%B2-%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%B7%D0%B0-%D0%BF%D1%80%D0%BE%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%9F%D0%B0%D1%81%D1%85%D0%B0/", "text": "\n                    Палеогенетиците за първи път са дешифрирали ДНК на древните жители на Великденския остров (това тайнствено парче земя е мястото, което има може би най-много имена - Пасха, Рапа Нуи, Хититеаираги, Текаоухангоару, Мата-ки-те-Раги, Те-Пито-о-те-хенуа, остров Сан-Карлос, Теапи и т.н.). Изследването е било извършено върху останките на петима древни жители на острова, чиито скелети са открити през 80-те години в град Анакена и пренесени в Музея на Кон-Тики в Норвегия. Тримата от тях са живели преди идването на европейците на Великденския остров, в периода 1445-1624 г., а другите двама - в началото на деветнадесети и двадесети век. Според заключението на специалистите те са свързани с полинезийците, които никога не са имали контакт с други групи от хора, преди европейците да пристигнат на този загадъчен остров, пише сп. Current Biology.\n\nЛарс Ферен Шмитц от Университета на Калифорния и колегите му сравнили ДНК от останки на островитяните, живели преди пристигането на европейците, с ДНК на хора, които населявали района през последните дни на местната цивилизация. Изследванията показват, че жителите на Великденския остров не са били в контакт с други човешки общности в продължение на хиляди години преди пристигането на европейските заселници.\n\n\"Не открихме следи, които биха могли да свържат жителите на Великденските острови и южноамериканските индианци. Това много ни изненада, защото имаше много индикации, че такива контакти са били извършени, но не се оказа така \", обяснява Ферен-Шмитц.\n\nСлед анализа на ДНК от древните останки от скелети, учените отхвърлиха вероятността обитателите на Великденския остров да са се смесили с южноамериканци, преди европейците да дойдат на острова през 1722 г.\n\nПроучване от 2014 г. откри, че е имало кръстосване между туземците, които живеят на Великденския остров, наричан още Рапа Нуи, и местни хора от Южна Америка приблизително между 1300 г. и 1500 г. Ново изследване, което се фокусира върху анализа на ДНК на трима жители на Рапа Нуи от три различни епохи, не откри доказателство за подобно твърдение. То подчерта изолираността на туземците - островът се намира на 3514 километра западно от Чили и 2075 километра източно от островите Питкерн, което го прави най-изолираното населено място в света, заедно с островите Тристан да Куня.\n\n\"Трудът ни показа, че няма прост сценарий за кръстосването и миграцията между Рапа Нуи и Южна Америка, както предполагаха много археолози и историци\", каза археологът Кат Джарман от университета в Бристол, Великобритания.\n\nПроучването потвърждава, че нараства броят на свидетелствата, че островът е уреден от полинезийците, които са прекосили открития океан.\n\nВеликденският остров е едно от най-тайнствените места на Земята; Преди около 2000 години е бил дом на странна полинезийска цивилизация, която е оставила голям брой следи под формата на гигантски идоли на моаите. Според учените тези скулптури са обожествени фигури на предците и роднините на древните обитатели на острова.\n\nТази цивилизация на практика изчезва от Великденския остров преди пристигането на първите заселници. Причината за изчезването им би могло да е свързано с два фактора: изчерпването на ресурсите в резултат на изсичането на горите и унищожаване на животните от полинезийците и война между различните племена на аборигените.\n\nВътрешните войни са довели до почти пълното изчезване на културата на Моа. И накрая, останките от цивилизацията на Великденския остров бяили унищожени в средата на XIX век, когато островът е окупиран. Поради изчезването на културата, единствената писменост, съществувала на острова все още не е разчетена от учените.\n                    ", "date": "2017.10.16", "title": "Светлина в мистерията за произхода на жителите на остров Пасха"}
{"url": "http://www.monitor.bg/a/view/41744-%D0%A7%D0%B5%D1%82%D0%B8%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BE%D1%82-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    44-годишен рецидивист отива в затвора за 4 години за извършена кражба от манастир.Той е осъден също да заплати на пострадалите обезщетение в размер на предмета на престъплението -  7900 лева.  Делото е разгледано от съда по реда на съкратено съдебно следствие, при което подсъдимият се признава за виновен и приема за верни фактите изложени в обвинителния акт.\n\nЕмил И. е осъден за това, че на 8 декемви 2015 г. в Арбанаси, проникнал с взлом в манастира „Св. Никола” и задигна въпросната сума пари. Обвиняемият е осъждан с 19 влезли в сила присъди за извършени престъпления. През 2013 г., докато изтърпявал поредната присъда в Затворническото общежитие във Велико Търново той се  запознал със  свещеник, който  посещавал затвора. След като излязъл на свобода, Емил отишъл при свещеника и го помолил за помощ, защото нямал къде да живее и какво да яде. Свещеникът се свързал със монахините  от манастир „Св. Никола“ в Арбанаси и ги помолил да му осигурят храна и подслон, а при нужда, той ще им помага с работа в манастира. Двете монахини се съгласили да го приемат в манастира. Емил И.  се справял добре с работата, която му възлагали и не създавал проблеми. Докато пребивавал в манастира, веднъж той забелязал, че в стаята на монахините се държат пари. На 8 декември, след като монахините излезли от манастира, с помощта на отвертка  той разбил заключената врата, претърсил помещението намерил парите и ги взел, след което напуснал манастира.\n                    ", "date": "2017.10.16", "title": "Четири години затвор за кражба от манастир"}
{"url": "http://www.monitor.bg/a/view/24729-%D0%9F%D1%81%D0%B8%D1%85%D0%B0%D1%80-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D1%85%D1%83%D0%BB%D0%B8%D0%B3%D0%B0%D0%BD%D1%81%D1%82%D0%B2%D0%BE/", "text": "\n                    Георги Н.  изтърпял наказание „лишаване от свобода“ и след освобождаването му през юни заживял при майка си С. Д. в жилището и в Дебелец.  На 1 юли, около 16.00 ч. той се прибрал в жилището и легнал да си почине. След 40 минути станал и поискал цигара от майка си, която му отговорила, че няма цигари и по-късно ще излезе за да купи. Като чул този отговор, обвиняемият се ядосал отишъл в кухнята на жилището, взел маса, счупил в кухнята стъклата на прозореца и започнал да изхвърля през него всякакви вещи. Част от вещите паднали на бетонна козирка под прозореца и се счупили, а други паднали на пътя и тротоара под жилището, където по това време имало хора. Възмутени от поведението на обвиняемия, хората му викали да спре, но той им отвърнал с ругатни. След пристигане на полицията той  отправил обидни и нецензурни думи към служители на реда и е при опит да бъде  задържат оказал съпротива. Предстои насрочване на делото за разглеждане от съда.\n                    ", "date": "2017.10.16", "title": "Психар отива на съд за хулиганство"}
{"url": "http://www.monitor.bg/a/view/66090-%D0%A4%D1%83%D1%82%D0%B1%D0%BE%D0%BB%D0%B5%D0%BD-%D0%B7%D0%B0%D0%BF%D0%B0%D0%BB%D1%8F%D0%BD%D0%BA%D0%BE-%D1%81%D1%87%D1%83%D0%BF%D0%B8-%D0%BD%D0%BE%D1%81%D0%B0-%D0%BD%D0%B0-%D0%B4%D0%B5%D1%82%D0%B5/", "text": "\n                    \n                    ", "date": "2017.10.16", "title": "Футболен запалянко счупи носа на дете"}
{"url": "http://www.monitor.bg/a/view/80504-%D0%96%D1%80%D0%B8%D1%86%D0%B8-%D1%80%D0%B0%D0%B7%D0%B1%D0%B8%D1%85%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-80%D0%B3%D0%BE%D0%B4%D0%B8%D1%88%D0%B5%D0%BD-%D0%B4%D1%8F%D0%B4%D0%BE-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    2 жрици на любовта разбиха главата на 80-годишен дядо в Дупница, след като им оказал да заплати повече от уговорената тарифа. Инцидентът е станал завчера, когато дядото обикалял района около храма „Георги Победоносец“ в града. Именно тогава към него се приближила добре сложена ромка, която му предложила платена любов. Възрастния мъж се спазарил за услугата да заплати 20 лв. Скрили се зад храма и след получените любовни ласки, дядото бръкнал и подал 20 лв. на жрицата. Тя обаче поискала още и на помощ повикала друга нейна колежка. „Едната от жените е взела камък и е халосала с всички сили човека. Той се е строполил на земята, а двете жени са му отмъкнали и останалите в джоба 75 лв.“, разказват запознати със случая.\n\nСлед като се свестил възрастният мъж, веднага отишъл до полицията и подал сигнал. Цялата му глава била окървавена и се наложило да бъде закаран до Спешен център в града. Там му направили няколко шефа, а след което медиците пуснали дядото да се прибере в дома си. По случая е образувано досъдебно производство, а двете жрици на любовта се издирват.\n\nТова не е първи случай, в който ромки обикалят храма в Дупница и предлагат платена любов на възрастни хора. Не веднъж или два пъти е сигнализирана полицията, но без резултат. „Тези жени се връщат отново и продължават да агитират самотни мъже. Това дори не е и първи обир от тяхна страна“, коментират дупничани.\n                    ", "date": "2017.10.16", "title": "Жрици разбиха главата на 80-годишен дядо в Дупница"}
{"url": "http://www.monitor.bg/a/view/32637-%D0%91%D0%B0%D1%89%D0%B0-%D0%BD%D0%B0%D0%BC%D1%83%D1%88%D0%BA%D0%B0-%D0%BC%D0%BE%D0%BC%D1%87%D0%B5-%D1%82%D0%BE%D1%80%D0%BC%D0%BE%D0%B7%D0%B8%D0%BB%D0%BE-%D1%81%D0%B8%D0%BD%D0%B0-%D0%BC%D1%83/", "text": "\n                    \n                    ", "date": "2017.10.16", "title": "Баща намушка момче, тормозило сина му"}
{"url": "http://www.monitor.bg/a/view/12783-%D0%91%D0%B5%D0%BD%D0%B7%D0%B8%D0%BD%D0%B4%D0%B6%D0%B8%D1%8F-%D1%81-3-%D0%B8%D0%B7%D0%B1%D0%B8%D1%82%D0%B8-%D0%B7%D1%8A%D0%B1%D0%B0-%D0%B8-%D1%81%D1%87%D1%83%D0%BF%D0%B5%D0%BD%D0%B0-%D1%87%D0%B5%D0%BB%D1%8E%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D1%85%D0%B0%D0%B5%D0%BD-%D0%BA%D0%BB%D0%B8%D0%B5%D0%BD%D1%82/", "text": "\n                    20-годишен служител на бензиностанция в Пловдив е с три избити зъба и счупена челюст заради нехаен възрастен клиент. Случаят е станал на търговски обект на околовръстното шосе на града.\n\n70-годишен шофьор спрял да зареди газ на бензиностанцията. Младият служител започнал да пълни газовата бутилка на автомобила, когато дядото влязъл до касите, метнал 20 лева, излязъл и потеглил с мръсна газ без изобщо да забележи, че автомобилът още е свързан с колонката. Маркучът се опънал, подсякъл бензинджията, който паднал и си счупил три зъба. При падането младежът успял да си докара и фрактура на челюстта. В рамките на образуваното досъдебно производство за средна телесна повреда, прокуратурата е разпитала трима очевидци и е назначила съдебно-медицинска експертиза, за да се уточни какви и колко са телесните повреди на служителя на търговския обект. Това е втори подобен случай през миналата седмица, след като на друга бензиностанция в Пловдив шофьорка спряла да зарежда гориво на бензиностанция на „Пещерско шосе“. Тя потеглила с колата си, докато пистолетът бил още вътре в резервоара. После чула виковете на работника, спряла и грубо му казала, че той е виновен.\n                    ", "date": "2017.10.16", "title": "Бензинджия с 3 избити зъба и счупена челюст заради нехаен клиент"}
{"url": "http://www.monitor.bg/a/view/87000-%D0%9D%D0%B0%D1%81%D0%B8%D0%BB%D0%B2%D0%B0%D0%BB-%D0%BC%D0%B0%D0%BB%D0%BE%D0%BB%D0%B5%D1%82%D0%BA%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5%D0%BD-%D0%B4%D0%B2%D0%BE%D1%80-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D1%83%D1%81%D0%BB%D0%BE%D0%B2%D0%BD%D0%B0-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                     \n\n \n\nС условна присъда се измъкна извратеняк от Стара Загора, който застана пред Темида по дело за насилване на шестокласничка в двора на едно от училищата в ромския квартал „Лозенец“\n\n Гнусният инцидент е станал към 19 часа на 15 март, когато безработният Н.З. отмъкнал със сила хлапачката и я завлекъл зад сградата на ОУ „Стефан Караджа“ , където я заставил със серия шамари  да му прави „френска любов“.\n\nВъпреки крясъците на момичето и опитите на 14-годишната й сестричка да я измъкне от лапите му, похотливецът успял да  постигне желаното и дори заплашил свидетелката, че и нея я очаква същото ако не спре да вика.\n\nОще същата вечер Н.Ж. бил задържан от реагирали на сигнал от родителите на жертвата полицаи. Докато слагали белезниците на китките му извършителят изразил недоумение за случващото се с думите: „Какво толкова съм направил, ударих две дърварки…“\n\n \n\nОсем месеца по-късно, вече на подсъдимата скамейка младият мъж, който преди време работел като пазач в СУ „Христо Смирненски“,  изразил съжаление за стореното и по този начин си осигурил намаляне на постановената му 2- годишна присъда с 1/3.В добавка съдът отложил изпълнението й за срок от 3 години и 6 месеца под претекст, че делото се гледало в условията на съкратено производство.\n\nПрисъдата  подлежи на обжалване и протестиране в 15 дневен срок пред Старозагорския окръжен съд.\n\n \n                    ", "date": "2017.10.16", "title": "Насилвал малолетка в училищен двор се размина с условна     "}
{"url": "http://www.monitor.bg/a/view/23588-%D0%A1%D0%BF%D0%B0%D1%81-%D1%83%D1%80%D0%B5%D0%B6%D0%B4%D0%B0%D0%BB-%D1%81%D1%80%D0%B5%D1%89%D0%B8-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D1%81-%D0%BF%D1%80%D0%BE%D1%82%D0%B5%D1%81%D1%82%D1%8A%D1%80%D0%B8/", "text": "Мошеникът мамел със самолетни билети на принципа на пирамида\n                    Обвиненият за измами със самолетни билети Спас Василев от Кочериново е свързвал журналисти с политици и уреждал срещи между тях, каза пред журналисти адвокатът му Георги Ценов. „С негова протекция много хора са започнали работа“, твърди защитникът на Василев. От френдлистата на измамникът пък е видно, че той е комуникирал основно с хора от протестърските кръгове, сред които и доста представители на медиите. Приятелството на Спас с журналисти във фейсбук адвокатът обясни така: „От журналистите е търсил уважение и внимание“.\n\nПо искане на прокуратурата Софийският районен съд разгледа мярката за неотклонение на Василев, който в социалната мрежа се е представял като Александър Николов. Той е обвинен, че през 2012 г. с истинското си име е измамил мъж със самолетни билети. Срещу 490 лв. той му продал фалшиви билети до 10 дестинации по избор в Европа. С 3 платежни нареждания мъжът\n\n\n\n\n\nи после пил студена вода. Досъдебното производство е образувано през 2013 г. в СРП и след като полицията многократно не открила Василев на известните адреси той бил обявен за общодържавно издирване. Срещу него има още 3 досъдебни поизводства за подобни измами и затова през 2016 г. започнало издирването му чрез Шенгенската информационна система /ШИС/.\n\nВ съда стана ясно, че Василев е роден през 1984 г. в гр. Рила. Не е осъждан, не е женен и е безработен. Твърди, че е завършил семестриално публична администрация във Франция. На журналистически въпрос дали познава Александър, чийто снимки е откраднал и сложил в профила си във фейсбук, той отговори утвърдително. На питане дали съжалява за стореното, каза: „Да“. А на въпрос дали го е направил за пари, каза: „Не“. „Не съм престъпник“, заяви пред медиите Василев и на всички останали въпроси не спря да повтаря, че адвокатът му ще говори.\n\nПрокурорът по делото съобщи пред съда, че\n\n\n\n\n\nи прецизиране на обвинението. Прокурорът изброи имената на други 6-ма, които също са изпратили на Василев пари за пътуване, като едната дестинация е Милано. „Мамел е с изключителна упоритост и продължителност“, заяви прокурорът и поиска задържането на Василев под стража с мотив, че има реална опасност да извърши друго престъпление, както и да се укрие. „Той не е мамел, просто така са се стекли обстоятелствата – искал е да помогне на приятели и познати, но е имало отменени резервации. Василев е купувал билетите със собствени пари, когато не му достигали, вземал от парите на следващия. Не е могъл да се справи с обещанията и е допуснал грешки. По тази причина е спрял да се занимава с това, но преди 5-6 месеца подновил продажбата на билети, вярвал, че ще бъде по-коректен и внимателен този път. Не е знаел, че го разследват, нито че го търсят. Живеел повечето време при родителите си в Кочериново. Той\n\n\n\n\n\nВладее английски, френски, немски и испански език“, каза адвокатът му. Като разбрал от медиите, че го издирват, на 13 октомври т.г. Василев сам се явил в ГДБОП, където бил арестуван.\n\nСъдът му наложи най-тежката мярка за неотклонение задържане под арест с мотивите, че има обосновано предположение за извършеното престъпление – платежни нареждания и банкови преводи, свидетелски показания, както и опасност да се укрие. „Извършил е с дързост упорита престъпна трансгранична дейност“, отсече съдът. Решението подлежи на обжалване и протест пред СГС.\n                    ", "date": "2017.10.16", "title": " Спас уреждал срещи на  политици с протестъри"}
{"url": "http://www.monitor.bg/a/view/25620-%D0%9A%D0%BE%D0%BC%D0%B8%D1%81%D0%B8%D0%BE%D0%BD%D0%B5%D1%80-%D0%B8%D0%B7%D0%B4%D0%B0%D0%BB-%D0%B3%D1%80%D1%83%D0%BF%D0%B0%D1%82%D0%B0-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D1%81%D0%BA%D0%B8%D1%8F-%D0%B1%D1%80%D0%B0%D1%82-%D0%B2-%D0%A0%D1%83%D1%81%D0%B5/", "text": "Николай пуснал жалба в прокуратурата, досъдебното производство спряно\n                    Комисионер в заложната къща „Монарх Кредит Груп” в Русе е подал сигнал в русенската прокуратура срещу групата на задържания при спецакцията на ГДБОП в събота брат на червения депутат Георги Стоилов - Илия Стоилов, научи „Монитор”.\n\nНиколай Н. работел в заложната къща на ул. „Рила” 44, която е собственост на 39-годишния Илия, когато изчезнала голяма сума пари. След като станало ясно за извършената кражба, мъжът подал молба и напуснал фирмата. Според жалбата на Николай до Окръжната прокуратура в Русе той бил заподозрян за кражбата, отвлечен от охранители на обектите на Илия, заплашен и принуден да подпише запис на заповед. Както съобщи в неделя говорителят на главния прокурор Румяна Арнаудова, отвличането е станало на 30 март 2015 г, а сумата в записа е била на стойност 100 000 лева.\n\nСлед подадената от Николай жалба е образувано досъдебно производство, което обаче е спряно няколко месеца по-късно - през август 2015 г.\n\n„Да, вярно е, че е спряно. Делото вече е обединено с основното дело на Специализираната прокуратура и няма как аз да коментирам този въпрос”, каза пред „Монитор” окръжният прокурор на Русе Георги Георгиев.\n\nПри съботната спецакция на ГДБОП в Русе, когато бяха извършени претърсвания и изземвания в заложна къща, бар-ресторант, нощен клуб на депутатския брат и в други обекти, бяха задържани десет лица, сред които Илия Стоилов, съпругата му Цветелина и синът на началника на „Пътна полиция” в Русе Маноел Манов. Обвинения, че са участвали в организирана престъпна група за рекет бяха повдигнати на осем от задържаните, а Специализираният съд реши в ареста да останат шестима.\n\nДвама са освободени - Цветелина срещу парична гаранция от 2000 лева, и охранителят Милен Влахов, който е представил пред съда медицински документи, че е прекарал инфаркт. Той е бил боксьор и бивш треньор по бокс в боксов клуб „Русе”. В същия клуб е тренирал и синът на русенския шеф на КАТ Михаил Манов. Самият той коментира пред журналисти, че за него Маноел е добър син, не вярва да е извършил престъпление, но ако се докаже, че е прекрачил законите, трябва да си понесе последствията.\n\nПетимата оставени в ареста мъже и освободеният под домашен арест Милен Влахов са били на трудови договори като охранители към обекти на сочения за организатор на групата Илия Стоилов. На него също му е наложена най-тежката мярка за неотклонение.\n\n„Пред мен Илия и Цветелина споделиха, че са несправедливо обвинени”, каза пред „Монитор” единият от двамата защитници на депутатския брат и съпругата му – русенският адвокат Венцислав Великов.\n\nДали случаят ще повлияе на политическата кариера на депутата Георги Стоилов, който влезе в парламента благодарение на феномена 10/10, като измести вторият в червената листа Добрин Данев, ще се обсъди утре на Изпълнително бюро на БСП.\n                    ", "date": "2017.10.16", "title": "Комисионер издал групата  на депутатския брат в Русе"}
{"url": "http://www.monitor.bg/a/view/43768-%D0%9D%D0%BE%D0%B2-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%90%D0%9C-%D0%A5%D0%B5%D0%BC%D1%83%D1%81/", "text": "\n                    Нов ремонт започва от днес на автомагистрала \"Хемус\". Строителни дейности ще се извършват в участъка между Девня и Повеляново в платното в посока София. Движението ще се осъществява двупосочно в платното за Варна. Заради ремонта се затварят и пътните връзки в посока Девня и Суворово, а пътуващите в тази посока се пренасочват по обходни маршрути, предаде БНТ.\n                    ", "date": "2017.10.16", "title": "Нов ремонт на АМ \"Хемус\""}
{"url": "http://www.monitor.bg/a/view/74274-%D0%93%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%BD%D0%B0%D0%B9%D1%87%D0%B5%D1%81%D1%82%D0%BE-%D0%BA%D0%B0%D1%86%D0%B0%D1%82-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B2-%D0%91%D1%83%D1%80%D0%B3%D0%B0%D1%81/", "text": "Силният летен сезон донесе рекорден брой пътници на морските ни летища\n                    От началото на годината германците, посещаващи Българското Черноморие, са предпочитали да пътуват със самолет до Варна, а руснаците - до Бургас. Toва става ясно от предоставената информация за „Монитор” от концесионера на двете летища.\n\nСилният летен сезон и новите линии на нискотарифните компании доведоха до рекорден ръст на пътниците на летищата в морските ни градове. До края на месец септември на летищата Бургас и Варна са обслужени съответни 2,9 млн. и 1,7 млн. пътници, което е увеличение спрямо първите девет месеца на предходната година съответно с 3% и 12%. За сравнение за цялата 2016 г. на двата аеропорта са били обслужени същият брой пътници - 4.6 млн.\n\nОт компанията очакват до края на годината ръстът за летище Бургас да се запази, а този на летище Варна да се увеличи до 15%, следствие на увеличения брой целогодишни полети.\n\n \n\nНай-голям ръст се отчита от Чехия\n\n \n\nНа летище Бургас увеличението е 20 на сто до над 260 хил. души, докато на аерогарата във Варна ръстът е 70% до близо 48 хил. пътници.\n\nНад 180 хил. пътници, което е ръст със 77%, са летели по вътрешната линия между София и Варна през първите 9 месеца на годината. Краткият полет и ниската цена за пътуване тепърва ще увеличава трафика по маршрута, прогнозират експерти. Само преди дни столичното летище посрещна рекордният си 5-милионен пътник именно от морската ни столица.\n\nТуристите от Русия, пристигнали в Бургас и Варна със самолет най-вече през летния сезон, намалят съответно с 12% и 10% до 644 хил. и 203 хил. Но данните на концесионера показват, че през това лято България е била посетена от\n\n \n\nповече туристи от Великобритания и Полша\n\n \n\nЗа първите 9 месеца аерогарата в Бургас е посрещнала 435 хил. британци или 11% повече, докато тези във Варна са достигнали почти 109 хил. Подобна е и ситуацията на посрещнати пътници от Полша, откъдето са 480 хил. или една десета от всички пътници.\n\nТрафикът от скандинавските държави също е бил силен за летището в Бургас от началото на 2017 г. Там са обслужени 60 хил. пътници от Дания (ръст от 18%) и 73 хил. от Норвегия (8 на сто повече).\n\n \n\n\n\n\n\n\n\n\n\n\n\n\n\n\n                    ", "date": "2017.10.16", "title": "Германците най-често кацат във Варна, руснаците - в Бургас"}
{"url": "http://www.monitor.bg/a/view/35541-%D0%A3%D0%BD%D0%B3%D0%B0%D1%80%D1%81%D0%BA%D0%B0-%D0%B2%D0%B5%D1%80%D0%B8%D0%B3%D0%B0-%D0%BC%D0%B0%D0%B3%D0%B0%D0%B7%D0%B8%D0%BD%D0%B8-%D1%82%D1%8A%D1%80%D1%81%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%B3%D1%8A%D1%88%D0%B5-%D0%BC%D0%B5%D1%81%D0%BE/", "text": "\n                    Унгарската верига магазини „Шпар“ (SPAR Hungary) търси български производители на гъше месо. Компанията има желание да договори доставки на продукция за фирмената верига. \n\nБългария е сред лидерите в производството на патешко и гъше месо в света. Според данните на Евростат Франция е абсолютният лидер в производството на патешко и гъше месо в Европа, като произвежда около 234 хил. тона продукция, или около половината от тази в целия ЕС. Тя държи и около 75% от световния пазар. Освен Франция такъв бизнес има само в още четири държави в ЕС- България, Унгария, Белгия и Испания. България е специализирана в производството на патешки дроб и попада в топ 3 на най-големите износители в света, като сходни количества произвежда и Унгария. България произвежда между 5 и 6 млн. патици и гъски годишно, докато във Франция птиците са 36-38 млн.\n\nВ търговията с бързооборотни стоки веригата „Шпар“ развива няколко свои марки - Spar, Eurospar, Interspar и Maximarkt. Нейната централа е в Австрия.  Под марката \"Шпар\" са магазините с по-малък размер и супермаркетите. \"Интершпар\" е верига за хипермаркети между 2500 и 6 хил. кв.м площ. Компанията е един от основните играчи на европейския дискаунт пазар. В този сегмент се съревновават още \"Лидл\", \"Пени\", \"Плюс\", \"Едека\" и др.\n                    ", "date": "2017.10.16", "title": "Унгарска верига магазини търси българско гъше месо"}
{"url": "http://www.monitor.bg/a/view/32886-ryanair-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D0%BE%D0%BB%D0%B5%D1%82%D0%B8-%D0%BE%D1%82-%D0%92%D0%B0%D1%80%D0%BD%D0%B0/", "text": "\n                    От 29 октомври aвокомпанията Ryanair стартира полети от Варна, съобщиха от летището в морския град. Това е третата българска дестинация на компанията, като полетите й ще са до летище Шарлероа в Брюксел два пъти в седмицата и ще осигурят 35 000 пътници годишно. Първия полет на Ryanair от Варна на 29 октомври е от 19,45 часа. За обслужване на самолети и пътници авиокомпанията осигурява на варненския аеропорт 25 нови работни места. 1,7 млн. пътници са обслужени на Летище Варна януари до края на септември, което е 12 % повече спрямо същия период на 2016 г. От аеропорта очакват до края на годината ръстът да достигне 15 %. Тази година Ryanair инвестира допълнително 100 млн. долара в България с новата Бургаска база (№ 87) и пусна рекордно за България разписание за лято 2018.\n\n \n                    ", "date": "2017.10.16", "title": "Ryanair стартира полети от Варна"}
{"url": "http://www.monitor.bg/a/view/23317-%D0%9D%D0%B0%D0%B4-92-%D0%BC%D0%BB%D0%BD-%D0%BB%D0%B2-%D1%81%D0%B0-%D0%BF%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%BE%D1%82-%D0%BD%D0%BE%D1%89%D1%83%D0%B2%D0%BA%D0%B8-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Приходите от нощувки през август 2017 г. в област Варна достигат 92,8 млн. лв., или с 9,9% повече в сравнение със същия период на 2016 година, съобщиха от Териториално статистическо бюро – Североизток. Регистрирано е увеличение на приходите, както от чужди граждани – с 10,3%, така и от българи – с 5,8%. 204,9 хил. е общият брой на пренощувалите чужденци, като най-висок e делът на гостите от Германия – 25,2%, след тях се нареждат тези от Румъния – 20,7% и от Полша – 11,8%. През август 2017 г. най-много нощувки са реализирали гостите от Германия – 355,5 хил., от Румъния – 206,4 хил., от Полша – 163,2 хил., от Русия – 122,7 хил., от Молдова – 36,1 хил. и от Чехия – 34,8 хил. Пренощувалите в местата за настаняване в област Варна през август 2017 г. се увеличават с 4,2% в сравнение със същия месец на 2016 г. и достигат 262,7 хиляди. 22 % от всички пренощували са българи, като по-голяма част от тях (53.1%) са ползвали местата за настаняване с 1 и 2 звезди и са реализирали средно по 4,5 нощувки. Хотелите с 4 и 5 звезди са предпочитани от 69,9% от чуждите граждани, като средният брой реализирани нощувки в тях е 6,3. Общата заетост на леглата в местата за настаняване в областта е 71,2%, като тя е най-висока в хотелите с 4 и 5 звезди – 83,8%, следвана от местата за настаняване с 3 звезди – 72,1% и с 1 и 2 звезди – 43,5%. В сравнение със същия месец на предходната година заетостта на леглата намалява с 3,2 процентни пункта, като най-голямо е намалението (4.4 процентни пункта) при хотелите с 4 и 5 звезди. Статистическите данни сочат, че през август т.г. в област Варна са функционирали 439 места за настаняване с над 10 легла – хотели, мотели, къмпинги, хижи и други места за краткосрочно настаняване. Броят на стаите в тях е 28,4 хил., а на леглата – 68,7 хиляди.\n                    ", "date": "2017.10.16", "title": "Над 92 млн. лв. са приходите от нощувки през август във Варна"}
{"url": "http://www.monitor.bg/a/view/51616-%D0%9D%D0%B0%D0%B4-370-%D0%B1%D1%8A%D0%BB%D0%B3%D0%B0%D1%80%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%82-%D0%B2%D1%8A%D0%B7%D0%B4%D1%83%D1%88%D0%BD%D0%BE%D1%82%D0%BE-%D0%BD%D0%B8-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE/", "text": "\n                    373 българи искат да командват въздушното пространство над страната ни, съобщиха от РВД. До момента толкова са подадените документи за подбор на кадри за професията Ръководител на полети. Есенната сесия на РВД е приключила на 15 октомври в полунощ. Приемът на документи продължава и през следващите месеци, като желаещите ще бъдат включени в пролетния подбор през 2018 г.\n\nИнтересът към професията расте, доволни са от ръководството на РВД. Нуждата от подготвени кадри продължава да се увеличава, тъй като през въздушното пространство над България за денонощие вече преминават около 2000 самолета, а през натоварения летен сезон броят им е повече от 3000.\n\n14 дни остават до финала на играта „Стани ръководител на полети” във Фейсбук. Над 2000 се включиха в състезанието. Победителите ще станат ясни на 1 ноември. Първите трима ще имат възможността да посетят Районния център за обслужване на въздушното движение и тренажорите за обучение на ръководителите на полети.\n                    ", "date": "2017.10.16", "title": "Над 370 българи искат да командват въздушното ни пространство"}
{"url": "http://www.monitor.bg/a/view/51661-%D0%9D%D0%B0%D0%B4-170-%D1%84%D0%B8%D1%80%D0%BC%D0%B8-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%A1%D1%82%D1%80%D0%BE%D0%B9%D0%BA%D0%BE-2000/", "text": "\n                    Над 170 български и чужди фирми ще представят своите най-нови и атрактивни продукти и услуги на специализираното изложение за архитектура, строителство и обзавеждане \"Стройко 2000\" от 18 до 22 октомври в Националния дворец на културата (НДК), съобщиха организаторите.\n\nИзложението е насочено както към потенциални бизнес партньори, инвеститори и специалисти, така и към крайните потребители. Очаква се участниците в изложението да предложат до 50% отстъпки, пише БТА.\n\nВ рамките на изложението посетителите ще могат да видят и най-новите дигитални продукти, чрез които може да се съхрани историческото и културното наследство, както и да се създадат нови възможности за популяризиране на \"забравената история\".\n\nПрез последните години екип от университета \"Ангел Кънчев\" в Русе е съсредоточил дейността си върху популяризиране и опазване на културно-историческото наследство чрез съвременни информационни и комуникационни технологии. Младите учени използват безпилотни летателни апарати - дронове, 3D скенери и бързи сървъри за пресъздаване и визуализиране на артефакти, обекти и археологически местоположения. За една година екипът от университета е пресъздал експозиция от над 120 миниатюри на артефакти и обекти предимно от римския период, като между тях има статуи, фрагменти от интериорна и екстериорна украса на сгради, оброчни и надгробни плочи, които ще могат да се видят в НДК.\n                    ", "date": "2017.10.16", "title": "Над 170 фирми ще участват в „Стройко 2000“"}
{"url": "http://www.monitor.bg/a/view/36050-wizz-air-%D0%BF%D1%83%D1%81%D0%BA%D0%B0-%D0%BD%D0%BE%D0%B2%D0%B0-%D0%BB%D0%B8%D0%BD%D0%B8%D1%8F-%D0%BE%D1%82-%D0%A1%D0%BE%D1%84%D0%B8%D1%8F-%D0%B4%D0%BE-%D0%90%D1%82%D0%B8%D0%BD%D0%B0/", "text": "\n                    Нискотарифната авиокомпания Wizz Air пуска нов маршрут от България. С ежедневни полети, стартиращи на 25 март 2018 г., най-новата линия на превозвача ще свърже София със столицата на Гърция, Атина.\nМестата по маршрута са вече в продажба и могат да бъдат резервирани на сайта на компанията или чрез мобилното приложение Wizz на цени от 19,99 лв., което включва безплатен ръчен багаж с максимални размери до 55x40x23 см.\nСлед неотдавнашното добавяне на маршрутите Ница, Лисабон и Малага към софийската си мрежа, Атина вече е четвъртата поред дестинация, с която авиокомпанията ще свърже българската столица от март 2018 г. чрез нискотарифни полети. След анонсирането на най-новия си маршрут до Атина, Wizz Air вече предлага 42 дестинации от трите български летища.\n                    ", "date": "2017.10.16", "title": "Wizz Air пуска нова линия от София до Атина"}
{"url": "http://www.monitor.bg/a/view/77130-%D0%9B%D0%B8%D0%B4%D0%BB-%D0%BF%D1%83%D1%81%D0%BA%D0%B0-%D0%BE%D1%89%D0%B5-%D0%BC%D0%B5%D1%81%D1%82%D0%BD%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8/", "text": "\n                    Лидл България разширява продуктовата си линия „Родна стряха“, чийто старт беше през февруари тази година, с над 25 нови продукта. Така общият брой артикули в линията достига общо 80 храни и напитки от български производители от цялата страна. Сред най-атрактивните нови предложения са сладко от бели череши, домашно сирене, цедено в тензухена цедка, и други.\n\nСпециално място заемат продуктите от собствената ферма на производителя. Като част от „Родна стряха“, веригата пуска напълно нов фермерски продукт – цедено кисело мляко от собствена ферма. До края на годината се очаква още 5 продукта от собствена ферма да станат част от продуктовата линия. Характерно за тези продукти е, че те са произведени със суровини от фермата на самия производител. По този начин се осигурява изключително високо качество на продукцията и се гарантира проследяемост от суровината до крайния продукт.\n\nНови млечни и месни продукти, както и богата гама от сладкá, мед и тестени изделия са част от новите предложения под линията „Родна стряха“, които клиентите вече могат да опитат. Сред тях са кашкавал от краве мляко с формата на традиционната домашна пита, биволско сирене – биологичен продукт, чието мляко е от специално подбрани биволски ферми, домашно сирене с автентичен български вкус, отцедено в тензухена цедка, сланина без консерванти, кифлички с шипков мармалад, акациев мед с много нисък алерген, както и сладкá от малини, бели череши и вишни, произведени само от български плодове. До края на годината предстои навлизането на още нови продукти – част от селекцията, сред които мед от кориандър, сладко от горски ягоди, руло с шипков мармалад и други.\n                    ", "date": "2017.10.16", "title": "Лидл пуска още местни продукти"}
{"url": "http://www.monitor.bg/a/view/74736-%D0%91%D0%B0%D0%BD%D1%81%D0%BA%D0%BE-%D1%82%D1%80%D0%B5%D1%82%D0%B8-%D0%BF%D0%BE-%D0%BD%D0%B0%D0%B9%D0%BD%D0%B8%D1%81%D0%BA%D0%B8-%D1%86%D0%B5%D0%BD%D0%B8-%D1%81%D0%BA%D0%B8-%D0%BA%D1%83%D1%80%D0%BE%D1%80%D1%82-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Банско трети по най-ниски цени ски курорт в Европа и вече не е най-евтината зимна дестинация на Стария континент. Той бе изместен от словенския Кранска гора, съобщава британското издание „Телеграф“. Планинският ни курорт губи титлата за първи път от 7 години.\n\nНа второ място по евтиния остава италианският курорт Бардонекия. От 10-те най-евтини курорти тази година, 4 са италиански. Най-скъпият ски курорт на континента е швейцарският Цермат, където ски ваканция излиза 839 лири. Проучването на разходите за ски от Британските пощи е направено за 11-и път в партньорство с Crystal Ski Holidays и сравнява цените в 22 европейски курорта - пет френски, пет италиански, пет австрийски, три швейцарски и по един в Андора, България, Словения и Финландия.\n\nИндексът на цените на всеки курорт се изчислява, като се пресметнат цените в лири стерлинги за 6-дневна ски карта, уроци по ски, наем на ски и обувки, плюс храна и напитки, състоящи се от един обяд в заведение по склоновете (основно ястие и десерт) малка кола, бира и чаша вино.\n                    ", "date": "2017.10.16", "title": "Банско трети по най-ниски цени ски курорт в Европа"}
{"url": "http://www.monitor.bg/a/view/51488-%D0%9A%D0%A4%D0%9D-%D0%BF%D1%83%D1%81%D0%BA%D0%B0-%D0%BA%D0%BE%D0%BB-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%B8-%D0%B1%D0%B8%D0%B7%D0%BD%D0%B5%D1%81%D0%B0/", "text": "\n                    Комисията за финансов надзор (КФН) пусна от вчера кол център, който ще дава информация на гражданите и бизнеса за предлаганите финансови усуги в небанковия сектор, съобщиха от комисията.\n\nНа телефон 0800 40 444 в работни дни от 9 часа до 17.30 часа сътрудници на комисията ще отговарят на въпроси относно правата на гражданите в отношенията им със застрахователните компании и пенсионноосигурителните дружества, търговията на капиталовия пазар и боновите книжки от масовата приватизация и други.\n\nТе ще приемат запитвания и от компании в секторите, за които отговаря комисията. Сътрудниците на Информационния център ще посрещат и гражданите, които идват с въпроси на място в КФН.\n\nЕкипът на Информационния център на КФН е избран измежду най-изявените студенти от финансовите, икономически и юридически специалности на няколко престижни университети след интензивно специализирано обучение и положен изпит.\n\nС откриването на този център КФН ще защитава още по-ефективно потребностите на потребителите на финансови услуги, които ще могат да получават бърз и компетентен отговор на широк кръг от въпроси, обясняват от КФН.\n                    ", "date": "2017.10.16", "title": "КФН пуска кол център за гражданите и бизнеса"}
{"url": "http://www.monitor.bg/a/view/16826-%D0%97%D0%B0%D1%82%D0%B2%D0%BE%D1%80-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%B2%D0%BE%D0%B4%D0%B0/", "text": "Наредба на КЕВР товари сметките ни, зоват за лимит на надписаните кубици\n                    Депутати от ВМРО ще внесат до края на годината искане в парламента да бъде криминализирана кражбата на вода. „Предложението ни ще бъде консултирано с експерти, защото не искаме то да бъде спорно от правна гледна точка“, уточни депутатът Юлиан Ангелов. „Преди това ще проведем разговори с доставчиците на вода и електроенергия. Надяваме се до края на годината да внесем предложенията в парламента и да се следва процедурата за разглеждане в комисии. Може нещата да станат по-бавно, но важното е да се случат“, добави народният представител.\n\nОбщинският съветник от София Карлос Контрера и евродепутатът Ангел Джамбазки пък ще настояват Комисията за енергийно и водно регулиране да промени наредбата и да въведе лимит на надписваните кубици, когато в кооперацията се появи разлика с общия водомер.\n\n„Реално изпълнителната власт няма контрол над КЕВР и за това поставяме въпроса и пред шефа на комисията Иван Иванов -\n\n \n\nкакво са направили по този въпрос в последните 2 години“,\n\n \n\nказа Карлос Контрера. През пролетта, когато се одобряваше бизнес плана на „Софийска вода“ посочихме загубите в мрежата. Очакваме реакция от КЕВР. По закона тази комисия е органът, който трябва да намери решение или най-малкото, изследвайки фактите да предложи на народното събрание и МС някакво решение“, допълни той.\n\n„Един изряден платец може да се окаже, че плаща в пъти над реално потребеното. Дефектът произлиза и наредба-инструкция на КЕВР, която дава право на ВиК операторите да коригират тези показания и фактури без да им се слага горна граница. Така се оказва, че в апартамент от 40 квадрата има басейн. Дефектът съществува и няма още решение от страна на КЕВР“, допълни общинският съветник.\n\nОт пресцентъра на регулатора обясниха по проблема, че когато разликите в показанията на общия водомер със сбора на тези от индивидуалните са до 20 на сто, то\n\n \n\nнеотчетените количества се разпределят пропорционално\n\n \n\nна всички абонати. Например, ако месечната консумация на домакинството е 10 кубика, то се добавят още 2. В случай, че разликите от всички индивидуални водомери и общия е над една пета, то ВиК операторът и етажната собственост сформират комисия, която да разучи откъде идват загубите.\n\nОт следващата година се очаква софиянци да плащат с почти 16 ст. на кубик по-скъпо ВиК услугата и тя да струва 2,3184 за куб. м. В тази връзка Контрера припомни решение на Столичния общински съвет от март, че предлаганите ценови параметри не са съгласувани със Столична община. По думите му най-често се иска поскъпване на водата заради инвестициите, но има скрити резерви от намаляване на кражбите например. „Тук е именно работата на КЕВР да ги види има и така да се разбере с колко операторът може да увеличи своите приходи. Проблемът е изключително в компетенцията на КЕВР, защото там имат месечните отчети за загубите. Искат ли да видят проблема, ще го видят. Намерят ли резервите чрез намаляване на кражбите и от там увеличаване на приходите, то параметрите на увеличението на цените би било в други параметри.\n\n \n\nКогато се бездейства, най-лесното е да увеличиш цената.\n\n \n\nС поскъпването на водата на практика още повече се натоварват изрядните потребители. За това искаме ангажиране и на парламента и на КЕВР по темата, защото концесионерът не е полицай или разследващ орган“, добави общинският съветник.\n\nЕвродепутатът Ангел Джамбазки определи като \"нахалство\" намерението на КЕВР да одобри ново повишаване на цената на водата от Нова година. По проблема със загубите на ВиК дружествата той припомни, че най-много вода се краде в ромските гета. Той цитира данни, че в столичния кв. \"Филиповци\" кражбите на година възлизат на 1,2 млн. куб. м., а във \"Факултета\" - 2,8 млн. куб. м. „Във \"Факултета\" едва 3% от населението заплаща това, което потребява. Това е чиста дискриминация по етнически произход - едните плащат, а другите не въз основа на произхода си. В първото гето средната консумация на денонощие е 300 л на човек, а за всички останали части на София е 145 л или 2 пъти по-малка“, поясни той.\n                    ", "date": "2017.10.16", "title": "Затвор за кражба на вода"}
{"url": "http://www.monitor.bg/a/view/43714-%D0%94%D0%B2%D0%BE%D0%B5%D0%BD-%D1%80%D1%8A%D1%81%D1%82-%D0%BD%D0%B0-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8%D1%82%D0%B5-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8/", "text": "6500 невръстни работници назначени до септември\n                    Бум на наетите непълнолетни служителите тази година отчитат от Главна инспекция по труда (ГИТ). За една година броят на работниците под 18 години е нараснал два пъти и половина.През деветмесечието на 2017 година фирми са взели на работа 6500 ученици. През същия период на миналата година броят на гимназистите, полагащи легален труд, е бил 2470. Традиционно най-много непълнолетни работят като сервитьори, продавачи, камериери и рецепционисти. Затова и най-много желаещи да наемат ученици има в морските курорти, отчитат от ГИТ. Според статистиката ежегодно броят на трудещите се деца нараства. Миналата година 5009 тийнейджъри са били наети на договор. През 2015 година разрешение за работа са получили 2605 хлапета, а през 2014 година - 2005. За да назначат тийнейджъри, работодателите трябва да поискат разрешение от инспекцията по труда. Според закона младежите не трябва да извършват тежък физически труд и имат право да се трудят максимум 7 часа на ден.От миналата година тийнейджърите над 16 години могат да работят до 22 часа вечерта вместо до 20 часа, каквото беше изискването до края на 2015 година. Проверки на трудовите инспектори показват, че едно от най-честите нарушения е невръстните служителите да работят повече от регламентираните 7 часа. Не липсват и началници, наели младежи без разрешително от ГИТ. Според Кодекса на труда шефовете, които не са спазили това изискване, са заплашени от глоба между 1000 лв. и 3000 лв. и до 1 година затвор.Както „Монитор“ писа, проверки на ГИТ установиха бум на работниците без трудов договор по морските курорти. Инспекторите установили 247 сервитьори, рецепционисти и камериерки на черно, което е с почти 60% повече спрямо миналото лято.Най-многобройни са били нарушенията, свързани с работното време. Проверяващите са установили 900 случая, в които служителите са работили по-дълго от договореното или се трудят без обедна почивка. Други 360 нарушения са били свързани с неизплатени заплати.По време на кампания по проверки на заведения и хотели по морето от инспекцията са съставили 529 акта за нарушения, свързани с трудовите правоотношения и още 150 акта за нередности при осигуряването на безопасни условия на труд.\n\n\n                    ", "date": "2017.10.16", "title": "Двоен ръст на непълнолетните служители"}
{"url": "http://www.monitor.bg/a/view/62320-%D0%97%D0%B4%D1%80%D0%B0%D0%B2%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%A9%D0%B5-%D0%B8%D0%BC%D0%B0-%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82-%D0%B7%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D0%B2-%D1%82%D0%B5%D0%B6%D0%BA%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5/", "text": "\n                    Ще разпишем ясно регламент къде да се закара пациент в тежко състояние и кой е длъжен да се заеме с него. Това заяви по Нова телевизия министърът на здравеопазването Николай Петров.\n\nТой разказа и за случая, при който реанимира пациент пред здравното министерство. „Занимавах се професионална работа, от която получих душевно удовлетворение. От кабинета си видях линейка пред входа на министерството, слязох долу. Казаха ми, че правят реанимация на пациент. Поех го, аз съм реаниматор. Мъжът бе в крайно тежко състояние. Закарахме до ВМА. За съжаление, той почина. Бог да го прости!“, обясни министърът. Той поиска и по-добри условия за работещите в спешната помощ.\n\n „Тези хора са смачкани, трябва да подходим с позитивизъм към тях“, допълни той.\n                    ", "date": "2017.10.16", "title": "Здравният министър: Ще има регламент за пациенти в тежко състояние "}
{"url": "http://www.monitor.bg/a/view/85057-%D0%9F%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B8-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D0%BF%D0%BE-%D0%BA%D1%83%D1%80%D0%BE%D1%80%D1%82%D0%B8%D1%82%D0%B5-%D0%B8-%D1%82%D0%BE%D0%B7%D0%B8-%D1%81%D0%B5%D0%B7%D0%BE%D0%BD/", "text": "\n                    Ръководството на пожарната ще обсъди с министъра на туризма варианти за пожарните служби в Боровец и Пампорово. Те са предвидени за закриване, но вероятно този сезон в курортите ще има професионални пожарникари. Това каза пред БНТ директорът на Главна дирекция \"Пожарна безопасност и защита на населението\" главен комисар Николай Николов.\nНамеренията за закриване на двете пожарни служби и 10 участъка в страната станаха повод за протест на огнеборците. Предвижда се населените места, които ще останат без професионални пожарникари да се обслужват от доброволци.\n\nНиколай Николов обясни, че мярката се налага, заради бюджета и изискването във всеки пожарен екип да има по трима огнеборци. По думите му, в системата има недостиг, въпреки че в последните 2 години са назначени над 520 пожарникари. Николов уточни, че след закриването на 10-те участъка и двете пожарни служби съкращения няма да има.\n                    ", "date": "2017.10.16", "title": "Професионални пожарникари по курортите и този сезон"}
{"url": "http://www.monitor.bg/a/view/2017-%D0%A4%D0%BE%D0%BD%D0%B4%D1%8A%D1%82-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D0%B5%D1%86%D0%B0-%D1%81-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB/", "text": "\n                    Говорител ще има по новия правилник фондът за лечение на деца, а членовете на обществения му съвет, които дават гласност на различни случаи, няма да имат право да ги разгласяват. Това стана ясно от Анна Илиева от обществения съвет на фонда. Тя е член на органа от квотата на пациентските организации.\n\nИлиева обаче оспори правото на Пенка Георгиева да е член на съвета на фонда. Именно Георгиева е сред представителите, които оповестяват за различни нередности при гледане на случаи на болни деца. Освен това пациентските организации имат квоти, по които общите им събрания да излъчат представители в съвета на фонда, а госпожата нямала подобна представителност.\n                    ", "date": "2017.10.16", "title": "Фондът за лечение на деца с говорител"}
{"url": "http://www.monitor.bg/a/view/76275-%D0%92%D1%81%D1%8F%D0%BA%D0%BE-%D0%B4%D0%B5%D1%81%D0%B5%D1%82%D0%BE-%D0%B4%D0%B5%D1%82%D0%B5-%D1%81%D0%B5-%D0%BE%D1%82%D0%B3%D0%BB%D0%B5%D0%B6%D0%B4%D0%B0-%D0%BF%D0%BE-%D1%81%D0%BA%D0%B0%D0%B9%D0%BF/", "text": "52% от подрастващите се възпитават в непълни семейства  \n                    Поне 500 нови психолози или педагогически специалисти се очаква да бъдат назначени в училищата догодина, съобщи образователният министър Красимир Вълчев. Той обясни, че за това ще бъдат дадени допълнително около 7-8 млн. лв. Taка всички учебни заведения с над 400 ученици ще разполагат с такива специалисти. В моментаосновно в училищата с над 400-500 деца.\nПо време на конференцията бяха обсъдени добри практики на взаимодействие между учители и родители. „Като родител знам, че без доверие в учителите няма да има добро образование и няма да успеем да възпитаме децата ни“, посочи министърът.\nТой обясни, че просветното ведомство ще обобщи добрите практики на взаимодействие, като някои от тях са дни на отворени врати, подписване на споразумение между родител и училище, на кафе с директора или учителя.\nМинистерството на образованието и науката вече е предприело някои мерки в посока комуникацията между учители и родители. Всички училища трябва да разработят политики за активно участие на родителите в дейности, които да ги ангажират постоянно с живота на  училището. На форума бе посочено, че ключов момент е привличането на родителите като и училищния тормоз. Предвижда се да се разработи цялостна политика за работа с майките и татковците, да се въведе постоянна квалификация на учителите за работа с родители.\n Родителите стават все по-тревожни по отношение на възпитанието на децата си, като компенсират това с повишени изисквания към учителите, заяви проф. Нели Бояджиева от Софийския университет, която също взе участие в конференцията.\n\n\n                    ", "date": "2017.10.16", "title": "Всяко десето хлапе се отглежда през скайп (ОБНОВЕНА)"}
{"url": "http://www.monitor.bg/a/view/20668-%D0%9F%D1%80%D0%B5%D0%B3%D1%80%D0%B0%D0%B4%D0%B8%D1%85%D0%B0-%D0%BF%D0%B0%D1%80%D0%BA%D0%B8%D0%BD%D0%B3-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D0%BD%D0%B0-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%BE-%D0%BC%D1%8F%D1%81%D1%82%D0%BE-%D0%BC%D0%B0%D1%81%D0%B8-%D1%81-%D1%87%D0%B0%D0%B4%D1%8A%D1%80%D0%B8/", "text": "\n                    Предприемчиви варненци си направиха частен двор с масички, столове и чадъри на мястото на обществени паркин до блока им, който е в задънена улица. Те преградили незаконно улицата от другата страна, за да не влизат и да паркирт коли, които да им нарушават идилията, срещу което възропта техен съсед-инвалид, който не може да ползва и инвалидното място, заето от разположените върху него маси. Пламен Йорданов сигнализирал Община Варна за своеволието и оттам била разпоредена проверка, която е констатирала, че монтирано преграждение, възпрепятстващо преминаването по улицата „Господин Хаджи Иванов“ – тупик, между жилищната кооперация на ул. „Радко Димитриев“ № 12 и Хуманитарната гимназия „К. Преславски“, е незаконно поставено, но въпреки това, до момента не са предприети конкретни действия по премахването му. „Искам да зная защо е разрешено да бъде поставена бариера на обществен паркинг? Същата беше премахната преди 3 години, защото паркингът е общинска собственост. Кой разреши върху инвалидното място да се разположат маси на заведение? Или по-скоро кой си затваря очите и срещу какво? Това не е единствения преграден паркинг в района! Вместо общинските чиновници да стоят зад бюрото, хубаво ще е да се разходят из Варна и да видят безобразията“, посочва в сигнала си Йорданов. В отговора, изпратен от кметство „Одесос“ става ясно, че „длъжностни лица от дирекция СИДКОР, отдел ОРК при район „Одесос“ на Община Варна извършиха проверка на място, при която се установи, че живущите в ЖК „Хоризонт 1“ на ул. \"Радко Димитриев\" № 12Б са монтирали заграждащото съоръжение, възпрепятстващо преминаването, спирането и паркирането на МПС. В районната администрация бе образувана идентична административна преписка във връзка с постъпила жалба с вх. № ИИБ150005100Д/ 09.03.2015г., подписана от г-н Пламен Йорданов. С писмо с изх. № ИИБ15000510Д-0010Д/12.03.2015г. районната администрация е изискала от управителя на етажната собственост в жилищната сграда на ул. \"Радко Димитриев\" № 12Б, Виолета Панайотова Караиванова, да представи документи, доказващи законността на така монтираните метални преграждения. Исканата документация по случая не е представена, от което следва, че преградите са монтирани в нарушение на разпоредбите на чл. 25, ал. 7 от Наредбата за организация на движението на територията на Община Варна. В район „Одесос“ е постъпило и писмо, подписано от заместник-кмет по сигрността в Община Варна, Тодор Иванов, с което са уведомени, че от кмета на Община Варна е издадена Заповед за принудително премахване на монтираните метални преграждения, чието изпълнение е констатирано с протокол № 674/09.09.2015 г. Две години по-късно обаче, при извършената на място проверка от страна на районната администрация, по повод сигнала подаден от Петър Тодоров, е констатирано, че монтираното към момента метално преграждение е на същото място на премахнатото през 2015 г. Предвид гореизложеното, се очаква общината да предприеме действия по компетентност за премахването на новото преграждение.\n                    ", "date": "2017.10.16", "title": "Преградиха паркинг във Варна, на инвалидно място – маси с чадъри"}
{"url": "http://www.monitor.bg/a/view/9024-%D0%A1%D0%BE%D1%84%D0%B8%D1%8F-%D0%B4%D0%B0%D0%B2%D0%B0-%D0%BD%D0%B0%D0%B4-46-%D0%BC%D0%BB%D0%BD-%D0%BB%D0%B2-%D0%B7%D0%B0-13-%D0%BD%D0%BE%D0%B2%D0%B8-%D1%82%D1%80%D0%B0%D0%BC%D0%B2%D0%B0%D1%8F/", "text": "\n                    Столичната община ще преброи 46,3 млн. лв за 13 нови трамвая. От „Столичен електротранспорт“ съобщиха, че вече са сключили договор с чешката компания „Шкода“ за доставката на новите возила. Мотрисите трябва да бъдат бъдат в столицата до 15 месеца. Машините ще бъдат с 61-месечна гаранция. В договора е записано, че компанията ще обучава ватманите да управляват машините и ще доставя материалите, необходими за оперативната им поддръжка. Чешкото дружество бе избрано да достави трамваите въз основа на по-добрите техни показатели, въпреки че предложената цена беше по-висока от цената в другите подадени оферти.\n\nНовите мотриси ще се движат по линия 5 – от „Княжево“ до Съдебната палата.\n                    ", "date": "2017.10.16", "title": "София дава над 46 млн. лв за 13 нови трамвая"}
{"url": "http://www.monitor.bg/a/view/80237-%D0%9F%D0%B5%D1%89%D0%B5%D1%80%D1%86%D0%B8-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D1%81-%D1%83%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%B7%D0%B0%D0%B2%D0%BE%D0%B4-%D1%81%D1%80%D0%B5%D1%89%D1%83-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0/", "text": "\n                    Ръководството на завода за микробиални препарати“Биовет“ в Пещера пое ангажимент да изпълни 5 искания на гражданите на родопското градче, свързани с построяването на новия завод на дружеството. Споразумението бе подписано след 5-часова напрегната среща между жители на родопското градче и управата на предприятието в лицето на изпълнителния директор Ангел Желязков. В замяна на това, че „Биовет“ ще изпълни поставените 5 искания, пещерци няма да обжалват оценката за въздействие на околната среда за предстоящата инвестиция. Фирмата се ангажира да прави замерване на състоянието на въздуха в града на всеки 6 месеца, както и да подкрепи инициативата на местните жители за включване на резерват“Купена“ в списъка на ЮНЕСКО. Резерватът изненадващо отпадна от международната листа, след като местните общинари не изпратиха писмо с потвърждение чрез екоминистерството до световната организация, че желаят да се запази статута му. „Биовет“ се задължава да ликвидира и миризмите, както и да реши проблема с вибрациите и шума от производствения процес в завода. Все пак, за несъгласните с подписаното споразумение, има оставена „вратичка“-те могат да обжалват с лична жалба Решение 3-3/2017г. на Регионалната инспекция за околната среда и водите по издадена положителна оценка по ОВОС на директора на пазарджишката екоинспекция и да се стопира строителството на новия завод на Биовет АД. Създадено бе и неправителствено сдружение“ Кауза Пещера“, членовете на което обещаха, че ако не се изпълнят точките по споразумението НПО-то ще обжалва комплексното разрешително за въвеждане в експлоатация на новия завод.\n\n\n                    ", "date": "2017.10.16", "title": "Пещерци се споразумяха с управата на завод срещу замърсяването на въздуха"}
{"url": "http://www.monitor.bg/a/view/57758-%D0%91%D0%BE%D1%80%D0%B8%D1%81%D0%BE%D0%B2-%D0%A1%D1%82%D0%BE%D0%BA%D0%BE%D0%BE%D0%B1%D0%BC%D0%B5%D0%BD%D1%8A%D1%82-%D0%BD%D0%B8-%D1%81-%D0%A2%D1%83%D1%80%D1%86%D0%B8%D1%8F-%D1%81-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB-%D0%BE%D1%89%D0%B5-%D0%B4%D0%B0-%D1%81%D0%B5-%D1%80%D0%B0%D0%B7%D0%B2%D0%B8%D0%B2%D0%B0/", "text": "\n                    Стокообменът ни с Турция е с потенциал още да се развива. Това е заявил премиерът Бойко Борисов по време на срещата си в МС с турския министър на митниците и търговия Бюлент Тюфенкчи, съобщиха от пресслужбата на кабинета. Отличните добросъседски отношения между България и Турция са предпоставка за засилване на икономическото сътрудничество в интерес на двете страни, отбеляза премиерът. Той изтъкнал и значителното нарастване на стокообмена от началото на годината. По думите му това говори за наличие на потенциал, който може допълнително да се развива. Борисов обърнал внимание и на размера на турските инвестиции у нас, който са първите три месеца а 2017-та са 24.5 млн. евро. По време на разговорите между двамата е било обсъдено и сътрудничеството между митническите служби на България и Турция и значението на навременния обмен на информация в тази сфера. Премиерът Бойко Борисов изтъкнал и мерките, които страната ни взима за борба с контрабандата и за охрана на границите.\n                    ", "date": "2017.10.16", "title": "Борисов: Стокообменът ни с Турция с потенциал още да се развива"}
{"url": "http://www.monitor.bg/a/view/84904-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%97%D0%BE%D1%80%D0%B0%D0%BD-%D0%97%D0%B0%D0%B5%D0%B2-%D0%B7%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%BC%D0%B5%D1%81%D1%82%D0%BD%D0%B8%D1%8F-%D0%B2%D0%BE%D1%82/", "text": "\n                    Премиерът Бойко Борисов поздрави македонския си колега Зоран Заев за победата на неговата партия на местния вот в съседна Македония. „Резултатите от проведените местни избори в Република Македония са доказателство за одобрението на водената политика на Вашето правителство – политика на добросъседство, диалог и разбирателство, в основата на която са европейските ценности“, заявил Борисов пред Заев в телефонен разговор. Според премиера подписаният в началото на август договор за добросъседство голяма крачка по пътя към възприемането на Македония като сериозен партньор на НАТО и ЕС. “Решихме да гледаме напред и Вашите сънародници потвърдиха този избор. Сигурен съм, че резултатите няма да закъснеят“, посочил Борисов. Той посочил пред Заев, че България ще продължи да подкрепя развитието на Македония и приемането й в НАТО и ЕС. Борисов припомнил,че темата за приобщаването на страните от Западните Балкани в евроатлантическите структури ще е основна за БГ председателството на ЕС.\n\n \n                    ", "date": "2017.10.16", "title": "Борисов поздрави Зоран Заев за победата на местния вот"}
{"url": "http://www.monitor.bg/a/view/85294-56%D0%B3%D0%BE%D0%B4%D0%B8%D1%88%D0%B5%D0%BD-%D0%B5-%D0%BD%D0%BE%D0%B2%D0%B8%D1%8F%D1%82-%D1%82%D0%BE%D1%82%D0%BE-%D0%BC%D0%B8%D0%BB%D0%B8%D0%BE%D0%BD%D0%B5%D1%80-%D0%BE%D1%82-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    55-годишният благоевградчанин Йордан Стоилов е поредният късметлия от Благоевградско, уцелил джакпота, този път в играта „Лото 6 от 47“ на националната лотария. Той попълнил фиша си в павилион на „Lafka” , която се намира пред бившия Завод за измерителни инструменти и уреди /ЗИИУ/ в промишлената зона на Благоевград. Късметлията живее в квартал „Еленово“ и спечели 2 000 000 лева, нова къща, спортна кола и 10-дневна почивка за двама в Дубай. Печелившите числа в тегленето са: 2, 3, 7, 11, 28, 33.\n\nВ блока където живее той е познат между съседите си като бай Данчо стругаря. Много работлив, вежлив и услужлив е, казват съседите за него. Женен с две деца е. Работи в частна фирма като стругар: „ От началото на играта „Лото 6 от 47“ преди 2 години той намира начин да пусне поне два пъти в седмицата фиша от 2 лева, казва за него Мария Солачка, момичето от „Лафка“, което му е приело фиша в събота. Винаги играе с едни и същи числа“, допълни тя.\n\n„Няма да харча парите за екскурзии и лек живот. Ще ги вложа в свой частен бизнес, за какъвто винаги съм мечтал, но съм нямал възможност досега“, лаконично каза най-пресният тотомилионер от Благоевград. Навръщане от София той се отби в павилиона на „Лафка“ пред ЗИИУ, където редовно е пускал фишовете си, за да поздрави касиерките.\n                    ", "date": "2017.10.16", "title": "56-годишен е новият тото милионер от Благоевград"}
{"url": "http://www.monitor.bg/a/view/79507-%D0%A3%D0%BC%D1%83%D0%B2%D0%B0%D1%82-%D0%B4%D0%B0-%D0%BE%D1%82%D0%BD%D0%B5%D0%BC%D0%B0%D1%82-%D0%BB%D0%B8-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D1%83%D0%B4%D1%83%D1%88%D0%B8%D0%BB%D0%B0-%D0%B1%D0%B5%D0%B1%D0%B5%D1%82%D0%BE-%D1%81%D0%B8/", "text": "\n                    От прокуратурата в Горна Оряховица пък няма да искат промяна и по-тежка мярка за неотклонение на майката, която се намира в общинката болница във Велико Търново. Към този момент наложената и мярка е подписка. Това означава, че след като излезе от болницата тя ще може съвсем спокойно да се прибере вкъщи при семейството си.Скандалът с 35-годишната учителка избухна в петък след като стана ясно, че тя е извършила криминално раждане в парк, след което и става зле и е откарана с линейка в болница. Според майката бебето е било мъртво и затова тя го е пъхнала в чантата си с намерение след това да го изхвърли. Според резултатите от аутопсията на телцето обаче, бебето е родено нормално и е живяло поне десетина минути преди да бъде умъртвено. Каква е истината и дали 35-годишната родителка ще бъде изправена пред съда, предстои да стане ясно след приключване на разследването срещу нея.\n                    ", "date": "2017.10.16", "title": "Умуват да отнемат ли децата  на майката удушила бебето си"}
