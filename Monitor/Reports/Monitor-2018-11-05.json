{"url": "https://www.monitor.bg:443/bg/a/view/nso-zaplaha-za-dogan-ima-i-ot-chujbina-148766", "text": "Рискови заплахи за сигурността на почетния председател на ДПС д-р Ахмед Доган са установени както на територията на страната, така и от чужда държава. Това гласи отговор на НСО по повод въпрос на вицепремиера Валери Симеонов по темата. В прессъобщение от името на партията си НФСБ Симеонов публикува извадки от официалната си кореспонденция с НСО и свои коментари по темата. На въпроса на какво основание се отпускат суми за охраната на Доган, от НСО посочват решение на комисия, състояща се от началника на НСО, председателя на ДАНС, главсека на МВР и ръководителите на служба „Военна информация“ и Държавна агенция „Разузнаване“. „Комисията безспорно е установила рискови заплахи както от територията на България, така и такива, възникнали извън нея. Става въпрос за наличие на застрашеност от чужда държава. Това е наложило необходимостта от денонощна охрана на Ахмед Доган до настоящия момент“, гласи обяснението на НСО.", "date": "2018.11.05", "title": "НСО: Заплаха за Доган има и от чужбина"}
{"url": "https://www.monitor.bg:443/bg/a/view/170-italianci-s-visjashti-diplomi-u-nas-148758", "text": "170 италианци може да останат без свидетелствата си за професионална квалификация „учител”, придобити във Великотърновския университет „Св. св. Кирил и Методий“ (ВТУ). След като образователното министерство прати доклад за издаването на въпросните дипломи на прокурор и препоръча анулирането им, сега Районната окръжна прокуратура – София, в едномесечен срок трябва да се произнесе дали има нарушение при издаването на свидетелствата. Скандалът с великотърновските тапии на италианците гръмна в началото на лятото. Тогава ректорът на ВТУ проф. Христо Бонджолов обясни, че чуждестранните студенти били записани и обучавани за учители в Европейския политехнически университет в Перник. След това обучението им е било прехвърлено на ВТУ, който имал акредитация в това направление. Проверка на Окръжната прокуратура във Велико Търново установява, че има използван пред Националната агенция по оценяване и акредитация. Обучението на чуждите граждани е прехвърлено във ВТУ, но не е било прието нужното решение на Академичния съвет, констатирали проверките на просветното министерство и окръжната прокуратура. Установено било също, че е било подправено решение на висшия орган на ВТУ, което е престъпно деяние. Подправеният документ бил използван от ректора на ВТУ. Преписката от проверката била изпратена в Районната прокуратура в София. От там обясниха пред „Монитор“, че тя предстои да бъде разгледана от наблюдаващия прокурор в срок от един месец, в който да прецени дали има престъпление. Ако бъде установено такова, ще последва наказателно преследване. Ректорът на Великотърновския университет пък обясни, че не е анулирал свидетелствата и няма основание да го прави, защото в издаването им нямало нищо нередно и престъпно.", "date": "2018.11.05", "title": "170 италианци с висящи дипломи за учител у нас"}
{"url": "https://www.monitor.bg:443/bg/a/view/izprashtat-ni-sms-sled-vseki-pregled-pri-lekar-148765", "text": "Националната здравноосигурителна каса (НЗОК) ще изпраща SMS на всеки здравноосигурен, за когото е платила на лекар за преглед, инжекция, операция или друг вид терапия. Известяването ще става по подобие на съобщенията, които получаваме, когато теглим пари от банкомат. Това предложение е направил управителят на НЗОК д-р Дечо Дечев по време на последното заседание на надзорния съвет на финансово-осигурителната институция, става ясно от стенограмата. Идеята е да има по-прецизен контрол и хората да знаят във всеки един момент какво се плаща за лечението им, както и дали някой не надписва медицински дейности, без да ни е лекувал. Като доказано добра практика той посочва факта, че в края на лятото в които е описала какви дейности са отчетени за тяхното лечение и какво е платила финансовата институция за това. „Получихме интересна информация, например тук сте платили нещо, за което аз не знам. Т.е. тази форма работи“, казва д-р Дечев пред надзорниците. Според члена на надзорния съвет от квотата на синдикатите д-р Иван Кокалов пациентите сами могат да проверяват плащанията в електронните си здравни досиета, като посочва за пример добрата практика в Естония. Заместник-министърът на здравеопазването Жени Начева, която също е в надзорния съвет касата, пък обяснява, че и в момента с ПИК кода на НАП човек може да влезе в досието си и да разбере какво му е направено. Управителят д-р Дечев обаче възразява с довода, че По време на заседанието надзорниците са обсъдили и възможността санкцията за отчетена, но неизпълнена дейност да бъде не за лечебното заведение, а персонално за лекаря. Личните лекари няма да бъдат санкционирани, ако пациентът не се яви на профилактичен преглед, заявиха междувременно от НЗОК. В Закона за здравето е регламентирано, че който не се яви на задължителен профилактичен медицински преглед, изследвания или имунизация, се наказва с глоба от 50 до 100 лв., а при повторно неявяване - от 100 до 200 лева. От НЗОК обмислят начини за на профилактичен преглед. Едва около 38% от хората на възраст над 18 години посещават личния си лекар за профилактика, заплатена от касата. Заплатите на медицинските сестри ще се увеличат с 200 лв., което прави 900 лв. възнаграждение, а лекарят ще започва работа със стартова заплата от 1100 лева. Такива параметри са заложени в проекта за колективен трудов договор. В сега действащия договор за възнаграждения на медицинските сестри са заложени 700 лева, за лекар - 850, като тази сума е фиксирана с колективния трудов договор още през 2016 година. За тези от тях, които работят в университетските болници, се предвижда минималната сума да е 950 лева.", "date": "2018.11.05", "title": "Изпращат ни SMS след всеки преглед при лекар"}
{"url": "https://www.monitor.bg:443/bg/a/view/range-rover-sport-obikoli-kovyntri-bez-shofior-148598", "text": "Британският всъдеход Range Rover Sport завърши първата досега автономна обиколка по едни от най-предизвикателните пътища във Великобритания. Прототип на автономен Range Rover Sport се справи с трудния път „Ковънтри Ринг Роуд”, като успешно смени лентата, сля се с останалия трафик и излезе от кръстовища с максимално допустимата скорост от 60 км/ч. Тестът беше част от правителствено спонсорирания проект UK Autodrive на стойност 20 милиона паунда, който приключи след тригодишна програма. Инженерите на Land Rover проведоха значителни тестове върху автономната технология на затворени писти, преди да се насочат към обществената пътна мрежа в Милтън Кейнс и Ковънтри. Новият Range Rover Sport беше избран заради динамиката и характеристиките му като адаптивен автопилот, но беше модифициран да включва допълнителни навигационни сензори, радар и др. В съчетание с проучванията на проекта UK Autodrive, и други превозни средства по сложни пътища. Може също така да се паркира напълно автономно. „Пътят „Ковънтри Ринг Роуд” е известен със сложните си входове и изходи. Това създава много предизвикателни условия, особено когато човек е под напрежение в час пик. Нашият автономен автомобил не се влияе от същото напрежение, разочарование или умора, които един водач може да изпитва, затова може да превърне една потенциално много стресова ситуация в напълно спокойна”, сподели Марк Кънд, мениджър Проучвания на автономни автомобили в Jaguar Land Rover. Висококвалифицираните инженери на Jaguar Land Rover са разработили и свързани функции като част от UK Autodrive. Технологиите, подобряващи безопасността и намаляващи вредните емисии, Проектът UK Autodrive е спомогнал за ускоряването на развитието на бъдещите автономни и свързани технологии на Jaguar Land Rover. Той засилва позицията на Мидландс като център за иновации в мобилността. Най-големият автомобилен производител на Великобритания със седалище в Ковънтри работи по напълно и частично автономни автомобилни технологии, за да предложи възможност за избор между ангажирано и автономно шофиране. Визията на компанията е да направи своите автономни автомобили проходими във възможно най-широк обхват от терени и метеорологични условия, като винаги предоставя на клиента опцията да си възвърне контрола.", "date": "2018.11.05", "title": "Range Rover Sport обиколи Ковънтри без шофьор"}
{"url": "https://www.monitor.bg:443/bg/a/view/nana-e-poslanik-na-shopskata-salata-148728", "text": "Евро рап иконата Нана, който ще извие глас в шоуто Hits Only на 10 ноември в „Арена Армеец“, се определя като „посланик на шопската салата“. „Винаги предлагам шопска салата на гостите си, особено на тези, които не са я опитвали. Аз съм нещо като посланик на шопската салата. Всъщност, мисля, че Може пък някой ден да ми направят специално „Шопска салата парти.“, пошегува се той. Изпълнителят на тоталния хит Lonely не пропусна да похвали и красотата на българските жени, а столицата ни е любима негова дестинация. „Аз се чувствам като у дома си в София. Бил съм много пъти в България, намерил съм много приятели и бизнес партньори. Преди няколко години отворих и ресторант.“, разказа още той. Междувременно той обмисля колаборация с български изпълнители, но засега пази подробностите в тайна. На сцената в най-голямата зала у нас за Hits Only ще излязат още диджей Бобо и C-Block. Билетите за събитието са на цена между 45 и 60 лв.", "date": "2018.11.05", "title": "Нана е посланик на шопската салата"}
{"url": "https://www.monitor.bg:443/bg/a/view/fantomyt-na-operata-zavladjava-muzikalnija-teatyr-prez-januari-148748", "text": "След повече от 33 години на 166 сцени по света, 140 милиона зрители и над 70 престижни награди, мюзикълът „Фантомът на операта“ от Сър Андрю Лойд Уебър ще покори сърцата и на българската публика. Премиерните дати са 25,26 и 27 януари догодина на сцената на Националния музикален театър. Следващите са 31 януари, 1, 2, 3, 7, 8, 9 и 10 февруари. За България са взети правата за ограничен брой представления, съобщават от театъра. Билетите са вече в продажба. В реализирането на мащабния спектакъл на режисьора акад. Пламен Карталов участват солистите, хорът, балетът, оркестърът и всички технически звена на Музикалния. В главните роли ще видим и няколко специални гости – популярни любимци на публиката.  ", "date": "2018.11.05", "title": "„Фантомът на операта“ завладява Музикалния театър през януари"}
{"url": "https://www.monitor.bg:443/bg/a/view/pusnaha-porychka-za-proektirane-na-remontite-na-117-km-v-burgasko-148764", "text": "Агенция „Пътна инфраструктура“ стартира тръжна процедура за изработването на технически проекти при основния ремонт на над 117 километра републикански пътища в област Бургас. Въз основа на проектите, които ще бъдат направени, след това ще се рехабилитират 59 км от пътя Царево - Малко Търново, близо 25 км от пътя Босна - Визица, около 22 км от пътя Росен - Веселие - Ясна поляна и близо 12 км от пътя Ново Паничарево - Ясна поляна. Общата индикативна стойност на поръчката е 1 345 000 лв. без ДДС. Средствата са от бюджета на АПИ. Обществената поръчка е в 4 обособени позиции: Обособена позиция №1: път ІI-99 Царево - Малко Търново от км 58+000 до км 117+000, обща дължина 59 км. Индикативната стойност е 710 хил. лв. без ДДС; Обособена позиция №2: път ІIІ-907 (Маринка - Звездец)-Визица-(Царево - М. Търново) от км 0+000 до км 24+781, обща дължина 24,781 км. Индикативната стойност е 295 хил. лева без ДДС; Обособена позиция №3: път III-992 Росен - Веселие - Ясна поляна от км 0+000 до км 21+676, обща дължина 21,676 км. Индикативната стойност е 220 хил. лева без ДДС; Обособена позиция №4: път ІІІ-9009 Ново Паничарево - Ясна поляна от км 0+000 до км 11+885, обща дължина 11,885 км. Индикативната стойност е 120 хил. лева без ДДС. Бъдещите изпълнители ще извършат инженерно-геоложки проучвания и геодезически замервания, конструктивно обследване на съоръженията и ще изготвят технически проекти за основен ремонт на пътните отсечки. С изработените проекти ще бъдат уточнени необходимите ремонтни дейности и тяхната индикативна стойност. Кандидатите могат да подават офертите си до 17,30 часа на 6 декември.", "date": "2018.11.05", "title": "Пуснаха поръчка за проектиране на ремонтите на 117 км в Бургаско"}
{"url": "https://www.monitor.bg:443/bg/a/view/stojanka-mutafova-sliza-ot-scenata-148767", "text": "Комедийната фурия Стоянка Мутафова се оттегля от сцената за неопределен период от време. До това се стигна, след като голямата ни актриса претърпя „нелеп“ инцидент. „Уважаема публика, с огромно неудобство и извинение съобщавам, че поради нелеп инцидент, който отново ме изкара извън релси здравословно и психически, ще трябва да преустановя за няколко месеца всички мои изяви, по настояване на личния ми лекар. Изказвам своите извинения, че за втори път няма да се срещна с публиката в Добрич, както на нея, така и на прекрасните организатори, които вложиха толкова труд и старание! Аз съм също много разочарована като вас, но явно трябва да се кротна на моите почти 97 години! Бъдете здрави!“, гласи изявлението на Мутафова в социалните мрежи. Новината идва броени седмици, след като тя прекрати двумесечно отсъствие от сцената – отново заради влошено здравословно състояние. През септември Госпожа Стихийно бедствие прекара 25 дни в болница, където лекуваше рана на крака.", "date": "2018.11.05", "title": "Стоянка Мутафова слиза от сцената"}
{"url": "https://www.monitor.bg:443/bg/a/view/v-kazanlyk-podrejdat-snimki-na-hudojnika-ivan-penkov-148719", "text": "Десетки черно-бели фотографии , направени от големия български живописец Иван Пенков съхранява вече десетилетия синът му, известният бохема и звукооператор Джони Пенков. Под наименованието „Панчаревската изложба“  те ще бъдат показани за пръв път в казанлъшкия музей на фотографията и съвременните визуални изкуства. Десетки черно-бели фотографии , направени от големия български живописец Иван Пенков съхранява вече десетилетия синът му , известният бохема и звукооператор Джони Пенков. Под наименованието „Панчаревската изложба“  те ще бъдат показани за пръв път в казанлъшкия музей на фотографията и съвременните визуални изкуства. Фотосите са от  40-те години на 20-и век“, те са наниз от портрети и репортажи. Лица и сцени от живота край Искъра „говорят“ с очите на  селската оскъдица, която прелива в бедност и откъртват парченца от сърцето на публиката с отрудените ръце на жени и мъже от Шоплука преди близо 80 години. Тежкото рало, забито в каменистата нива на баир, кривите кирпичени къщи, прашните улици, опнатите овошки, окъсаното овчарче, прегърнало дълговласи овци, босите воловарчета, калните цървули на мъжете пред кръчмата, стегнатите момичешки плитки, махленските игри, младите невести с пеленаче в скута, гъдулката на мечкадаря, кръпките по абичките, алабросите на ергените и килнатите каскети на  новопокълналите гражданчета, черните забрадки, белите забрадки, сватбата…, Роденият през 1897 г. в Казанлък Иван Пенков е малко познат като фотограф. Високата естетика на неговите художествени работи в живописта, монументалистиката и сценографията, сякаш не са оставили място за самостоятелна среща с неговите перфектни черно-бели снимки. Известен е с пъстрите си платна, със силната декоративност на живописните си платна,  с неповторимите стъклописи и мозайки, станали марка на сградите на Софийски университет, Съдебната палата в София и БНБ.В неговите снимки  обаче,  безпогрешно личат ръката, окото и сърцето на самобитния български, но и отличен европейски художник. Значително по-малка част от снимките в изложбата, която сега се открива в казанлъшкия музей на фотографията, показва снимки от живота на по-заможните и образовани софиянци от онова време, сред които е и семейство Пенкови. Но и при тях образите, копирани от оригиналните фотографски плаки, запазени у семейство Пенкови, изненадват, документират и  прочувстват. Иван Пенков е потомък на видна казанлъшка фамилия. Дядо му, на когото е кръстен, е успешен търговец. Бащата Георги Пенков, е човек с ярки артистични таланти:бил  е фотограф, книжар, преводач, издател, театрал от сцената на Ученолюбива дружина „Искра“, оставил е  в историята, заедно със Стефан Мирчев, първите пощенски картички на Казанлък и Долината на розите. Георги Пенков, на когото е кръстен и внукът Джони, е учил в Пловдивската гимназия, която не довършва, поради болест. Съпругата му – Мария Владева, е  първата жена, играла на казанлъшката театрална сцена. Георги Пенков е дарил 200 тома от личната си библиотека на първата Публична библиотека на Казанлък, чийто наследник днес е Общинска библиотека „Искра“. Иван Пенков, заедно с друг известен казанлъшки художник, акад.Дечко Узунов,  специализира в Академията за изобразително изкуство в Мюнхен. Години наред Пенков преподава сценография в Художествената академия в София. Той е сред основателите на движение „Родно изкуство“ в 20-те години на 20-и век, заедно с Иван Милев, още един  голям български художник, родом от Казанлък. Иван Пенков е артист по рождение, занятие и същество, интелигент, любимец на столичната бохема, дори – есеист, майстор на словото.  Неговият Дневник, издаден под името „Последната кибритена клечка“ през 2006 г., е ценно художествено-документално четиво, запечатало личните му размисли и обществения „цвят“ на времето, в което живее до смъртта си едва 59-годишен  в края на ноември  1957 г. ", "date": "2018.11.05", "title": "В Казанлък подреждат снимки на художника Иван Пенков"}
{"url": "https://www.monitor.bg:443/bg/a/view/55-novi-filma-zavyrta-kinomanija-2018-148744", "text": "Петдесет и пет актуални заглавия включва окончателната цялостна селекция на „Киномания 2018“ - 32-рото издание на международната филмова панорама, която ще се състои от 15 до 29 ноември. Над 1 милион бг зрители са успели да вкусят от каймака на световното седмо изкуство през годините, обявиха организаторите на фестивала в новия Клуб 1 на НДК (бивша зала 42), където вече ще имат покрив съпътстващи прояви преди и след ключови събития в представителната зала 1. Френското кино е сред акцентите в тазгодишната програма – ще бъдат показани 9 филма, повечето предпремиери и премиери за България, сред които ще преобладават комедиите със социален привкус. Програмата в кино „Люмиер Лидл“ще открие на 16 ноември „Чуствам се добре“ на режисьорите Беноа Делепин и Гюстав Керверн – съвременна история за патилата на безработен предприемач. Сред останалите предложения са „Усещане за празник“, „Споделен мъж“, „Вижте как танцуваме“ и други заглавия, които ще качат на екран звезди като Карол Буке, Летисия Каста, Лили Роуз Деп... С особено нетърпение феновете ще очакват на Ромен Гаврас – син на знаменития режисьор Коста Гаврас. Действието на екшън-комедията отвежда в дебрите на опасните парижки предградия. Място в афиша е намерила и анимацията по Джек Лондон „Белият зъб“. Италианското кино ще заложи на „Те“, новия игрален филм на носителя на „Оскар“ Паоло Сорентино за Силвио Берлускони – сатира на пороците на италианското общество и политика. В добрите филмови традиции на Ботуша той е ироничен в драмата и драматичен в иронията, обясни директорът на Италианския културен институт в София Луиджина Педи. От световните хитове ще видим още „Ван Гог: Пред портите на вечността“ на Джулиан Шнабел с Уилям Дефо, новият филм на Спайк Лий с Адам Драйвър BlacKkKlansman, „Мария Магдалена“ с Руни Мара и Хоакин Финикс, последният филм на Робърт Редфорд като актьор – „Старецът и оръжието“. Рубриката „От любов към театъра“ включва биографични филми за Бертолт Брехт, за неизяснената и до днес гибел на известния руски драматург Александър Вампилов в езерото Байкал през 1972 г. и др. Освен откриващия филм „Времето е наше“ („Разруха“), за който „Монитор“ вече писа, още 4 столични игрални премиери на родни заглавия ще има на „Киномания“. „Далеч от брега“ за талантлив театрален режисьор, „заточен“ в провинцията по време на соца, скрепява дългогодишното сътрудничество между режисьора Костадин Бонев и актьора Пенко Господинов. Той говори за цената, която е трябвало да платиш не за да си герой, а да си просто почтен. „В пиесата, която героят иска да постави, става дума за и режисьорът намира, че това е важно за онова време. А според мен е важно и днес“, казва Костадин Бонев. За новия филм на Киран Коларов „Мълчанието на сестра ми“ изпълнителят на една от главните роли Ованес Торосян призна, че е трябвало 10 дни да се упражнява, докато извади нормален музикален звук от кларинета на героя си. Лентата е филмов дебют за младата театрална звезда Каталин Старейшинска. Името на популярния Пенко Господинов се свързва и с образа на баща от първата българска коледна семейна комедия за малки и големи: „Смарт Коледа“. Там той е редом с хлапето Константин Гергинов (Тими от едноименната късометражка), Калин Врачански, Кръстю Лафазанов, Орлин Павлов, Поли Генова, Славчо Пеев... Зад дългото заглавие „Не ме интересува дали историята ще ни запомни като варвари“ се разкрива копродукция на известния румънски режисьор Раду Жуде, в която страната ни е с миноритарно участие. В основата на сюжета стои етническото прочистване на евреи при завладяването на Одеса от румънската армия през 1941 г. Българското кино от 11 месеца е без финансиране, алармираха от съсловието, след като обявиха добрите новини. Причините са административни – закъснение в поредното синхронизиране на законовия регламент в родното кинопроизводство с европейските директиви. Според други обаче имало преразход на средства за предишни продукции, затова финансовите траншове за договорените през настоящата година се бавят.", "date": "2018.11.05", "title": "55 нови филма завърта „Киномания 2018“"}
{"url": "https://www.monitor.bg:443/bg/a/view/utre-reshavat-sydbata-na-125-hil-malki-pateta-148750", "text": "Съдбата на около 125 хил. новоизлюпени патета във фермите за водоплаващи птици ще бъде решена утре. Това стана ясно днес по време на пресконференция в Българската агенция по безопасност на храните (БАБХ), посветена на разпространението на птичия грип у нас. В момента в страната има регистрирани сред които 5 големи ферми за кокошки и 4 ферми в задни дворове, а засегнатите от началото на годината почти милион домашни птици вече са унищожени. От БАБХ увериха, че щамът на установения птичи грип не е опасен за хората. Директорът на БАБХ Дамян Илиев припомни, че през 2017 г. са били изплатени 11,7 млн. лв. компенсации за птичи грип, а до края на октомври 2018 г. около 3 млн. лв. \"В Германия през 2017 г. имаше над 300 случая на регистриран птичи грип на диви птици, като имаше 5 огнища. А в България - 30 случая при диви птици и около 87 ферми с птичи грип. Фактите показват, че мерките, които се взимат в България за ограничаване на заболяването, са лоши\", каза той. По думите му време е да се криминализира отглеждането на животни в нерегистрирани обекти. Във връзка с протестите, които се проведоха в понеделник срещу централния офис на БАБХ, Илиев отговори, че че пробите не се манипулират и да няма съмнения в тях. Шефът на агенцията съобщи още, че утре отново ще се проведе среща с фермерите и очаква от тях да дойдат с готови предложения в писмен вид. По думите му \"заповедите трябва да бъдат написани така, че да отговарят и на европейските изисквания, защото иначе ще имаме санкции\". \"Един проявен популизъм не помага при епидемии\", заяви директорът на Агенцията. Той допълни, че БАБХ не цели създаването на пречки за бизнеса, но има малки частни дворове, които могат да застрашат съответния регион. Според Ивайло Гълъбов, от УС на Съюза на птицевъдите в България, за година броят на регистрираните обекти за отглеждане на водоплаващи са намалели от 600 на 256 и според него част от закритите са продължили да работят нелегално и са останали извън ветеринарния контрол. Председателят на Професионалната организация на производителите на водоплаващи в България Борислав Спасов обвини агенцията по храните, че какво да се прави с малките патета и заложените яйца в инкубаторите на фермите, разположени в карантинните зони. По думите на други производители на патици и гъски, които са основно на износ има риск страната да не получи стотици милиони евро, заради загуба на пазари. В целия сектор на птицевъдството у нас са заети 15 хил. души.", "date": "2018.11.05", "title": "Утре решават съдбата на 125 хил. малки патета"}
{"url": "https://www.monitor.bg:443/bg/a/view/registrirat-po-160-novi-firmi-na-den-obzor-148753", "text": "По 160 нови фирми се регистрират средно на ден у нас, показва статистика на икономическото министерство. Данните бяха изнесени от зам.-министъра на икономиката Александър Манолев на събитие за успешни модели за създаване и развитие на нови компании. По думите му устойчиво се развиват сектори от икономиката ни с висока добавена стойност като информационни и комуникационни технологии, машиностроене, автомобилостроене и др. - още един белег, че все по-значителен дял от отраслите ни се основават на икономика на знанието. Според него в момента средата е много подходяща за създаване на стартъпи и за развитието на бизнес като цяло. Всичко това дава отражение и в статистическите данни - през последните 5 години От компаниите, в които са вложили средства инвестиционни фондове, около половината все още съществуват, а 40% са получили последващо финансиране. По време на събитието бяха представени възможностите за набиране на стартов капитал за нови предприятия. Към момента е обявена процедура \"Подкрепа за предприемачество\" по оперативна програма \"Иновации и конкурентоспособност\" с общ бюджет от 67 млн. лева, насочена изцяло към стартиращи предприятия, които могат да получат грантова помощ от 50 000 до 200 000 лв. В допълнение министерството на икономиката има възможност да насочи и  Управляващите са си поставили за цел страната ни да се превърне в стартъп инкубатор на Европа. “Идеята може да е амбициозна и да изглежда далечна, но благодарение на добрите резултати на младите хора вече се обсъжда като близка и реална възможност”, завърши икономическият зам.-министър. За целта в икономическото министерство работи междуведомствена експертна група, която цели да проучи добрите световни практики, да ги анализира и да предложи въвеждането на тези от тях, които могат да помогнат за икономическата среда. Комплексна програма предлага финансови и нефинансови решения на дамите в бизнеса. Целта на Smart lady на Fibank е представителите на нежния пол да получат облекчен достъп до финанси. Инструментът предлага готови бизнес пакети за ежедневно банкиране, както и консултация и подготовка на документацията, необходима при кандидатстването за финансиране на проекти по програми на ЕС, обявиха от банката. Дамите ще могат да се възползват и от 75% намаление на месечните вноски в период на майчинство и ще разполагат с 15 месеца гратисен период за възвръщане на нормалното темпо на получаване на средствата. За погасяване на инвестиционното финансиране те имат срок от 15 години, а за оборотното - 5 години. За най-малките фирми пък могат да бъдат издадени дебитни карти, с които да правят плащания. “Обърнахме внимание на факта, че жените се грижат за нуждите и благосъстоянието на другите - всяка една бизнес дама има и роля на жена и на майка”, коментира Стоян Бозвелийски - директор на дирекция “Кредитиране малък и среден бизнес” във Fibank. До момента програмата е финансирала над 100 бизнеса и от тази есен ще започне редица семинари за обучение, съвети и обмяна на опит. Български стартъп въвежда иновация производството на т. нар. зелени екрани в киноиндустрията. Процесът се нарича chroma key и намира употреба както в киното, така и в различните телевизионни предавания за направата на специални ефекти. Чрез тях могат да се създават пейзажи или да се планират образи. Сегашните екрани са пълни с минуси и крият много рискове. На първо място боята, която се използва за тях, оказва неблагоприятно влияние на околната среда. На второ място поддръжката на екрана е трудна и почти всичко може да одраска или нарани материята. За да се избегне или поне намали вредното действие, актьорите и снимачният екип използват специални обувки и дрехи. От друга страна, обаче това затруднява ползването му. Родна стартираща компания предлага решение на тези проблеми. “Това, което ние въведохме като иновация, е да използваме материали, които ще помогнат дори мотори, скейтбордове или ролери да се вкарват на зеления екран”, коментира Филип Теодосиев от българската компания пред “Монитор”. Стартъпът е създаден само преди няколко месеца и вече е получил одобрение за кредит. В момента обаче пред новосъздадената компания стои проблемът за мястото за производството им, тъй като крайната цел е да използват минимални средства.", "date": "2018.11.05", "title": "Регистрират по 160 нови фирми на ден (ОБЗОР)"}
{"url": "https://www.monitor.bg:443/bg/a/view/zabranjavat-sys-znak-birata-v-centyra-na-plovdiv-sled-22-chasa-pravjat-vnezapni-proverki-148745", "text": "Специален знак за забрана на пиенето на бира в центъра на Пловдив ще въведе местната община. Целта е да бъде спрян неприятният шум, който вдигат подпийнали младежки компании и с който събуждат жителите и гостите на квартал „Капана”.  Това съобщи кметът на Пловдив Иван Тотев по време на посещението си в иновативното училище „Яне Сандански” в града. „Тъй като прекалено много станаха жалбите вече. Дори по наши наблюдения хората избягват и през деня мястото заради това, че там някой винаги нещо прави. Проблем е това нещо и община Пловдив ще направи обсъждане какво точно там трябва да се случи. Но сме твърдо решени да прекратим проблема с това публично пространство”, обясни градоначалникът, визирайки квартал „Капана”. По думите му не само там има проблеми с вдигането на шум през нощта. „Положението в Ядрото е неприятно. Ако трябва, ще стигнем и до там да отнемем удълженото работно време на магазини, които са в района, тъй като все пак си има закони – продажбата на алкохол на лица под 18 години е забранено. Но ние не можем да сме пъдари на всеки един”, се възмути кметът. Той обаче уточни, че от общината ще стартират проверки, които ще са и в късните часове на деня. Предвижда се сключването на договор с частна охранителна фирма, която ще осигурява спазването на обществения ред. Друго проблемно място, освен кв. „Капана” е районът на Джумая джамия, където също денонощно е много шумно.", "date": "2018.11.05", "title": "Забраняват със знак бирата в центъра на Пловдив след 22 часа"}
{"url": "https://www.monitor.bg:443/bg/a/view/zaloviha-13-trafikanti-na-artefakti-148754", "text": "При съвместни операции между българската и испанската полиция са задържани 13 българи, които нелегално изнасяли в Испания културни ценности и там ги предлагали за продажба чрез електронни сайтове, съобщи и.ф. ръководител на спецпрокуратурата Димитър Петров. Открити са 30 600 монети и дребни украшения. Назначени са експертизи, които ще покажат тяхната археологическа стойност. Наблюдаващият делото спецпрокурор Сийка Милева разказа, че в България и Испания са образувани две паралелни наказателни производства. У нас е за организирана престъпна група за държане и трафик на движими културни ценности, а в Испания – също за ОПГ, но за измами и пране на пари. На 5 октомври т.г. била проведена координационна среща в Евроджъст между наши и испански разследващи и на нея било взето решение да бъде извършена съвместна операция между двете държави Акцията е била на 23 октомври и при нея били претърсени над 20 адреса. В Испания са издадени европейски заповеди за разследване и 5 европейски заповеди за арест на българи. У нас са задържани четирима души и в момента тече производство за екстрадицията им в Испания. В Испания пък са арестувани деветима българи и на адресите, където живеят, са открити около 30 000 артефакти. У нас са намерени 600 предмета и металотърсачи. Разследването е установило, че културните ценности били изнасяни зад граница чрез транспортна фирма, която е с основна дейност превоз на товари от България до Испания и обратно. В един бус на фирмата са в множество малки бели пликчета. Спряна и иззета е доставка от голяма спедиторска фирма с други културни ценности. По време на операцията е имало координацонен екип, разположен в Евроджъст. „Тъй като наказателното производство в Испания е в по-напреднала фаза на разследване, може би за да се избегне двойната наказуемост на лицата делото ще бъде трансферирано в Испания“, каза прокурор Милева. „Информацията за трафика е придобита в ГДБОП по оперативен път през януари т.г. и доразвита. Тепърва ще стане ясно откъде са придобити артефактите. България е възлово място между Изтока и Запада, включително с военните действия в Сирия много културни ценности за Европа минават през България“, каза директорът на ГДБОП главен комисар Ивайло Спиридонов.", "date": "2018.11.05", "title": "Заловиха 13 трафиканти на артефакти "}
{"url": "https://www.monitor.bg:443/bg/a/view/na-sreshta-mejdu-zaharieva-i-diplomat-1-na-sa-sht-iskame-otpadne-na-us-vizite-148759", "text": "Премахването на американските визи за българските граждани. Тази тема бе поставена предварително във фокуса на разговора между вицепремиера Екатерина Захариева и държавния секретар на САЩ Майкъл Помпео.  Той е насрочен да се състои в понеделник вечерта (българско време-б.р.) във Вашингтон, където външният ни министър е на визита до 7 ноември. Проблемът със социалното осигуряване на около 400 000 българи, които живеят в Щатите също попадна в предварителната заявка за обсъждане между двамата дипломати. През миналата година Брюксел излезе с два доклада относно визовата политика. Във втория се посочва, че САЩ изискват визи от гражданите на пет страни от ЕС-България, Румъния, Полша, Кипър и Хърватия, въпреки че те са обявили безвизови отношения за американците. Съгласно европейското законодателство, касаещо т.нар. реципрочност, в този случай още през май миналата година ЕК трябваше да предложи временни визи за влизането на гражданите на САЩ в Европа, но тя не го стори с аргумента, че това би довело до обтягането на политическите отношения и до значими загуби за туризма. В доклада се подчертава, че основната пречка пред свалянето на американските визи е високият процент на откази за издаване на визи. От него става ясно, че американските власти са обещали да включат в безвизовата програма страни, които имат откази за виза под 10% и чиито граждани не застрашават сигурността на САЩ. Въпреки че последните три години България смъква процента на отказите при кандидатстване за виза, страната ни все още е с най-много отхвърляния сред чакащите да станат част от безвизовия режим. През 2015 г. отказите на кандидатствалите българи са достигнали 17,3%, а през изминалата година са били почти 15%. След нас се нарежда Румъния, където отказите през 2017 г. са били 11,7%. Полша и Хърватия пък имат съответно по 5,9% и 5,1% отхвърляния. Кипър е с най-нисък процент, като 1,69 на сто от искащите да пътуват отвъд Океана не са получили разрешение. Отказите към България обаче не се отразяват на броя на получилите виза, които през миналата година са били над 85% от всички кандидати. От 2013 г. насам средно по над 20 000 българи получават ежегодно виза за пребиване в Америка, като в последните години масово получават разрешение с максимална валидност от 10 години. Докъде са стигнали преговорите между ЕС и САЩ за вдигането на бариерата пък, ще стане ясно от новия доклад на ЕК, който трябва да излезе до няколко дни. В програмата на Захариева за визитата и в САЩ са включени и срещи с изпълнителния вицепрезидент на Международния републикански институт Джуди Ван Рест, със съветника на президента на САЩ Доналд Тръмп по националната сигурност и член на неговия кабинет Джон Болтън и с регионалния директор за Централна и Източна Европа в Националния демократически институт Робърт Бенджамин. Във вторник изтича крайният срок за попълване на формуляри по програмата на САЩ за разнообразяване на имигрантския поток (DV) за 2020 г., позната като лотарията за \"Зелена карта\". Кандидатстването става изцяло по електронен път, а електронният формуляр E-DV е достъпен на адрес dvlottery.state.gov. Допуска се само един електронен формуляр за всеки участник. Кандидати, които са изпратили повече от един формуляр, ще бъдат дисквалифицирани. Възможно е обаче съпруг и съпруга да подадат по един отделен формуляр, като включат в него своя брачен партньор, ако и двамата отговарят на изискванията. Няма такса или изискуема сума за попълване на електронния регистрационен формуляр за участие в програмата. Участниците ще получат официален номер за потвърждение на регистрацията си. Изключително важно е този номер да се пази до 30 септември 2020 г,, защото единствено чрез него участниците ще могат да проверят дали са спечелили „Зелена карта“. „Няма как да успяваме в този сложен свят с тежък международен дневен ред без нашите най-добри посланици-българите зад граница.“. Това заяви дипломат N1 Екатерина Захариева на среща с българската общност във Вашингтон, информираха от МВнР. И подчерта, че за правителството е приоритет да работи за това българите в чужбина да започнат да се връщат обратно в страната ни. \"Знам, че още много трябва да направим. Това, което интересува нашите сънародници зад граница като мотив да се върнат, са възможностите за реализация и за работа, средата, в която живеят, доверието в институциите и в държавата. Те трябва да се чувстват в сигурна, стабилна среда и в страна, в която имат усещане, че живеят справедливо и получават справедливост\", заяви Захариева, която отчете, че миналата година за първи път се наблюдавало изравняване на броя на хората, които напускат и тези, които се връщат. \"Това говори, че вървим в правилната посока\", констатира вицепремиерът. И допълни: „Правим всичко, за да дадем пълната информация на нашите сънародници зад граница за възможностите у нас. Затова в нашите задгранични представителства и заедно с бизнеса ще се опитаме да осигурим цялата информация за всички, които искат да се върнат.“.", "date": "2018.11.05", "title": "Захариева пред дипломат №1 на САЩ: Искаме отпадане на US визите"}
{"url": "https://www.monitor.bg:443/bg/a/view/grajdanskata-otgovornost-moje-da-stigne-1000-lv-148755", "text": "С предложените промени в Кодекса за застраховане цената на застраховката Гражданска отговорност за автомобили може да се покачи трикратно и да стигне 1000 лева, каза Светла Несторова, председател на УС на Асоциацията на българските застрахователи (АЗБ), цитирана от БТА. Причината е решение на Върховния касационен съд от лятото, с което се разширява кръга, на хората които могат да получат обезщетение, уточни тя. По думите й застрахователите трябва да съберат още между 800 милиона и 1,3 млрд. лева за да покрият претенции за щети от последните пет години, каза Несторова. От асоциацията посочват, че лимитът, който председателят на парламентарната комисия по бюджет и финанси Менда Стоянова внесе в петък е 20 000 лева, трябва да е само временен. Текстът за промени в Кодекса за застраховането е предложен от Менда Стоянова, но е подготвен съвместно с Министерството на финансите, Комисията за финансов надзор, Асоциацията на застрахователите в България и други експерти, посочи Несторова. Предложените от Менда Стоянова лимити в обезщетенията ще важат, докато се изработи методиката, което вероятно ще продължи поне 6 месеца. Обезщетенията ще се изместят от неимуществени към имуществени щети и ще се изплащат реално на близките на пострадалите и на техните близки, уточниха от АЗБ. От асоциацията посочиха, че цената на застраховката Гражданска отговорност е свързани с много катастрофи в страната. Докато в ЕС смъртността от пътни произшествия е 49 на един милион души, у нас тя е 96.", "date": "2018.11.05", "title": "Гражданската отговорност може да стигне 1000 лв."}
{"url": "https://www.monitor.bg:443/bg/a/view/osyden-na-19-godini-zatvor-vze-zalojnici-v-poshtenski-klon-v-italija-148751", "text": "Осъден на 19 години затвор мъж, свързан с калабрийската мафия, взе за заложници 4 служители на пощата в италианския град Реджо Емилия. Нападателят е заявил, че се казва Франческо Амато и е поискал среща с министъра на вътрешните работи на Италия Матео Салвини. На място са пристигнали сътрудници на италианските спецслужби, които са започнали преговори с Амато. Според непотвърдени информации престъпникът е въоръжен с нож. Франческо Амато е освободил всички клиенти на пощенския клон в квартала Пиеве Модолена на град Реджо Емилия, след което е освободил един служител, но все още държи за заложници четирима пощенски служители. Заподозреният е един от 125 обвиняеми, осъдени миналата седмица в Реджо Емилия. Делото е било във връзка с проникването на мафиотската организация ндрангета в бизнеси в Реджо Емилия.", "date": "2018.11.05", "title": "Осъден на 19 години затвор взе заложници в пощенски клон в Италия (видео)"}
{"url": "https://www.monitor.bg:443/bg/a/view/syvremenni-tvorci-davat-idei-za-podzemijata-na-mavzoleja-148752", "text": "По покана на кмета на София Йорданка Фандъкова съвременни български творци и артисти ще дават идеи за обновяването на подземията на бившия мавзолей в центъра на града. Общината има идея да превърнe тунелите под гробницата в музей, който да бъде филиал на Софийската градска художествена галерия. Предстои обявяване на международен архитектурен конкурс за тази част от центъра на града. Като първа стъпка във връзка с изготвянето на архитектурното задание за конкурса кметът Фандъкова покани идеи и предложения да направят изявени български творци и артисти. Бъдещият архитектурен конкурс ще бъде съобразен с направените предложения за развитие на съвременни изкуства. Днес в подземния комплекс се намират телефонна централа от миналия век, съоръжения за осигуряване на електроснабдяване, а едни от най-интересните съоръжения са най-големият климатик за времето си и подемен асансьор.", "date": "2018.11.05", "title": "Съвременни творци дават идеи за подземията на мавзолея "}
{"url": "https://www.monitor.bg:443/bg/a/view/grafa-sbydnah-mechtata-si-da-snimam-v-indija-148735", "text": "Няколко месеца предварителна подготовка, 10 дни престои в Индия и 5 снимачни – това е равносметката от поредното предизивкателство, което си постави и реализира Влади Ампов-Графа. Изпълнителят пропътува хиляди километри, за да визуализира песента си „Огън“, чиито текст, музика и аранжимент са негови. „Сбъднах си една мечта – да снимам в Индия. коментира пред „Монитор“ той часове след като клипът направи своята премиера. Шумни пазари, гълтачи на огън и цял отбор деца носят цветовете в новото видео, което е дело на „Башмоушън“. За да се случи българите са работили с боливудския продуцент Рохит Кхайтан и екипа на независимата филмова компания Glamour Stuck Production. Те са уредили всички трудности на местно ниво – от издаването на визи до намиране на локации. Трябва ти разрешително, за да снимаш дори на обикновен пазар“, разказва Графа, който признава, че все още е под властта на емоциите от далечното си пътешествие. Най-ценното, което си е донесъл, е духовния заряд. „Когато измислих песента – за светлата страна на живота, силата на духа и огъня в теб, веднага реших че искам да я снимам в Индия. Там нещата са чисти на духовно ниво и хората са щастливи с малко“, споделя Ампов. Затова решават да снимат и много деца, в чиито погледи той открива най-чистите искри.  В продължение на 5 дни сменят няколко локации, прелитат 5000 км вътрешни полети и избират да снимат в села и предградия около Мумбай, Джопур и Джайпур. Благодарение на местните си партньори откриват нетуристическата страна на Индия и я показват в близо 4-минутното видео на „Огън“. „Това е преживяване, което ше помня цял живот“, възторгнат е изпълнителя и добавя: „Истината е, че каквото и да си представяш, каквото и да си чел, то е нищо в сравнение с това, до което се докосваш в тази необикновена страна. Там хората са усмихнати, научили са се да живеят с това, което имат и да правят всеки момент щастлив“.  Премиерата на парчето ще е на двата концерта на Графа в София на 27 и 28 ноември в Зала 1 на НДК.", "date": "2018.11.05", "title": "Графа: Сбъднах мечтата си да снимам в Индия"}
{"url": "https://www.monitor.bg:443/bg/a/view/minchev-se-podsiguri-s-14-igrachi-za-bosna-i-francija-148740", "text": "Старши треньорът на баскетболния ни национален отбор Любомир Минчев извика 14 играчи за мачовете с Босна и Херцеговина и Франция от квалификациите за световно първенство в Китай. Националите посрещат Босна на 30 ноември от 19 ч. в \"Арена Ботевград\", а на 3 декември гостуват на „петлите“ в Лимож. Селекционерът не е направил промени и ще разчита на играчите, които се представиха силно в предния прозорец и победиха Франция (74:68) с Никола Батум и Нандо де Коло в Ботевград. В тима се завръща капитанът Чавдар Костов, който вече е възстановен от травмата и играе на пълни обороти в първенството на Македония. Включени са и играещите в клубове от Евролигата Дий Бост („Химки“) и Александър Везенков („Олимпиакос“). \"Изненадващо разбрах, че от Евролигата са променили датата на мача на „Олимпиакос“ и тимът има сруща на 30 ноември. Ще изчакаме до последно, за да разберем дали ще можем да разчитаме на двамата. Затова съм повикал 14 играчи\", коментира Минчев ситуацията с Бост и Везенков. Все още е жива надеждата те да бъдат освободени от клубовете си за квалификациите или поне да се включат към тима за двубоя срещу Франция. Наставникът на „петлите“ Венсан Коле пък не включи Батум и Де Коло в състава си. В тима от 12 баскетболисти има само четирима, играещи извън местното първенство. В неделя Везенков изигра силен мач при победата на „Олимпиакос“ над „Колосос“ с 84:53 и помогна на тима си да се класира за полуфиналите в турнира за Купата на Гърция. Българинът влезе като резерва в средата на първата четвърт и завърши с \"дабъл-дабъл\" от 13 точки и 11 борби. Ето и 14-те, които Минчев повика за мачовете и ще започнат подготовка на 26 ноември: Чавдар Костов, Павел Маринов, Александър Везенков, Дий Бост, Божидар Аврамов, Станимир Маринов, Николай Вангелов, Димитър Димитров, Александър Янев, Христо Захариев, Станислав Ваклинов, Николай Стоянов, Венцислав Петков, Цветомир Чернокожев.", "date": "2018.11.05", "title": "Минчев се подсигури с 14 играчи за Босна и Франция"}
{"url": "https://www.monitor.bg:443/bg/a/view/prokurori-proverjavat-za-muhljasal-kashkaval-v-uchilishta-148734", "text": "Районната прокуратура – Ямбол се самосезира по журналистически материали, които съдържат информация за получен мухлясал кашкавал в учебни заведения на територията на областния град. Публикацията е от края на октомври, според нея в местното 5-о  основно училище „Йордан Йовков  негодната храна е била сервирана на децата на 22 октомври. Според етикета продуктът е годен за консумация  до лятото догодина. Районната прокуратура – Ямбол се самосезира по журналистически материали, които съдържат информация за получен мухлясал кашкавал в учебни заведения на територията на областния град. Публикацията е от края на октомври, според нея в местното 5-о  основно училище „Йордан Йовков  негодната храна е била сервирана на децата на 22 октомври. Според етикета продуктът е годен за консумация  до лятото догодина. \"Наистина много се притесних, за втората смяна кашкавалът не го раздадохме. Помолих колегите да не бързат да дават нищо, докато не им кажа, защото отговорността е много голяма”, заявява тогава директорката на школото  Мима Кондова. Според данни на прокуратурата храната е била доставена по програма „Училищно мляко“ от регистрирана в Хасково фирма. Проверката ще продължи 30 дни и ще обхване всички учебни заведения на територията на град Ямбол, участващи в програмата. Тя трябва да установи спазени ли са изискванията на съответните нормативни актове, относно безопасността и годността на хранителните стоки; правилата при производството; преработката и съхранението им. Възложена е на ОБДХ , РЗИ , Областна дирекция „Земеделие“ и ОД на МВР – Ямбол. След приключването й, всички материали по нея трябва да бъдат предоставени на прокуратурата  с обобщен доклад, за да послужат за последващи действия. Аналогична проверка е разпоредена и на територията на Сливен.", "date": "2018.11.05", "title": "Прокурори проверяват за мухлясал кашкавал в училища"}
{"url": "https://www.monitor.bg:443/bg/a/view/livyrpul-bez-kosovarja-shakiri-v-syrbija-148746", "text": "Заради страх от провокации „Ливърпул“ замина без Джердан Шакири за гостуването си на „Цървена звезда“ в Шампионската лига утре. Както е ясно, халфът е изключително мразен от западните ни съседи, тъй като е известен с великоалбанските си убеждения. Освен това Шакири публично подразни сърбите с жест по време на Мондиал 2018, заради което бе сурово глобен от ФИФА. В крайна сметка от „Ливърпул“ решиха да не рискуват здравето и дори живота на своя играч и той не се качи на самолета. \"Става дума за ситуация, при която трябва да отидем до фантастичен град като Белград в качеството ни на футболен отбор и да играем футбол. Чухме и четохме спекулациите за това какво посрещане ще получи Шак (Шакири, б.р.) и макар да нямаме никаква идея какво би се случило, искаме да отидем там и да сме на 100 процента фокусирани върху футбола, а не да мислим за нещо друго. Не смятаме да отправяме политически съобщения. Говорих с Шак и той прие решението ми спокойно“, обясни мениджърът на „Ливърпул“ Юрген Клоп.", "date": "2018.11.05", "title": "„Ливърпул“ без косоваря Шакири в Сърбия"}
{"url": "https://www.monitor.bg:443/bg/a/view/kim-chen-un-posreshtna-novija-prezident-na-kuba-148739", "text": "Севернокорейският лидер Ким Чен Ун и кубинският президент Мигел Диас-Канел се споразумяха да разширяват и укрепват стратегическите си отношения, предаде АП, цитирайки севернокорейски държавни медии. Диас-Канел, който е на първа обиколка в чужбина, откакто встъпи в длъжност през април, пристигна в Пхенян със съпругата си и бе посрещнат на летището от Ким. Двамата пътуваха заедно до града, приветствани от много хора, носещи цветя.  В чест на високопоставения кубински гост в Пхенян се е състоял концерт, на който двамата лидери са присъствали със съпругите си. Изпълнители на богатата програма са били най-добрите състави и артисти на КНДР. Те са изпълнили шедьоври на световната музика, а също популярни севернокорейски и кубински композиции, сред които песните \"Пхенян е най-прекрасният\" и \"Гуантанамера\".  Според пхенянските медии разговорите между лидерите на двете страни са се състояли в държавната резиденция за гости Пекхвавон. Не се посочва обаче почти нищо конкретно за съдържанието им, освен че преминават \"в другарска и приятелска атмосфера\". Според АП срещата на двамата комунистически лидери може да се възприеме като предупредителен сигнал срещу Вашингтон, който се натъква на растящи трудности в усилията си да изтръгне значителен напредък от Пхенян по въпроса за денуклеаризацията. Северна Корея напоследък тихомълком се сближава с Москва и втвърдява риториката си в навечерието на срещата в Ню Йорк тази седмица между държавния секретар Майк Помпейо и главния преговарящ на Пхенян Ким Йон Чхол. Агенцията обръща внимание също на факта, че Хавана и Пхенян са свързани и от желанието си да се освободят от американските икономически санкции. През изминалия уикенд официален Пхенян отправи критики към САЩ за продължаващата им подкрепа за санкциите - политически инструмент, който САЩ широко използват срещу Куба и Русия, и намекна, че може да поднови ядрената си програма, ако Вашингтон не промени тона.  Борбата срещу санкциите е на челно място и в дневния ред на Диас-Канел, посочва АП, който пристигна в Пхенян от Русия, където се срещна с президента Владимир Путин. Двамата обсъждаха сделка за руско оръжие на стойност близо 50 млн. долара и остро осъдиха американската \"намеса във вътрешните работи на суверенни страни\".  След Северна Корея новият кубински лидер ще замине за Китай, а после ще посети Лаос и Виетнам, добавя АП.", "date": "2018.11.05", "title": "Ким Чен Ун посрещна новия президент на Куба"}
{"url": "https://www.monitor.bg:443/bg/a/view/sokolov-s-20-tochki-za-pobeda-nad-trentino-148741", "text": "Цветан Соколов вдига здраво оборотите в играта си в италианската волейболна Суперлига, след като се възстанови от операция на рамото. Той записа 20 точки (1 ас, 61% ефективност в атака) за своя тим \"Кучина Лубе\" при инфарктната победа над \"Трентино\" с 3:2 (-22, 14,-22, 20, 13) след обрата, за който имаше главна заслуга. Най-резултатен беше кубинецът Йоанди Леал с 21 т. (6 аса), обявен за MVP.  За \"Трентино\" с 27 т. завърши Урош Ковачевич. Така след 5-ия кръг \"Лубе\" е трети в класирането с 4 победи и 1 загуба. \"Тоно Калипо\" на Тодор Скримов пък записа трета загуба - с 1:3 (26,-23,-24,-21) като гост на \"Консар\" (Равена). Перничанинът ни започна като титуляр, беше сменен и се върна в 4-ия гейм и направи 5 точки (1 ас). Междувременно Европейската конфедерация (CEV) обяви на специална гала вечер в Будапеща най-добрите във волейбола за континента през 2018 г. Треньори на годината са Витал Хайнен, извел мъжете на Полша до световната титла и Зоран Терзич, с който жените на Сърбия станаха за първи път световни шампионки. Най-добри играчи са Бартош Курек (Пол) и Тияна Бошкович (Сър), а за събитие на годината беше признато европейското по снежен волейбол в Австрия. \"Кралици на пясъка\" за бийчволея са Барбора Херманова и Маркета Слув (Чех), а \"крале\" - Андерс Моле и Кристиан Соръм (Нор).", "date": "2018.11.05", "title": "Соколов с 20 точки за победа над \"Трентино\""}
{"url": "https://www.monitor.bg:443/bg/a/view/uvolniha-shefyt-na-agencijata-za-bylgarite-v-chujbina-148737", "text": "По предложение на премиера Бойко Борисов Министерски съвет освободи от длъжност председателя на Държавната агенция за българите в чужбина (ДАБЧ) Петър Харалампиев, съобщи от пресцентъра на правителството. Длъжността временно ще бъде изпълнявана от заместник-председателя на ДАБЧ Димитър Владимиров до определянето на нов титуляр. Уволнението на Харалампиев идва след като бе арестуван и обвинен като организатор на престъпна мрежа за търговия с български лични документи.", "date": "2018.11.05", "title": "Уволниха шефа на Агенцията за българите в чужбина"}
{"url": "https://www.monitor.bg:443/bg/a/view/pravjat-mente-dolari-s-mastilo-kato-istinskoto-148743", "text": "Разбита е печатница за фалшиви щатски долари във Варна, които били печатани с мастила, имитиращи магнитно мастило, което позволява банкнотата да бъде трудно различаваща се от истинската при проверка с устройство за разпознаване, съобщи наблюдаващият спецпрокурор Евгения Деянова. Открити са над 1 350 000 банкноти в различна степен на готовност. Печатницата бълвала само купюри по 100 долара. Задържани са трима души. През септември т.г. в спецпрокуратурата било образувано досъдебно производство срещу организирана престъпна група, която по първоначални данни действала от март 2017 г. На 2 ноември т.г. при спецоперация печатницата била разбита. При претърсвания във Варна били установени няколко адреса, където били съхранявани машини, техника, консумативи, материали и мастила за производството на фалшивите долари. Една част от парите били намерени а другата част – в дома на единия от обвиняемите. На 4 ноември спецсъдът е уважил искането на прокуратурата и е наложил най-тежката мярка за неотклонение „задържане под стража“ на тримата обвиняеми. Освен менте доларите, са намерени и служебни знаци на различни институции – на МВР и морската администрация. „Предстои повдигането на други обвинения в тази връзка“, каза прокурор Деянова. Няма данни, нито доказателства фалшивата валута да е била разпространявана. „Стигнахме до извършителите, защото допуснаха няколко грешки, една от които е, че с помощта на куриерски фирми достигнаха част от материалите за производството. Машината за офсетов печат „Хайделберг“ бе Благодаря за сътрудничеството на Сикрет сървис, които предоставиха и техника, и експертиза“, каза директорът на ГДБОП главен комисар Ивайло Спиридонов. Прокуратурата ще представи образци от ментетата за изследване в лабораториите на Сикрет сървис. Тримата арестувани не са известни досега с криминални прояви, свързани с изготвяне на фалшива валута. Разследващите обясниха още, че няма връзка между задържаните с печатницата за фалшиви евро и долари, която бе разкрита преди 2 седмици в подземния етаж на хотел в Слънчев бряг.", "date": "2018.11.05", "title": "Правят менте долари с мастило като истинското (СНИМКИ)"}
{"url": "https://www.monitor.bg:443/bg/a/view/kzk-prouchva-cenite-na-benzinostanciite-148749", "text": "Комисията за защита на конкуренцията ще извърши анализ на пазарите на производство и реализация на бензин и дизелово гориво. Причината са медийни публикации за масово поскъпване на горивата от бензиностанции в редица градове в страната.  Също така в регулатора е изпратен сигнал, че бензиностанция във Велико Търново е продавала горивата си на съществено по-висока цена, отколкото другите бензиностанции от същата верига в останалата част на страната. При проучване на съдържанието на голяма част от съобщенията в масмедиите от регулатора са установили, че увеличението се наблюдава в градовете Пазарджик, Пловдив, Хасково, Бургас и в част от градовете в Северна и Северозападна България - Враца, Видин, Монтана, Велико Търново и др. и че съществуват големи различия в цените на бензиностанции от една и съща верига в отделните региони и дори в зависимост от разположението на обекта. Освен това, в голяма част от статиите се коментира, че бензиностанциите в някои градове в България продават гориво на цени, които са доста по-високи от средноевропейските, което също така не кореспондира и с тенденциите на чувствително понижение в цените на петрола на международните пазари. Комисията ще извърши „детайлен анализ на функционирането на конкурентната среда на пазарите на производство и реализация на автомобилни горива в Република България, разгледана в контекста на цените на петрола в международен аспект, както и спазването на принципите, валидни за общия европейски пазар, като събере и актуализира информация относно динамичното развитие на конкурентната среда в сектора на автомобилните горива“. КЗК подчертава, че горивата имат както икономическа, така и социална, значимост, затова секторът постоянно подлежи на мониторинг. Сега обаче, поради изразените в публичното пространство съмнения за евентуални непазарни причини за поскъпването на горивата, ще бъде направен детайлен анализ на функционирането на конкурентната среда на пазарите на производство и реализация на автомобилни горива в България.", "date": "2018.11.05", "title": "КЗК проучва цените на бензиностанциите"}
{"url": "https://www.monitor.bg:443/bg/a/view/evro-rap-ikonata-nana-imam-mnogo-prijateli-v-bylgarija-148723", "text": "Звездата на евро рапа Нана се завръща отново в България за тазгодишното издание на единственото по рода си шоу с хитовете на 80-те и 90-те Hits Only. Грандиозното събитие ще се състои тази събота, 10 ноември, в зала „Арена Армеец“, а в него участие ще вземат още диджей Бобо и C-Block. Билети за концерта, организиран от Радио „Енерджи“ и „Кийн Актс“, все още могат да бъдат намерени в мрежата на цени между 45 и 60 лв.  Гано-германската звезда Нана стартира като диджей още 16-годишен, но бързо открива истинската си страст. През 1995 година се включва в евроденс проекта Darkness като рапър и работи с Тони Котура, който по-късно продуцира имена като N Sync и Backstreet Boys. Хитът му Lonely е най-успешната евро-рап песен, която застава неотлъчно в класациите и придобива платинен статус.  -Много ви благодаря за топлото посрещане винаги, когато дойда. Щастлив съм, че имам възможността да се върна в един от най-любимите ми градове в света. Имам много приятели в България и прекрасни спомени от гостуванията ми в София. Така че, веднага като пристигна и преди да започне шоуто, очаквам любимата си порция шопска салата. Иначе няма да има концерт! (смее се). Бих искал да кажа, че феновете в България могат да очакват едно незабравимо пътешествие до тяхната младост с най-големите ми хитове като Darkman, Lonely, Remember The Time и други. Ще представя и две нови песни от последния ми албум Between Lucifer And God. Моето момиче Веси Бонева също трябва да е в града, така че може би ще има и изненади... -Разбира се, че се вълнувам. Не съм се срещал с диджей Бобо от може би 10 години, тогава участвахме в едно телевизионно предаване в Германия. Не сме били на една сцена от 1998 г. или може би по-рано. Боже мой, времето лети! 20 години просто отлетяха ей така, като една нощ... Колкото до C-Block, моят човек Роб Мъни ще долети от Щатите за шоуто в София. Залата буквално ще бъде разтърсена от него. Никой не може да си позволи да отсъства. -Ще се повторя – шопската салата! И разбира се красивите български жени. Извън това, аз се чувствам като у дома си в София. Бил съм много пъти в България, намерил съм много приятели и бизнес партньори. Обичам София много! Преди няколко години отворих и ресторант. -Разбира се. Тя е здравословна и се прави лесно, за максимум 7 минути е готова. Винаги предлагам шопска салата на гостите си, особено на тези, които не са я опитвали. Аз съм нещо като посланик на шопската салата. Всъщност, мисля, че трябва да проведа сериозен разговор с кмета на София – заслужавам награда (смее се). Може пък някой ден да ми направят специално Шопска салата парти. -В България имате много талантливи музиканти. Имам няколко нови идеи, но ще ги споделя в най-скоро време. -Има няколко парчета, които много обичам да изпълнявам за феновете. Lonely определено е най-популярната, получава се някаква интересна връзка между мен и феновете, винаги когато я пея. Тези от тях, които са идвали и са го изпитвали знаят за какво говоря. Тези, които все още не са – препоръчвам им да дойдат на шоуто Hits Only на 10 ноември. -Разбира се, слупам много немски хип-хоп като Manuellsen, Capital Bra или Bushido. -Ще бъде ли все още тайна, ако ви кажа (смее се)? -Гинеколог. -Има няколко градове, в които се чувствам комфортно – София, Берлин, Токио, Киев и Москва. -Нана означава в превод Крал. Дебютният ми солов сингъл се казва Darkman. Не мога да кажа с точност, защо избрах този псевдоним. Може би, защото съм тъмен (смее се). Може би, защото всеки има добра и лоша страна. Предполагам понякога съм лошо момче.  Страхотна благословия! Благодаря ти, Господи!  Лекарство за цяло поколение.  В моето сърце.  В Бейрут. 1998 г. Дълга история.  В някакъв гаден клуб в Германия през 2000 или 2001 г. Кошмар!  Каква книга, моля?  Българската красота.  Пътувам в икономичната класа.  Да обичаш и да се учиш.  Водата.  Спорт.", "date": "2018.11.05", "title": "Евро рап иконата Нана: Имам много приятели в България"}
{"url": "https://www.monitor.bg:443/bg/a/view/sportnijat-elit-uvaji-knigata-na-stoichkov-148742", "text": "Автобиографията на Христо Стоичков - “Христо Стоичков – Историята“, бе официално представена пред спортния елит на България. На събитието специален гост бе бившият испански съдия Урисар Аспитарте, когото Ицо настъпи по време на мач с „Реал“ (Мадрид) през 1990 година. Арбитърът разказа, че след инцидента са станали добри приятели със Стоичков и му подари за спомен жълт и червен картон. На представянето присъстваха куп легенди и шампиони, както и трима президенти – Петър Стоянов, Георги Първанов и Росен Плевнелиев. Сред гостите по футболна линия бяха Наско Сираков и съпругата му Илиана Раева, Тодор Батков, целият футболен отбор на ЦСКА начело с треньора Нестор Ел Маестро, Георги Иванов-Гонзо, Христо Бонев, Петър Зехтински, Пламен Марков, Димитър Пенев, Петър Хубчев, Красимир Балъков, Йордан Лечков, Даниел Боримиров, спортните легенди бяха водени от Стефка Костадинова, борецът Александър Томов, Армен Назарян, Валентин Йорданов, Весела Лечева, Мария Гроздева и Екатерина Дафовска, а уважението си към Стоичков демонстрираха още столичният кмет Йорданка Фандъкова и спортният министър Красен Кралев. “В тази книга исках да обясня всичко, което се изказа през годините. Къде е било истина, къде не. Исках един път да се спрат спекулациите какъв е Христо Стоичков на и извън терена. Всичко е едно към едно, не съм спестил никому нищо. В тая книга думичката “аз” я зачеркнах. Когато започнеш да я споменаваш, пренебрегваш своите колеги, приятели, семейство и искаш ти да си сам. Във футбола и в живота сам човек нищо не може да направи. Моите колеги са там, моите треньори, моето семейство, публиката ми. Искам да благодаря на всички. За мен няма значение кой е от ЦСКА, “Левски”, “Славия”, “Черноморец”, Габрово, Хасково... Това е книга и за младото поколение, което идва. За да видят, че всичко, което аз съм извървял като път, е постигнато с много труд и лишения”, коментира Стоичков, който дълго след представянето остана, за да раздава автографи на ВИП гостите си.", "date": "2018.11.05", "title": "Спортният елит уважи книгата на Стоичков"}
{"url": "https://www.monitor.bg:443/bg/a/view/lidl-shte-zaradva-1000-klienti-s-vaucheri-po-150-lv-148731", "text": "Lidl ще зарадва своите клиенти със специални подаръци по повод предстоящите коледни празници. Всички клиенти на веригата ще могат да регистрират своите касови бележки и да се включат в специална празнична игра „Подаръци преди празниците“. 1000 късметлии сред тях ще получат ваучери на стойност 150 лв. и по този начин ще имат възможност да подпомогнат подготовката за празниците и да осигурят още по-незабравими и ценни мигове с близките. Коледа е времето, когато цялото семейство се събира около трапезата, за да сподели специални моменти с най-близките. За да направи Коледата още по-незабравима, Lidl предлага всичко за изисканата празнична трапеза, за уютна и топла празнична атмосфера, както и специални предложения за подаръци за любимите хора – всичко необходимо за предстоящите коледни празници, на характерното за веригата оптимално съотношение качество-цена. Повече за специалните коледни предложения на Lidl, можете да намерите  . Играта „Подаръци преди празниците“ ще се проведе от от 1 ноември до 9 декември 2018 г. и всеки желаещ може да участва в нея, като направи покупка за над 20 лв. в посочения период и регистрира своята касова бележка на  . В продължение на 5 седмици, стартирайки от 12 ноември, седмична томбола ще определя имената на 200 късметлии от регистрираните касови бележки. Спечелилите късметлии ще могат да ползват своите ваучери многократно до изчерпване на сумата, най-късно до 31.12.2021 г. Повече информация и пълните условия на играта, както и имената на и печелившите всяка седмица, ще може да откриете  .", "date": "2018.11.05", "title": "Lidl ще зарадва 1000 клиенти с ваучери по 150 лв."}
{"url": "https://www.monitor.bg:443/bg/a/view/vlak-beglec-izmina-92-kilometra-bez-mashinist-148725", "text": "Влак, натоварен с желязна руда на миннодобивната компания Би Ейч Пи, премина разстоянието от 92 километра без машинист, преди да бъде принуден да дерайлира, предаде Ройтерс.  По тази причина най-голямата минна компания в света преустанови железопътните операции в западната част на Австралия, докато тече разследване по случая, съобщи австралийски вестник, цитирайки неназован източник. Щетите върху влака са \"значителни\", съобщи в доклад Австралийската служба за транспортна безопасност.", "date": "2018.11.05", "title": "Влак беглец измина 92 километра без машинист"}
{"url": "https://www.monitor.bg:443/bg/a/view/nad-3-7-mln-leva-v-djakpota-na-6-ot-49-148724", "text": "Над 3,7 млн. лева се събират в джакпота на играта \"6 от 49\" зе тираж №89 на БСТ. С последните 149 526,92 лв. за дните преди тегленето на 88-и тираж сумата там стана 3 562 037,87 лева.  До четвъртък се очаква тя да се увеличи поне с още 140 000. В \"6 от 42\" има 366 479,16 лв. и към тях ще се прибавят към 17 000. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" се събират към 25 000. Така се трупат общо над 7,1 млн. лева в джакпоти. Най-скъпата печалба в тираж 88 е леката кола \"Форд Фиеста\" от \"Втори шанс\" за \"6 от 49\". Ще я подкара късметлия, пуснал 4 комбинации плюс 4 за \"Тото Джокер\" за 4,80 лв. в Благоевград. Най-много пари - 25 605,60 лева пък ще прибере играч, уцелил единствената петица за 24 597,60 лева във II теглене на \"5 от 35\" плюс 10 четворки по 92,00 и 10 тройки по 4,90 лв. Играл е със 7 числа пълно комбиниране (ПК) в 2 области, обикновено попълване в други 2 и 20 комбинации за \"джокера\" за 34,80 лв.  Числа - (6, 9, 35, 36, 37, 44); 6 - няма, 5 - 5 по 5451,30 лв., 4 - по 93,70 лв., 3 - по 5,80 лв.; ДЖАКПОТ: 3 562 037,87 лв.  Числа - (3, 21, 22, 31, 33, 38); 6 - няма, 5 - 3 по 3416,30 лв., 4 - по 42,50 лв., 3 - по 3,30 лв.; ДЖАКПОТ: 366 479,16 лв.  I теглене - (4, 17, 28, 30, 34); 5 - няма, 4 - по 128,10 лв., 3 - по 6,50 лв.; II теглене - (17, 22, 25, 28, 34); 5 - 1 от 24 597,60 лв., 4 - по 92,00 лв., 3 - по 4,90 лв.  Числа - (2, 20, 35, 40, 45); Зодия 8 - Скорпион; 5+1 - няма, 5 - няма, 4+1 - 1 от 5000,00 лв., 4 - 1 от 500,00 лв., 3+1 - 9 по 500,00 лв., 3 - 111 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 6, 7); Цифри – (7, 0, 0); 3 - 7 по 3500,40 лв., 2 - 2115 по 11,60 лв.; ДЖАКПОТ: 0,00 лв.  Година 16, месец 11, дата 04, ден 6; I група - няма, II - няма, III - 1 от 367,60 лв., IV - 2 по 114,90 лв., V - 6 по 38,30 лв., VI - 12 по 15,30 лв., VII - 11 по 20,90 лв., VIII - 20 по 9,20 лв., IX - по 3,20 лв., X - по 5,90 лв., XI - по 2,10 лв., XII - по 2,10 лв., XIII - по 2,20 лв., XIV по 1,20 лв., XV - по 1,10 лв.; ДЖАКПОТ: 23 268,38 лв.             \"6 от 49\"           096588383             Благоевград .                           \"5 от 35\"             095806856             Елшица                          \"5 от 35\"             094672169             Плевен", "date": "2018.11.05", "title": "Над 3,7 млн. лева в джакпота на \"6 от 49\""}
{"url": "https://www.monitor.bg:443/bg/a/view/sa-sht-nalojiha-sankcii-na-iran-148729", "text": "Наложените от американското правителство санкции срещу Иран в енергийния и банков сектор влязоха в сила, съобщават световни агенции.   Но осем държави временно няма да бъдат засегнати от рестриктивните мерки, за да им се позволи да намалят вноса на петрол от Ислямската република. Ройтерс информира, позовавайки се на представител на южнокорейското правителство, че Вашингтон е позволил на Сеул да продължи изпълнението на споразуменията с Иран. Източникът също добави, че Южна Корея ще продължи да внася ирански петрол. През май тази година президентът на САЩ Доналд Тръмп обяви, че Вашингтон напуска ядрената сделка с Ислямската република. Тръмп съобщи, че САЩ връщат санкциите срещу Иран, които бяха отменени след подписването на JCPOA. Някои от рестрикциите влязоха в сила на 6 август, а основните - сега. ЕС, Русия и Китай са против санкциите и обявиха, че ще продължат да изпълняват споразумението. Държавният секретар на САЩ Майк Помпео заяви, че Щатите временно ще позволят на осем държави да продължат вноса на петрол от Иран след 5 ноември. Той добави, че шест държави са се съгласили значително да намалят вноса на ирански петрол, а другите планират да го спрат изцяло. Специалният представител на САЩ за Иран Браян Хук разкри, че отстъпката за осемте държави ще е за период от 6 месеца. Хук предупреди, че Вашингтон не планира да удължава периода след изтичането му. Сред държавите са Индия, Южна Корея, Япония и Турция. САЩ искат да изолират енергийния сектор на Техеран. Вашингтон забранява закупуването на петролни продукти от Иран, както и извършване на финансови операции между чуждестранни институции и Централната банка на Иран. Пакетът от рестриктивни мерки включва и санкции срещу корабния сектор на Ислямската република. Американците заплашват със санкции тези държави, които продължат сътрудничеството си с Иран. Хиляди иранци скандираха \"Смърт на Америка\" на митинг в неделя, отхвърляйки призивите за разговори. Президентът на Иран Хасан Рохани заяви, че страната ще продава петрол в нарушение на санкциите. Армията пък беше цитирана с изявлението, че ще проведе тренировки, с които да докаже отбранителната готовност на страната. Демонстрациите стават на 39-ата година от кризата с американски заложници в Техеран, която доведе до четири десетилетия взаимна враждебност. Президентът на САЩ Тръмп коментира, че Иран вече страда от наложените санкции, които нарича \"много силни\". \"Ще видим какво ще се случи с Иран, но те не се справят добре - уверявам ви\", заяви Тръмп. Той върна санкциите срещу Иран, след като изтегли САЩ от ядреното споразумение от 2015 г. Вашингтон твърди, че иска да спре \"зловредната\" активност на Техеран, включваща кибер атаки, тестове с балистични ракети и подкрепа за екстремистки групировки в Близкия изток. Същевременно администрацията на САЩ възнамерява да започне консултации с Конгреса за въвеждането на поредните санкции срещу Русия веднага след междинните избори на 6-ти ноември, заяви на брифинг за журналисти заместник-говорителят на Държавния департамент Робърт Паладино. \"По закон е необходимо да проведем консултации с Конгреса. Няма ограничения във времето за тези консултации\", отбеляза Паладино. Новите американски санкции срещу Русия този път няма да са свързани с предполагаемата намеса в изборите през 2016 година, а с предполагаемото отравяне на семейство Скрипал в английския град Солсбъри. Русия категорично отрича и двете обвинения. Според социологическите проучвания на междинните избори в САЩ демократите могат да получат мнозинство в камарата на представителите, което ще им позволи да възпрепятстват законодателните начинания на Тръмп и да разследват администрацията му, а републиканците ще запазят крехкото си мнозинството си в Сената, което ще им позволи да одобряват назначенията във Върховния съд и в други постове на правосъдната система в страната.  ", "date": "2018.11.05", "title": "САЩ наложиха санкции на Иран "}
{"url": "https://www.monitor.bg:443/bg/a/view/norvejki-sydija-sviri-na-ludogorec-v-evropa-148736", "text": "Норвежка съдийска бригада ще ръководи мача от Лига Европа между „Лудогорец“ и АЕК (Ларнака) в четвъртък от 22.00 часа в Разград. Главен арбитър ще бъде 32-годишният Ола Хобер Нилсен с помощници Ким Томас Хаглунд и Магнус Лундберг. Интересното е, че това е едва трето назначение в кариерата на Нилсен за среща от груповата фаза на Лига Европа и второ за сезона след мача между „Яблонец“ и „Рен“ на 20 септември. През настоящата кампания той е водил и срещата от най-ниската дивизия „D“ на Лигата на нациите на УЕФА между Азебрайджан и Косово. Междувременно продължава продажбата на билетите за домакинския мач срещу АЕК, като в момента входни талони могат да бъдат закупени от клубната база на „Лудогорец“. В деня на срещата ще работи и касата на улица „Васил Левски“, а гишето отваря в 10.30 ч. Цените на входните талони за мачовете в Лига Европа варират между 15 и 100 лв. В продажба са също така и билети за домакинския двубой с „Цюрих“, който ще се играе на 13 декември от 22.00 ч. на „Лудогорец Арена“.", "date": "2018.11.05", "title": "Норвежки съдия свири на „Лудогорец“ в Европа"}
{"url": "https://www.monitor.bg:443/bg/a/view/dlyjnik-plashta-po-sydebno-reshenie-s-recepta-za-oriz-148727", "text": "Длъжник ще плаща борч по съдебно решение с рецепта за ориз. Това стана ясно от разпространена снимка в социалните мрежи на документ от Районния съд в Пазарджик. Според написаното длъжникът е осъден да си заплати всичко по изпълнителното дело, въпреки че го е обжалвал. В края на документа обаче има рецепта за ориз с шафран, вместо по-подробно определение на съда. „Най-вероятно съдийката е копирала нещо, което е смятала да готви за вечеря“, пошегуваха се юристи пред „Монитор“. В рецептата надълго и нашироко е обяснено как да се приготви въглехидратното ястие. За него са необходими, разибра се ориз, кромид лук, кардамон, карамфилчета, жълти бадеми и т.н. Потребители в социалните мрежи обаче се възмущават, че рецептата не е дадена докрай. С подобно определение обаче длъжника може да се спаси от заповедното производство и да си спести поне за кратко време изплащането на борчовете. Преди четири месеца рецепта се появи и при разглеждането на Закона за акцизите и данъчните складове от бюджетната комисия в парламента. Докато депутати, производители на конвенционални цигари и на нагреваеми бяха в схватка ще поскъпне ли кутията и с колко, зад гърбовете им се появи далеч по-вкусба тема - питка или пица с бекон, сметана и кашкавал.", "date": "2018.11.05", "title": "Длъжник плаща по съдебно решение с рецепта за ориз"}
{"url": "https://www.monitor.bg:443/bg/a/view/hyrvatskata-policija-nameri-156-kilograma-marihuana-v-moreto-148730", "text": "Хърватската полиция намери 156 кг марихуана в морето край град Оребич и островите Корчула и Млет. Марихуаната била в пакети, а полицията ги намерила по сигнал на граждани. Предполага се, че контрабандисти са се опитали да прехвърлят дрогата от Албания или Черна гора в Италия. \"Става въпрос за обичаен морски маршрут на трафиканти и когато на техен кораб става авария, морето изхвърля на нашия бряг пакети с дрога. Извършва се разследване, за да се установи кой е собственикът на марихуаната\", съобщи местната полиция.", "date": "2018.11.05", "title": "Хърватската полиция намери 156 килограма марихуана в морето"}
{"url": "https://www.monitor.bg:443/bg/a/view/direktnite-prodajbi-na-redki-sirena-bez-ogranichenija-148732", "text": "Продукти от овче, козе и биволско мляко да могат да се продават директно от фермерите на територията на цялата страна. Това се предлага министерството на земеделието с промени в Наредба 26 за преките доставки от фермите, които са публикувани за обществено обсъждане. Сега само продуктите от мед могат да се реализират в цялата страна, а всички останали продукти от животински произход задължително се пласират само в областта или в съседните на нея области по местонахождение на фермата. Едва 0,01% от пазара на млечни продукти се държи от фермите, регистрирани по въпросната наредба за специфичните изисквания за директни доставки на малки количества суровини и храни от животински произход, сочат данни на експерти от бранша. Освен това рязко се увеличава от 50 на 200 броят на овцете и козите в малките ферми, от които 60% от млякото може да се продава директно на крайни потребители. При средните стопанства, имащи лимит от 50% броят на овцете и козите се увеличава между 200 и 500, а при големите ферми с лимит на млякото от 40% и над 500 животни в период на лактация. Остава обаче териториалното ограничение за фермерите с млечни крави и те ще могат да продават директно само в областта, където е стопанството или в някоя от съседните. Промените обаче могат да се забавят доста, защото има административна грешка, допусната при първоначалните преговори с Европейската комисия при одобряване на Наредба 26, в която се предлагат промените. Вместо да аргументират прилагането на тази наредба по линия на „Гъвкавите пазарни политики“, които лесно биха били одобрени от Европейската комисия, българската администрация е регистрирала тази наредба в графата „Изключения от правилата“. А там е много трудно да се прокарат промени, тъй като обикновено изключенията се третират като крайна мярка за неспазване на основните правила.", "date": "2018.11.05", "title": "Директните продажби на редки сирена без ограничения"}
{"url": "https://www.monitor.bg:443/bg/a/view/obvinjaem-za-ubijstvo-be-osyden-i-za-reket-148733", "text": "Обвиняем за убийство на ром получи още една ефективна присъда-този път за рекет, от пазарджишкия Окръжен съд. Илиян Найденов, който е земеделски производител, и бе замесен в убийството на Йордан Асенов-Гочев от с.Братаница, баща на 4 деца, отново застана пред Темида, за да отговаря за рекет заедно с още двама мъже. Според събраните по делото факти, тримата се опитвали със заплахи и побой да принудят новия собственик на ползвана от Найденов земя – Ивайло Митев от София, да се откаже от нея. Окръжните магистрати постановиха 3 г. лишаване от свобода и глоба в размер на 3000 лв., а неговите сподвижници-по 2 години и половина. Преди това Районният съд в града ги оправда за изнудване и им даде условни наказания за по-лекото престъпление – закани за убийство и побой. Те обаче и досега не се признават за виновни. Пред магистратите твърдят, че нямат нищо общо с престъплението и обжалваха наказанията, но на втора инстанция получиха ефективно лишаване от свобода. Присъдите им могат да се обжалват пред Върховния касационен съд. Найденов е обвинен и за смъртта на 44-годишния Йордан Асенов-Гочето от Братаница пребит до смърт, след като бил хванат да краде царевица от нива на кмета на Братаница Георги Спасов. Кметският син Васил също е обвиняем по делото, което се гледа в Окръжния съд в Пазарджик. По това дело Найденов получи 15 г. затвор, но апелативните магистрати намалиха присъдата му на 12 години. Делото обаче беше върнато от Върховния касационен съд за ново разглеждане, така че окончателни присъди няма до момента.", "date": "2018.11.05", "title": "Обвиняем за убийство бе осъден и за рекет"}
{"url": "https://www.monitor.bg:443/bg/a/view/policajka-sloji-kraj-na-jivota-si-s-polet-ot-12-ija-etaj-148722", "text": "Дознателка от „Икономическа полиция” в Пловдив сложи край на живота си с полет от 12-ия етаж на блока, където живее. Ивелина Беренска събула старателно домашните си чехли, а до тях оставила ключовете за жилището си, прескочила обезопасителния парапет и се хвърлила. Нейните съседи са шокирани, защото младата жена винаги е изглеждала уравновесена и спокойна, освен че била и много красива.  В последната година обаче тя отслабнала рязко. Комшиите разбрали, че претърпяла операция на десния крак, след която буквално се стопила. Трупът й бил открит от задната страна на блока от хора, които излизали за работа, около 7,15 часа в понеделник. Те се обадили на 112 и шокиращата новина за самоубийцата бързо се разнесла из големия блок. Това е така наречения от пловдивчани „Малък Гигант” на ул. „Хан Телериг”, чиито етажи са 12 и в който блок има стотици апартаменти. „Шокирани сме, защото тя винаги беше спокойна и усмихната. Дори, когато имахме общи събрания на входа и ние, останалите сме доста по-емоционални, тя запазваше спокойствие. Не е давала повод да се съмняваме, че има някакви проблеми”, обясняваха жени от нейния вход. Ивелина живеела на 4-ия етаж в един от средните входове на „Малкия Гигант”. Апартаментът й бил от източната страна на блока. Купила го преди 4 години, след като се развела. Преди това живеела във Велико Търново, където останал бившият й съпруг. Имала двама сина. Единият бил студент в София, а по-малкият бил 6-7.ми клас, разказаха съседките. „Една година учи тук по-малкият й син, но не свикна и се върна при баща си в търновско. Много възпитано и красиво дете. Редовно изхвърляше боклука и като минеше покрай нас, винаги поздравяваше”, го хвалят жените. За да скочи от по-високо, Ивелина отишла до последния етаж, до помещение, което се използвало от живущите във входа, за да тупат. Помещението имало обезопасителен парапет, който бил висок, за да не политне някоя жена да падне, докато тупа. „Явно го е прескочила, защото парапетът е бая висок, над кръста ми идва”, предполагаше съседка. Според нея, а и според останалите комшии, най-вероятно Ивелина е страдала от липсата на децата си след развода. „Сигурно е изпаднала в депресия, за да направи нещо толкова страшно”, предположиха съседките.", "date": "2018.11.05", "title": "Полицайка сложи край на живота си с полет от 12-ия етаж"}
{"url": "https://www.monitor.bg:443/bg/a/view/korejci-kupuvat-dva-zavoda-za-avtochasti-u-nas-148715", "text": "Корейска компания, лидер в производството на компоненти за автомобили, ще се сдобие с два завода в България с близо 500 работници, като част от глобална сделка по придобиване на активи и диверсифициране на производството. Това стана ясно от среща на зам.-министъра на икономиката Лъчезар Борисов с корейски компании от автомобилния сектор. Очаква се сделката да бъде финализирана през първото тримесечие на 2019 г., като впоследствие производствените мощности у нас да се разширят. \"Страната ни е атрактивна инвестиционна дестинация за автомобилната индустрия. Вече е ясно, че някои от важните цели на нашето сътрудничество могат да бъдат, популяризирането на корейски проекти в индустриалните зони в България, както и привличането на повече корейски инвестиции в автомобилния сектор и в развойни центрове в страната\", подчерта Борисов. Той представи и насърчителните мерки, които България предлага на потенциалните корейски инвеститори, както и стабилните макроикономически показатели и предимствата на страната ни като ниски корпоративни данъци и оперативни разходи, както и висококвалифицирана работна ръка. Борисов участва във Втората сесия на българо-корейския комитет за промишлено коопериране, който се проведе в Сеул. Износът на България за Република Корея се увеличава с близо 120% през първото полугодие на 2018г. и достига 40.5 млн. долара.", "date": "2018.11.05", "title": "Корейци купуват два завода за авточасти у нас"}
{"url": "https://www.monitor.bg:443/bg/a/view/bg-startirashta-kompanija-s-inovacija-v-kino-industrijata-148703", "text": "Български стартъп въвежда иновация производството на т. нар. „зелени екрани“ в кино индустрията. Процесът се нарича „chroma key“ и намира употреба както в киното, така и в различните телевизионни предавания за направата на специални ефекти. Чрез тях могат да се създават пейзажи или да се планират образи. Сегашните екрани са пълни с минуси и крият много рискове. На първо място, боята, която се използва за тях, оказва неблагоприятно влияние на околната среда. На второ място, поддръжката на екрана е трудна и почти всичко може да надере или нарани материята. Дори нещо малко като влагата на снимачната площадка влияе върху качеството. За да се избегне или поне намали вредното действие, актьорите и снимачният екип използват специални обувки и дрехи. От друга страна обаче това затруднява ползването му. Родна стартираща компания предлагат решение на тези проблеми. “Това, което ние въведохме като иновация, е да използваме материали, които ще помогнат дори мотори, скейтбордове или ролери да се вкарват на зеления екран”, коментира Филип Теодосиев от българската компания пред “Монитор” по време на Европейския ден на предприемача. Друго тяхно въведение е, че с българския екран обработката и съответно анимацията ще стават по-лесно. Стартъпът е създаден само преди няколко месеца и вече е получил одобрение за кредит. В момента обаче пред новосъздадената компания стои проблемът за мястото за производството им, тъй като крайната цел е да използват минимални средства.", "date": "2018.11.05", "title": "БГ стартираща компания с иновация в кино индустрията "}
{"url": "https://www.monitor.bg:443/bg/a/view/hilda-kazasjan-praznuva-rojden-den-s-koncert-spektakyl-v-ndk-148713", "text": "Да вдигне тост за рождения си ден от сцената в зала 1 – това очаква Хилда Казасян напролет. Певицата със 100-каратова усмивка ще посрещне празника си с първия си самостоятелен концерт в НДК, който ще премине под надслова „Да послушаме кино“. Датата е 27 март, а билетите на цени между 25 и 65 лв. са вече в продажба в мрежата на Eventim. намигна Казасян в социалните мрежи. Гърба й на сцената ще пазят музикантите Христо Йоцов (барабани), Живко Петров (пиано), Димитър Карамфилов (контрабас) и Михаил Йосифов (тромпет). Специални гости на спектакъла ще бъдат Теодосий Спасов и Васил Петров. „В тази фантастична компания ще ви представим едни от най-красивите български филмови музики от едни от най-любимите стари български филми, аранжирани специално за този толкова вълнуващ за мен концерт-спектакъл от Живко Петров и Христо Йоцов“, анонсира още джаз певицата.", "date": "2018.11.05", "title": "Хилда Казасян празнува рожден ден с концерт-спектакъл в НДК"}
{"url": "https://www.monitor.bg:443/bg/a/view/roboti-poshtalioni-obikaljat-iz-anglija-148711", "text": "Разработени от фирмата \"Старшип текнолъджис\" роботи-пощальони ще позволят на жителите на Милтън Кейнс в Англия да получават и да изпращат писма и колети в напълно автоматичен режим, контролирайки целия процес на доставка с помощта на приложението Starship Deliveries за операционни системи IOS и Android, съобщава сайтът Върдж. Така градът ще се избави от разнасящи пощата хора. Експерти уверяват, че си отива една епоха. С помощта на джипиес устройство и панорамна камера 360 градуса роботът-пощальон може да стигне до адресата, като през цялото време пратката се съхранява в специален контейнер. Благодарение на задвижван от електродвигатели шестколесен механизъм роботът може без усилие да се качи на тротоар, както и да слиза по стръмен терен или да го изкачва. В рамките на тестове роботи-пощальони вече са изминали над 160 хиляди километра и не са открити никакви проблеми, свързани с повреди. Услугите на робота-пощальон ще струват около 10 долара месечно. В същото време стана известно, че американският милиардер Бил Гейтс, основател на \"Майкрософт\", очаква в бъдещето данъчната система да се промени с въвеждането на специални данъци върху роботите, които да позволят запазването на работните места на хората. \"Благодарение на идеята, че роботите ни помагат да произвеждаме повече стоки и услуги с участието на по-малко хора, ние спряхме да определяме работата като единственото, за което сме се родили\", заявява Гейтс, като отбелязва, че това поставя въпроса за прекарването на освободилото се време. \"Разбира се, аз не казвам, че трябва изкуствено да забавяме процеса на автоматизация\", подчерта милиардерът. Според него обаче не бива да се стига до пълно изместване на хората от работните им места. \"Основната идея на данъчното облагане е, че можете да облагате капитала или работната сила, а роботът е вид капитал. Сега има редица данъци върху работната сила, например подоходния, но с времето хората ще искат да стимулират създаването на работни места, вероятно ще имаме различни отчисления и субсидии, за да се повиши търсенето на обикновени сътрудници\", смята милиардерът. Според него в бъдеще ще нараства данъчното облагане на капиталът и друго имущество, включително роботите. Това няма да изисква забрана на производството на човекоподобни роботи и организацията на производството, в което участват. Системата за данъчно облагане обаче ще бъде структурирана така, че предприемачите да искат да разгледат възможността да наемат хора. \"В момента системата фактически ни тласка в обратната посока\", посочи основателят на \"Майкрософт\".", "date": "2018.11.05", "title": "Роботи-пощальони обикалят из Англия"}
{"url": "https://www.monitor.bg:443/bg/a/view/otkriha-himichni-systavki-za-raketno-gorivo-na-mars-148714", "text": "Червената планета е богат източник на перхлорати - използвани за наторяване на почвата и производство на ракетно гориво химични съставки, които са рядко срещани в природата на Земята. Резултатите от лабораторни експерименти навеждат на мисълта, че тези съставки могат да се формират на Марс благодарение на електрични полета, появили се вследствие на глобални прашни бури или вихрушки, известни като прашни дяволи, съобщава сп. \"Ърт енд планетари сайънс летърс\". Въз основа на данни, събрани от космическия апарат \"Феникс\" и марсохода \"Кюриосити\", учени от повече от 5 години предполагат, че перхлоратите са относително често срещани на Марс. На Земята химичните реакции, които генерират производството им, обикновено са задействани от слънчева светлина. Модели на атмосферните химични реакции обаче разкриват, че слънчевата светлина е недостатъчна, за да стори същото на Марс. Оказва се, че силни магнитни полета, като онези, създадени от статичното електричество в глобални прашни бури, могат да \"разрушат\" газове в марсианската атмосфера и по този начин да задействат реакции, генериращи производство на перхлорати. За да тестват това виждане в лабораторна среда, учени от Вашингтонския университет поставили газова смес, която е миниатюрно копие на марсианската атмосфера и е съставена от 95 процента въглероден диоксид, по 2 процента азот и аргон и 1 процент кислород, в голяма камера заедно с източник на хлорин. Температурата и налягането в камерата били понижени, докато станат сходни с тези на Марс. След това газовата смес била подложена на въздействието на електрични полета, чиято сила е като тази във вътрешността на марсиански прашни бури и прашни дяволи. Почти веднага от някои газове се формирали високо реактивни, положително заредени версии на въглероден диоксид, въглероден моноксид и молекули азот. По-късно реакциите генерирали значително количество хлорати - йони, които съдържат един атом хлорин и три атома кислород, и перхлорати. Екипът смята, че нивото на формиране на перхлорати във вътрешността на марсиански прашни бури може да е 10 милиона пъти по-голямо в сравнение с генерираното от слънчевата светлина. Перхлоратите са интригуващи за астробиолозите. Тези вещества са токсични за хората, но са използвани от някои микроби, за да стимулират метаболизма им.", "date": "2018.11.05", "title": "Откриха химични съставки за ракетно гориво на Марс"}
{"url": "https://www.monitor.bg:443/bg/a/view/ucheni-obvinjavat-supergeroite-v-bezprichinna-jestokost-i-nasilie-148712", "text": "Учени прецениха, че положителните филмови герои извършват повече актове на насилие от злодеите, съобщи Юрик алърт. На националната конференция на Американската академия на педиатрите специалисти от Пенсилванския университет заявиха, че супергероите във филми и комикси по-често извършват актове на насилие от съперниците си. Било констатирано, че в 10 адаптирани по комикси блокбастъра, сред които \"Отряд самоубийци\", \"Дедпул\" и \"Отмъстителите\", супергероите извършили 2191 акта на насилие, докато отрицателните герои нанесли удари с юмруци или тежки предмети 1724 пъти. \"Добрите\" персонажи извършвали средно 23 акта на насилие на час, а \"лошите\" - 18. Супергероите използвали 659 пъти смъртоносно оръжие, макар това избщо да не било необходимо, а злодеите - 604 пъти. При това било установено, че персонажите от мъжки пол били агресивни 5 пъти по-често в сравнение с тези от женски пол.  Въпросните данни са тревожни за учените, защото за децата и тийнейджърите поведението на супергероите е пример за подражание.", "date": "2018.11.05", "title": "Учени обвиняват супергероите в безпричинна жестокост и насилие"}
{"url": "https://www.monitor.bg:443/bg/a/view/nikol-kidman-grabna-priz-za-cjalosten-prinos-148707", "text": "Актрисата Никол Кидман получи приз за цялостна кариера на церемонията за Холивудските филмови награди, която се проведе снощи в хотел \"Бевърли Хилтън\" в Калифорния. 51-годишната красавица заяви, че това е изключително признание, но целта й никога не е била да трупа награди. Всичко започна в училище, след това посещавах театрален институт и продължих по този път, който ме отведе до най-прекрасните места и ми даде толкова много.\", заяви звездата от „Мулен руж“. \"С избора й за носителка на тазгодишната награда отдаваме почит към многостранните й превъплъщения в толкова различни и невероятни образи през годините. Сред многото продуцирани от Кидман проекти е миналогодишният \"Големи малки лъжи\", който се превърна във споделиха организаторите на церемонията. На Холивудските филмови награди \"Черната пантера\" спечели най-голямото отличие - за най-добър филм и за сценография. Хю Джакман триумфира в категорията за най-добър актьор за \"Водачът\", а 71-годишната Глен Клоуз бе отличена за най-талантлива при дамите. В поддържащите актьорски категории призове получиха Тимъти Шаламе за \"Прекрасно момче\" и Рейчъл Вайс за \"Фаворитката\". Деймиън Шазел, заснел \"Първият човек\", грабна наградата за най-добър режисьор, която му бе връчено от актьора Раян Гослинг.", "date": "2018.11.05", "title": "Никол Кидман грабна приз за цялостен принос"}
{"url": "https://www.monitor.bg:443/bg/a/view/montiraha-unikalni-40-tonni-gredi-na-jp-nadlez-v-stara-zagora-148716", "text": "Четири греди, всяка тежаща по 40 тона и дължина 39,6 м от предварително напрегнат стоманобетон, бяха монтирана на жп надлеза в Стара Загора, по който преминава цялото движение на автомобили от Северна за Южна България. Гредите бяха повдигнати с помощта на два автокрана с товароподемност от по 100 и 60 тона, за да легнат върху предварително отлетите стоманобетонни ригели, чийто фундаменти са с дълбочина от по 9 метра. Цялата операция отне броени часове, през които временно бе спряно движението на влаковете по коловозите. Целта е надлезът да бъде разширен с още едно платно, което ще обезмисли уникалното за България, въведено преди повече от 2 десетилетия, реверсивно движение. Надлезът е бил построен в края на 50-те години, конструкцията му е морално, физически остаряла и амортизирана, категорични бяха специалистите.  Строителното разрешение е издадено през октомври 2015 г., реално работата на площадката започна на 30 май т.г. Обществената поръчка е спечелена от „Трейс груп холд“ АД – София, а надзорът се осъществява от „Екип МГ“ ООД – Харманли. Стойността на обекта възлиза на 4, 2 милиона лева без ДДС, той трябва да бъде завършен до края на годината. Успоредно с разширението бе изградено и ново мостово съоръжение над булевард „Славянски“, подменена бе и канализационната мрежа в района. Заради  реконструкцията на надлеза беше направен обходен маршрут за движение на автомобилите, който затруднява немалка част от жителите на Града на липите и транзитно преминаващите през него. Обектът е сред трите многомилионни инфраструктурни проекта, които т.г. се изпълняват в Града на липите.", "date": "2018.11.05", "title": "Монтираха уникални 40-тонни греди на жп надлез в Стара Загора"}
{"url": "https://www.monitor.bg:443/bg/a/view/mona-zabremenja-po-chudo-148718", "text": "Актрисата Мона Гочева е в очакване на първата си рожба, а самото забременяване се случва като по чудо. Чаровната брюнетка от 17-годишна е диагностицирана с поликистозни яйчници и в продължение на 9 години е приемала противозачатъчни хапчета. До един момент, в който срещнах Радо - моят мъж, и осъзнах, че искам да имам семейство и деца.\", разказа във видео изповед в YouTube тя. Тя споделя, че спира да пие хормоналните препарати месец преди сватбата си, защото почувствала, че вече се е пренаситила към тях. Звездата от \"Революция Z\" установява, че продължава да няма цикъл с месеци. Около 5-6 лекари й казват, че няма как да има деца и я съветват да се подложи на ин витро процедура. След като със съпруга ѝ се завръщат от екскурзия в Рим, тя е качила 2 кг и е оформила коремче. Тогава решава, че е време да направи тест за бременност и вижда заветните две чертички. Веднага посещава най-близката болница, където лекарят установил бременността и казва, че бебето вече е на 17 седмици. \"Направих това видео, за да ви кажа, че споделя актрисата. Наскоро стана ясно, че Мона и Радослав Гочев ще гушнат син. Двамата се разходиха до олтара миналата година.", "date": "2018.11.05", "title": "Актрисата Мона чака първа рожба, забременя по чудо"}
{"url": "https://www.monitor.bg:443/bg/a/view/gligan-skochi-vyrhu-opel-na-avtomagistrala-trakija-148710", "text": "Подплашено диво прасе, преминало през заградителните съоръжения на автомагистрала Тракия  налетя върху предното стъкло на лек автомобил „Опел Зафира“ и предизвика верижна катастрофа. Инцидентът е станал на 4 ноември,  около 20,00 часа в района на километър 243 ,9 в посока от София за Бургас. Зад волана на автомобила е бил 38-годишен шофьор от Хасково, нямал никакво време за реакции, убитото животно е прелетяло над купето и паднало върху стъклото на движещо се отдзад „Ауди А3“, карано от 47-годишен варненец.Двата автомобила се се сблъскали, при удара 34-годишна жена, която е била транспортирана до болнично заведение в град Пловдив, без опасност за живота. Често пътуващи по аутобана съобщават, че подобни инциденти са ставали поне три пъти през октомври на практика по цялото протежение на магистралата от отбивката за Пазарджик  почти до Бургас. За инцидент с пострадало до пътното платно дете на година и половина съобщават от РУ „Полиция“ в Котел. Момченцето изскочило на улицата и попаднало под гумите на лек автомобил „Опел“, каран от 68-годишен жител на Стара Загора.Мъжът е откарал раненото в главата дете в ЦСМП-Сливен, според лекарите нямало пряка опасност за живота му. Образувани са досъдебни производства за двата пътни инцидента.", "date": "2018.11.05", "title": "Глиган скочи върху „Опел“ на автомагистрала „Тракия“"}
{"url": "https://www.monitor.bg:443/bg/a/view/kola-se-razcepi-sled-udar-v-dve-koli-i-dyrvo-148702", "text": "Лека кола буквално стана на пихтия след зверски удар в друг лек автомобил и крайпътно дърво. Катастрофата станала около 9,50 часа в понеделник на кръговото пред хотел SPS в Пловдив. Най-вероятната причина е отнемане на предимството, вследствие на което баварецът се е ударил първо в „Киа”, а след това в дървото. Като по чудо при ударите нямало сериозно пострадали шофьори и пътници в двете леки коли. „Хубаво, че на задната седалка на бмв-то не е имало никой, иначе катастрофата нямаше да се размине без жертви”, коментираха очевидци на адския сблъсък. След него задната половина на бмв-то била отрязана, а части от тази и от другата кола имало разпръснати из цялото кръгово.", "date": "2018.11.05", "title": "Кола се разцепи след удар в две коли и дърво"}
{"url": "https://www.monitor.bg:443/bg/a/view/blizo-1000-podpisa-sybraha-v-peshtera-v-podkrepa-na-osvobodenija-otec-ivan-148700", "text": "Близо 1000 души са се подписали в подкрепа на пенсионирания отец Иван Каменаров от църквата“ Света Богородица“ в Пещера. Сред тях има и хора, които живеят извън родопското градче, но са дошли през почивните дни специално, за да сложат своя подпис в защита на освободения божи служител. Първо новината за изпратения в пенсия свещеник от църквата „ Света Богородица“, където е служил 38 години, дойде от социалната мрежа. Там местни жители се обединиха, за да подкрепят отчето, а на Архангелова задушница пред гробищния парк бяха събрани около 700 подписа. Пещерци, несъгласни с рокадата, очакваха в града им да дойде пловдивския владика дядо Николай, за да разговарят с него за връщането на отец Иван. Митрополитът обаче не дойде и миряните продължиха да събират подписи в знак на несъгласие, че рокадата е направена без да е взето мнението на църковното настоятелство. На мястото на отец Иван е пратен поп Георги от Брацигово, когото пещерци не познават и не желаят да води службите в храма „ Света Богородица“. Организаторите уточняват, че петицията ще бъде оставена за събирането на още подписи в магазина за играчки и битови стоки на главната улица.", "date": "2018.11.05", "title": "Близо 1000 подписа събраха в Пещера в подкрепа на освободения отец Иван"}
{"url": "https://www.monitor.bg:443/bg/a/view/hotelite-v-bansko-veche-pylni-za-8-dekemvri-koleda-i-nova-godina-148708", "text": "Хиляди студенти вече са резервирали хотелите в Банско за своя празник 8 декември. По традиция от минали години се ангажират по две нощувки с включена празнична вечеря, ди джей и ползване на спа услуги. В 4 и 5-звездните хотели пакетите за един човек струват около 190 лв. Много от студентите предпочитат големите хотели, където получават пакети от повече услуги на едно място и така не им се налага да излизат.  Хотели с по-висока категория, обаче правят подбор на студентите, защото от опит хотелиерите знаят, че не са редки ексцесиите  по време на престоя им. Някои от механите в курорта пък предлагат ваучери за вечеря на различна стойност, като студентите могат сами да избират  храната и напитките, които да бъдат включени. Юлия Попова, управител на механа сподели: „Ние сме местен бизнес, тук сме направили сдружение, което обединява местните традиции с напитки и храни и работим усилено за утвърждаването им в по-дългосрочен аспект. Разбира се, че се харесва местната кухня“. За Коледа и Нова година резервациите също вървят с пълна сила. Част от хотелите са заети вече на 100% за декември, като резервациите са направени най- вече от чужденци, които съчетават карането на ски с празниците. Ремонтите вече почти навсякъде са приключили и са готови да посрещнат своите гости. От туристическия бранш казаха, че очакват ръст на посетителите тази зима. За Нова година и Коледа на много места вече базите за настаняване за запълнени. Управителката на хотел Айше Медарова сподели: „За Нова година имаме 5-дневни пакети, които включват и новогодишна празнична вечеря, имаме и богата програма, включва различни стилове и неща, които ще се случват на 31 декември. За Коледа също имаме почти 100 % запълняемост. Основно за Коледа, това са гръцки туристи.“ През зимните месеци гостите в Банско са основно от съседните на нас държави, но се увеличава броят и на англичаните, които избират курорта за почивка. Българите обикновено правят резервациите си в последния момент, коментират от бранша. Общината е готова, категоричен е кметът на града Георги Икономов. Той заяви, че по-скоро не очаква ръст на туристите и не бива да се залага и занапред ръст на туристите, а на качеството.", "date": "2018.11.05", "title": "Хотелите в Банско вече пълни за 8 декември, Коледа и Нова година"}
{"url": "https://www.monitor.bg:443/bg/a/view/specialna-programa-otpuska-sredstva-na-damite-v-biznesa-148701", "text": "Комплексна програма предлага финансови и нефинансови решения на дамите в бизнеса. Целта на Smart lady на Fibank е представителите на нежния пол да получат облекчен достъп до финанси. Инструментът предлага готови бизнес пакети за ежедневно банкиране, както и консултация и подготовка на документацията, необходима при кандидатстването за финансиране на проекти по програми на ЕС, обявиха от банката по време на Европейския ден на предприемача. Дамите ще могат да се възползват и от 75% намаление на месечните вноски в период на майчинство и ще разполагат с 15 месеца гратисен период за възвръщане на нормалното темпо на получаване на средствата. За погасяване на инвестиционното финансиране дамите имат срок от 15 години, а за оборотното - 5 години. За най-малките пък могат да бъдат издадени дебитни карти, с които да правят плащания. “Обърнахме внимание на факта, че жените се грижат за нуждите и благосъстоянието на другите - всяка една бизнес дама има и роля на жена и на майка”, коментира Стоян Бозвелийски - директор на дирекция “Кредитиране малък и среден бизнес” във Fibank. До момента програмата е финансирала над 100 бизнеса и от тази есен ще започне редица семинари за обучение, съвети и обмяна на опит. Разглежданите теми ще са свързани с дигитален маркетинг, онлайн продажби и управление на персонал. Първата такава среща ще се състои утре, 6 ноември.", "date": "2018.11.05", "title": "Специална програма отпуска средства на дамите в бизнеса "}
{"url": "https://www.monitor.bg:443/bg/a/view/romi-izostaviha-kon-s-karuca-na-jp-relsi-148705", "text": "Двама роми, жители на близко до Стара Загора село станаха причина за пореден инцидент по жп линията за Русе като зарязаха на релсите каруца, теглена от кон, която е била буквално отнесена от локомотива на товарна композиция. Сигналът за произшествието е бил подаден на телефон 112 към 11,05 часа в неделя от 44-годишният машинист на дизеловата машина веднага след удара в района на км. 107+40. Машинистът забелязал как ромите изоставят конското возило на релсите при вида на задаващата се композиция и хукват да бягат в различни посоки. При удара е загинало животното и са нанесени материални щети по предната част на мотрисата. В близост до местопроизшествието няма сигнализиран жп прелез, най-вероятно собственикът на каруцата и аверът му са решили да си спестят пътя. В сектор „Пътна полиция“ при ОДМВР – Стара Загора е образувано досъдебно производство по чл.343 от НК.", "date": "2018.11.05", "title": "Роми изоставиха кон с каруца на жп релси"}
{"url": "https://www.monitor.bg:443/bg/a/view/pensioner-ot-nso-izvozi-maja-manolova-s-avtobus-do-stara-zagora-148709", "text": "Пенсиониран преди 8 години служител на НСО се оказа Митко Митков, шофьорът на автобуса, с който националния омбудсман Мая Манолово пътува в понеделник от София до Стара Загора за среща с първите млади обществени защитници. Използването на автобус беше своеобразен протест за намерението на финансовия министър Владислав Горанов да й отнеме служебната лимузина по претекст, че срещу няма отправени заплахи, а националната служба за охрана не е таксиметрова фирма.По време на пътуването неколцина пътниците използвали възможността да се оплачат на омбудсмана,   една от жалбите била срещу компания за евтини полети, а другата била за чакащ от десетилетия ремонт между села в общините Братя Даскалови и Стара Загора. „Ще продължа за използвам обществен транспорт, във вторник ще пътувам от София за Варна с влак, вече сме наели едно купе, което ще превърнем в пътуваща приемна.Оказа се, че от БДЖ правят отстъпка ако купиш 5 билета, шестото място е безплатно…“, коментира намеренията си Манолова. В Стара Загора тя се срещна с първите младежки обществени защитници, които бяха избрани чрез конкурс измежду 20 екипа от училищата в Града на липите станаха 11-токласниците от гимназията с преподаване на чужди езици „Ромен Ролан“ Бетина Радева и Калоян Максимов. Инициативата е организирана от старозагорския обществен посредник Надежда Чакърова – Николова, като целта да бъде повишена правната и гражданската култура на младите хора и да развие у тях аналитично мислене и активна позиция. 7-членна комисия, в която се включиха председателят на местния парламент,младият кмет на Стара Загора Никола Чакалов и предшествениците му Патрисия Желева и Динко Колев препита кандидатите за омбудсман.", "date": "2018.11.05", "title": "Пенсионер от НСО извози Мая Манолова с автобус до Стара Загора"}
{"url": "https://www.monitor.bg:443/bg/a/view/pamela-andersyn-se-objavi-sreshtu-me-too-148698", "text": "Един от най-ярките секссимволи в историята Памела Андерсън заяви, че движението #MeToo й идвало малко в повече. Причината звездата да се обяви срещу движението – тя вярва, че жените сами трябва да знаят как да се пазят и да не попадат в конфузни ситуации. \"Навярно ще поискат да ме убият за тези мои думи, но тук ще цитирам заръките на майка ми: сподели в интервю за австралийското телевизионно предаване \"60 минути\" тя. 51-годишната красавица счита движението за \"третата вълна на феминизма\" и изрази критичното си отношение към него заради вредите, които може да нанесе на силния пол. \"Аз също по същество съм феминистка, но не отивам до крайност, както последователките на #MeToo. допълни звездата от „Спасители на плажа“.", "date": "2018.11.05", "title": "Памела Андерсън се обяви срещу #MeToo "}
{"url": "https://www.monitor.bg:443/bg/a/view/hubchev-objavi-grupata-za-kipyr-i-slovenija-148704", "text": "Селекционерът на \"А\" националния отбор на България Петър Хубчев обяви разширената група футболисти, повикани за двубоите с Кипър и Словения от турнира Лига на нациите. Лъвовете гостуват в Никозия на 16.11., а три дни по-късно приемат словенците на стадион \"Васил Левски\" в последния си мач от турнира. Изненадващото име е вратарят Димитър Евтимов, който в момента пази за английския Бъртън Албион- отбор от Лига 1, третото ниво на футбола в страната. Въпреки че има временни едномесечни договори, Евтимов направи впечатление със силните си изяви и класирането на скромния отбор на четвъртфинал в турнира за Купата на Лигата на Англия. Другият нов футболист е нападателят на Левски Станислав Костов, който в момента се намира в добра форма. В тима се завръща Спас Делев. Избраниците на Хубчев:   Вратари: Пламен Илиев (Астра, Рум), Георги Петков (Славия), Димитър Евтимов (Бъртън Албиън, Анг)   Защитници: Антон Недялков (Лудогорец), Николай Бодуров (ЦСКА-София), Божидар Чорбаджийски (ЦСКА-София), Иван Горанов (Левски), Иван Бандаловски (Берое), Камен Хаджиев (Берое), Страхил Попов (Касъмпаша, Тур), Петър Занев (Енисей, Рус), Васил Божиков (Слован Братислава, Слвк)   Полузащитници: Галин Иванов (Славия), Александър Цветков (Берое), Мартин Райнов (Берое), Кристиян Малинов (ЦСКА-София), Светослав Ковачев (Дунав), Тодор Неделев (Ботев Пд), Георги Костадинов (Арсенал Тула, Рус), Божидар Краев (Мидтиланд, Дан), Симеон Славчев (Карабах, Азер), Николай Димитров (Урал, Рус)   Нападатели: Ивелин Попов (Спартак Москва, Рус), Кирил Десподов (ЦСКА-София), Радослав Василев (Черно море), Спас Делев (Погон, Пол), Станислав Костов (Левски)", "date": "2018.11.05", "title": "Хубчев обяви групата за Кипър и Словения "}
{"url": "https://www.monitor.bg:443/bg/a/view/chernata-zlatka-cherpi-fenove-s-bezglutenovo-brauni-148706", "text": "Плеймейтката Златка Димитрова ще демонстрира кулинарен талант в рамките на професионалното изложение на хлебарите и сладкарите в България, което ще се проведе през уикенда в Интер Експо Център. Чаровната брюнетка ще представи пред присъстващите рецептата си за безглутеново брауни, каквото приготвя и на двугодишния си син Мирослав. Припомняме, че Златка се раздели с бащата на детето си по-рано тази година. Това стана ясно, след като плеймейтката, която е спрягана като една от участниците в стартиращия днес „Биг Брадър: Most Wanted”, позира за снимки с новия си любим. Фенове подозират, че сред причините за раздялата между Димитрова и Мирослав е станала и свекървата на модела, тъй като двете бяха в статут на студена война до раждането на бебето. Причина за разрива в отношенията им бяха лошите думи, които жената изстреляла по адрес на Златка по време на първата й, фатално приключила за плода, бременност. Тогава майката на любимия й Мирослав я проклела тежко, и то чрез есемес.", "date": "2018.11.05", "title": "Черната Златка черпи фенове с безглутеново брауни"}
{"url": "https://www.monitor.bg:443/bg/a/view/goli-snimki-vyv-fejsbuk-razpalili-vendetata-v-shekera-148697", "text": "Публикувани в интернет разголени снимки на ромката Севгина, която е съпруга на подсъдимия за опит за убийства Румен Рангелов – Лисана, довели до крайна омраза два рода в пловдивската Шекер махала. Фотосите били манипулирани и вид отмъщение, твърди съпругът, чиято любовна авантюра с красавицата Недрет Нетя всъщност била в основата на междуродовата вражда. Това стана ясно по време на процеса срещу Рангел Рангелов – Рамадан и Румен Рангелов – Лисана в окръжния съд в Пловдив. Враждата между двата рода започнала още през 2016г. и завършила със зверско меле миналия 2 юли вечерта, по време на което десетки бяха набити, простреляни и влязоха в болница. Арестувани и обвинени от прокуратурата за опит за умишлено убийство бяха бащата и синът Рангел и Румен. Ромската красавица Недрет Нетя била снаха на наръгания с нож в гърба от Рамадан Ариф Шабан Асан. „Жалба съм писал до прокуратурата за заплахите от Ариф Шабан Асан срещу Румен Рангелов. Първият заплашвал сина на Рангел задето оправя чуждите жени, включително и неговата снаха. А тя наистина е много хубава жена”, заяви в съда по време на досъдебното производство предишният адвокат на двамата. Първата жалба от Лисана срещу другия род била през 2016г. Последвали още няколко, като последната била от април 2017г. В нея Румен Рангелов се жалвал, че хората от другия род са нападнали къщата му и са го заплашвали с убийство. Жалбата за манипулираните фотоси в интернет била от миналия април и била подадена от жена му Севгина, която присъстваше на съдебното заседание този понеделник в окръжния съд в Пловдив. „В тази жалба, която е за закана за убийство, описахме и как са нападнали къщата ни”, продължи с разказа си пред 5-членния съдебен състав Лисана. По средата на миналия юни полицаите от 3-то извършили проверка по жалбата на Румен Рангелов за нападението над дома му. Към жалбата имало прикрепена и една гилза, за която Рангелов и жена му твърдели, че била от изстрелян към къщата им патрон. На 2 юли м.г. около 21 часа Рангел се прибирал в махалата с белия си микробус „Фолксваген” от пазара в село Костиево, където продавал дини. До него на предната седалка се возела внучката му на 12 години Мелиса Мустафа, която е дъщеря на сина му Румен. Когато минал пред къщата на съседите врагове на ул. „Латинка” № 4, спрял. Ариф отишъл до шофьорската врата и казал на Рангел да посъветва сина си да не се закача с неговия род, като визирал връзката му със снахата Недрет Нетя. Веднага след това Ариф Асан му обърнал гръб, а в афекта си Рангел извадил от жабката кухненски нож, настигнал Ариф и го пробол в гърба. Раната била в лявата половина на гърба, близо до сърцето. По предното стъкло на микробуса му имало следи от два удара. Самият Рамадан твърди, че ударите са били от масивен железен прът с диаметър около 5 см, с който бил ударен и по темето. Според комплексната съдебна експертиза ударите били нанесени от твърд предмет, а раните в главата на шофьора са получени, ако Рамадан е бил с гръб към шофьорската врата и полегнал на другата седалка в микробуса. В това време в мелето се включил и синът, който стрелял по тълпата с незаконната пушка. Общо 7 били ранените, като трима от тях били с по-тежки огнестрелни рани. Според съдебно-медицинската експертиза Йордан Асенов е получил 6 огнестрелни рани в лявото бедро и корема, довели до счупване на бедрото и вътрешни травми. Магда Асенова получила сачми в лявата половина на главата, една от които пронизала лявото й око. Тя имала и други наранявания от сачмите – в левия грак и в гръдния кош. Росица Антонова имала много огнестрелни рани в дясната половина на гърдите и в краката, които обаче били повърхностни. Процесът срещу Рамадан и Лисана в окръжния съд продължава с обяснения от двамата подсъдими и с разпит на свидетели.", "date": "2018.11.05", "title": "Голи снимки във Фейсбук разпалили вендетата в Шекера"}
{"url": "https://www.monitor.bg:443/bg/a/view/razpra-za-pari-mejdu-romi-prati-edin-v-bolnica-s-probodni-rani-148694", "text": "Разпра между жители на ромския квартал „ Изток“ в Пазарджик прати един от тях в болница с прободни рани от нож. Нападателят е бил задържан, уточни говорителят на местната Областна дирекция на МВР Мирослав Стоянов. Инцидентът е станал в неделя следобяд, когато в Районното управление на полицията в града се получил сигнал от екип на „Спешна помощ“ за постъпил млад мъж с прободна рана в областта на гърдите.Незабавно към мястото са изпратени екипи на РУ-Пазарджик и полицейския участък, обслужващ квартала. Органите на реда след разследване установили, че на кръстовище в квартала се срещнали Д.Я.- 57г. и Е.А.- 37г. Между тях възникнала разпра заради неуредени финансови отношения, докато мъжете били в чужбина. Емоциите бързо надделели над разума и Е.А посегнал да удари Д.Я. Той обаче бързо се окопитил, извадил нож и пробол по-младия си опонент в областта на гърдите.След това извършителят избягал и опитал да се укрие. Не след дълго той бил задържан от полицейските служители, които намерили и иззели ножа, пробол по-младия ром. Случаят незабавно е докладван на дежурен прокурор от Окръжната прокуратура в Пазарджик. Д.Я. е задържан в ареста за срок от 24 часа, а с постановление на прокурор задържането му е удължено със 72 часа.По случая се води полицейски производство.  ", "date": "2018.11.05", "title": "Разпра за пари между роми прати един в болница с прободни рани"}
{"url": "https://www.monitor.bg:443/bg/a/view/izraelskijat-premier-ostana-ocharovan-ot-retro-muzeja-vyv-varna-148689", "text": "Израелският премиер Бенямин Нетаняху беше гост на уникалния за България Ретро музей във Варна и остана очарован от него. След официалната си визита в Евксиноград, министър- председателят на Израел разгледа една от най-новите туристически забележителности на морския град. Гостът дойде да види единствената по рода си колекция от знакови за епохата на социализма автомобили, восъчни фигури и предмети на бита, която е разположена на над 4 дка изложбена площ в най-големия варненски търговски център. Любопитството му бе провокирано от отзивите и голямото впечатление на съпругата му Сара Нетаняху, която ден по-рано посети музея и беше очарована от визитата си в него. Госпожа Нетаняху придружи съпруга си и заедно разгледаха обстойно музейната сбирка, като премиерът на Израел влезе в няколко от бляскаво реставрираните исторически автомобили и призна, че не е очаквал да бъде толкова впечатлен от изключителното качество на колекцията. Гостите бяха придружени от почетния консул на Израел във Варна, проф. д-р Красимир Методиев, собственикът на Grand Mall Офер Миретцки и създателят на Ретро музея - Цветан Атанасов. След обиколката премиерът Нетаняху запечата визитата с подписа си в Почетната книга на музея.  ", "date": "2018.11.05", "title": "Израелският премиер се очарова от Ретро музея във Варна"}
{"url": "https://www.monitor.bg:443/bg/a/view/kzp-ne-kupuvajte-onlajn-gumi-vtora-upotreba-148688", "text": "Доста трудно биха могли да бъдат фалшифицирани означенията по гумите за автомобилите. Това означава, че цялата гума би трябвало да е произведена в „гаражни” условия, а това все пак изисква разходи и съответната база. Това коментира председателят на Комисията за защита на потребителите (КЗП) Димитър Маргаритов. Той подчерта, че гумите са едно от най-важните неща при подготовката на автомобила за зимата и препоръча при избора им да не се поемат неразумни рискове. „Хората да се информират какво означават посочените върху гумите означения и кои от тях имат значение за потребителския им избор, като например година на производство, скоростен индекс, индекс на натоварване. Има и гуми със специална защита около джантите – това е по-скоро в случаите, когато се паркира в градски условия, за да се предпазят и джантите, и самата гума от нараняване при допиране до бордюр”, обясни Маргаритов по Bulgaria On Air. Според председателя на КЗП полезни при избора могат да бъдат както отзивите на потребителите в социалните медии, така и публикуваните в специализираните издания материали за изпитвания на едни или други гуми по различни показатели. „Така човек може обективно да се информира за силните и слабите страни на съответните модели гуми. Оттам нататък вече всеки се съобразява спрямо възможностите си и какви средства би могъл да отдели”, добави Маргаритов. Важно е потребителите да залагат на сигурни търговци. „Когато електронните магазини продават своите стоки по правилата на Закона за електронната търговия и Закона за защита на потребителите, не би трябвало да има притеснение. Те предлагат стоката с необходимата информация за нейните характеристики, цена, разходи за доставка и т.н. В социалните медии, особено при продажба на стоки втора употреба, има рискове”, предупреди Маргаритов. Трябва много да се внимава при покупката на гуми втора употреба, тъй като няма никаква гаранция при какви условия са съхранявани и как са използвани. „Когато говорим за автомобилни гуми, не бива да бъде правен никакъв компромис и да се търсят само такива, които отговарят на изискванията на закона, за да посрещнат всички рискове, които са свързани с експлоатацията. Трябва отговорно да се подхожда както от страна на тези, които предлагат подобни стоки, така и на самите потребители, които са с нагласата, че могат да си ги купят, правейки компромис с цената”, обърна внимание Маргаритов.", "date": "2018.11.05", "title": "КЗП: Не купувайте онлайн гуми втора употреба"}
{"url": "https://www.monitor.bg:443/bg/a/view/avtonomen-obshtestven-transport-za-ekstremni-klimatichni-uslovija-148692", "text": "Японската компания за търговия Muji, заедно с финландския производител на автономни автомобили Sensible 4, създадоха нов стилен автономен минибус, наречен Gacha, който е предназначен да се справя с всякакви климатични условия. От няколко години, се провеждат редица сериозни тестове на автономни автобуси, като дори вече се използват постоянно. Повечето автономни превозни средства трудно се приспособяват към различните екстремни метеорологични условия. Финландската компания Sensible 4, работи по създаването на функционални автономни системи, които могат безопасно да работят в сняг, мъгла и силен дъжд.   След като изпробва технологията си при арктически условия в Лапландия, Sensible 4 вече си сътрудничи с дизайнерски екип  от японския гигант Muji за създаването на автономен минибус. Автономния автобус Gacha, ще бъде подложен на изпитания в три града във Финландия през 2019 г. с цел включване в мрежата на обществения транспорт през 2020 г. Muji е компания известна с продажбите на елегантна минималистична естетика, като основно проектира сравнително евтини домакински предмети, като това не е първият път, когато компанията се заминава с автомобилен дизайн. През 2001 г. Muji, заедно с Nissan изработиха евтина малка кола. Muji Car 1000 бе експеримент в ограничена серия и вероятно представляваше интерес само за потребителите пристрастени към абсолютния минимализъм. Минибусът Gacha ще направи своя дебют през март 2019 г. в Хелзинки.", "date": "2018.11.05", "title": "Автономен обществен транспорт за екстремни климатични условия"}
{"url": "https://www.monitor.bg:443/bg/a/view/hristina-se-zavyrna-vyv-fermata-148691", "text": "Една от най-устатите участнички в този сезон на „Фермата“ - Христина Харалампиева, се завърна в предаването. След победа в извънредния троен дуел, импулсивната 29-годишна софиянка ще бъде новият фермер на седмицата. Тя успя да надвие студентката по право Радилена Миткова и близначката Йоана Георгиева в общо шест битки и спечели привилегията да се завърне в стопанството като пълноправен играч. Експлозивната Христина напусна риалити формата преди три седмици. Тогава тя изгуби с резултат от 4:11 срещу бесарабската българка Лилия. Любимката на Ивайло Караньотов, която той наричаше своя дъщеря, не получи голяма подкрепа от съотборниците си. Причината – тя влезе в конфликт с повечето от участниците в шоуто.", "date": "2018.11.05", "title": "Христина се завърна във „Фермата“"}
{"url": "https://www.monitor.bg:443/bg/a/view/udaya-live-sybira-nad-1000-joga-entusiasti-i-prez-2019-g-148690", "text": "По-малко от три месеца, след като се проведе третия йога фест Udaya Live!, организаторите обявиха, че вече наливат основите и на следващото издание. В разгара на лятото над 1000 ентусиасти се включиха в семинарите, практиките и концертите, като само на първия ден към Правец, където събитието се проведе за втора поредна година, се отправиха над 300 любители на учението от цял свят. Очаква се повече хора да посетят фестивала през следващото лято. Първият тон „ом“ ще чуем на 14 август. Udaya Live! Ще продължи до 18-и август, като отново терен на дейностите ще даде Правец. Пред „Монитор“ изпълнителният директор на „Ню Бояна“ и организатор на йога фестивала Ярив Лернер обясни неотдавна, че се надява форумът да привлича и все повече местни хора. „Избираме йога учителите на база на техния опит. Правим доста сериозно проучване. Държа те да имат поне 10 години опит със самостоятелна практика, да не са Инстаграм модели“, категоричен бе още Лернер.", "date": "2018.11.05", "title": "Udaya Live! събира над 1000 йога ентусиасти и през 2019 г."}
{"url": "https://www.monitor.bg:443/bg/a/view/finansirat-malki-i-sredni-biznesi-s-200-hil-lv-evrosubsidii-148695", "text": "Новосъздадени компании могат да се възползват от финансиране между 50 и 200 хил. лв. до 2 години от регистрацията си. Това обяви зам.-министърът на икономиката Александър Манолев по време на Европейския ден на предприемача, събитие, което има за цел да популяризира успешни модели за създаване и развитие на нови компании. Средствата са предоставени от отворената процедура “Подкрепа на предприемачеството” по ОП “Иновации и конкурентноспособност”. До момента общият бюджет е 67 млн. лв. По негови думи в момента средата в България е благоприятна за създаване на нови компании именно заради ниските данъчни ставки, както и заради палитрата от възможности за финансиране. По данни на ведомството 40% от новосъздадените компании, които са получили финанси от инвестиционни фондове, продължават да съществуват. “Това е един много добър индикатор, по-добър от средния европейски и изобщо световен”, коментира Манолев. Сега министерството работи да предостави по-благоприятни условия за създаване на нови компании, особено от млади хора. Друга важна цел е превръщането на страната ни в стартъп инкубатор на Европа. “Идеята може да е амбициозна и да изглежда далечна, но благодарение на добрите резултати на младите хора, идеята вече се обсъжда и изглежда като близка и реална възможност”, завърши икономическият зам.-министър. За целта в икономическото министерство работи междуведомствена експертна група, която цели да проучи добрите световни практики, да ги анализира и да предложи въвеждането на тези от тях, които могат да помогнат за икономическата среда. От министерството е отчетен ръст в износа, както и развитие в различни сектори като сектора за информационнни и комуникационни технологии, машинистроене и автомобилостроене. “Всичко това е доказателство, че икономиката се базира на икономика на знанието и това ще е бъдещият устойчив модел”, коментира зам.-министър Манолев.", "date": "2018.11.05", "title": "Финансират малки и средни бизнеси с 200 хил. лв. евросубсидии "}
{"url": "https://www.monitor.bg:443/bg/a/view/otkriha-trup-pri-gasene-na-pojar-v-ruse-148696", "text": "Силно обгорял труп бе открит при гасене на пожар в Русе, съобщиха от Областната дирекция на МВР в града. В неделя в 2,33 часа е постъпил сигнал за горяща сграда в местността „Буйна Яна“. Огнеборци са изгасили пламъците и при разчистването след това в стая под отломките на падналия покрив е открит трупът. Предполага се, че това е собственичката на постройката. Извършен е оглед от дежурна оперативна група на Първо районно управление. Причината за пожара се изяснява, като по първоначални данни има предположение за неправилно боравене с печка на твърдо гориво. Възможно е причината да е в неизправен комин, преминаващ през конструкцията на покрива. Уведомена е прокуратурата. Образувано е досъдебно производство, допълват от полицията в Русе.", "date": "2018.11.05", "title": "Откриха труп при  гасене на пожар в Русе"}
{"url": "https://www.monitor.bg:443/bg/a/view/kamila-kabelo-triumfira-na-evropejskite-nagradi-na-mtv-148693", "text": "Певицата Камила Кабело е големият победител на церемонията за Европейските музикални награди на MTV. Красавицата, която се прочу с тоталния хит Havana, триумфира в категориите за най-добра песен, най-добър изпълнител, най-добро видео и най-добър американски изпълнител. За най-добър изпълнител 21-годишната звезда срещна сериозна конкуренция в лицето на поп сензацията Ариана Гранде, рапърите Пост Малоун и Дрейк и британската певица Дуа Липа. заяви Кабело, която през август спечели две от най-престижните видео музикални награди на MTV - за изпълнител на годината и видео на 2018-а. Рапърката Ники Минаж си тръгна от бляскавата церемония с две отличия - за най-добър хип-хоп изпълнител и най-добър външен вид. Дуа Липа получи наградата за най-добър поп изпълнител, а канадският хитмейкър Шон Мендес бе обявен за най-добър изпълнител на живо. Певицата Джанет Джексън, която има зад гърба си над 30-годишна кариера, получи отличието \"Глобална икона\". Сред предишните й лауреати са Queen, Уитни Хюстън и Еминем.", "date": "2018.11.05", "title": "Камила Кабело триумфира на Европейските награди на MTV"}
{"url": "https://www.monitor.bg:443/bg/a/view/sydeben-policaj-duhnal-pocherpen-ot-ptp-148687", "text": "Служител на съдебната охрана в Търговище е бил задържан за  72 часа, след като е установено, че е блъснал с автомобила си двама младежи, избягал от местопроизшествието, а впоследствие се оказало и, че е с алкохол. Очаква се днес Районната прокуратура в града да поиска от съда да остави съдебния полицай за постоянно в ареста, съобщи говорителят на Апелативната прокуратура във Варна Илка Катрева. Задържаният служител на \"Охрана на съдебната власт\" е Валентин П. и срещу него е повдигнато обвинение за причиняване на средни телесни повреди на повече от едно лице при управление на автомобил под въздействието на алкохол. Престъплението, в което е обвинен Валентин П., е по член 343, ал. 3, буква „а“ от НК, което се наказва с лишаване от свобода от 1 до 6 години, уточниха от АП във Варна. Инцидентът е станал в петък към  14:15 часа. На двойно непрекъсната линия на пътното платно в Търговище обвиняемият решил да направи обратен завой с личния си автомобил. След като не успял, дал на задна и се ударил в идващ зад него мотоциклет. На мотора били водачът, младеж на 16.5 години и момиче на 18. След удара мотоциклетът се отклонил и се ударил челно с идващ насреща автомобил. Служителят на съдебна охрана не е спрял и е избягал от местопроизшествието. Открит е два часа по-късно в заведение.  Тестван с дрегер, показанията на обвиняемия са показали наличие на алкохол в кръвта 0,71 промила. Взета му е кръвна проба, която се очаква да излезе. Пострадалото момиче е с 3 средни телесни повреди – счупена ръка и крак и контузия на белия дроб. Извършена е била операция. Пострадало е и 16-годишното момче, което е правоспособно. Действията по разследването са възложени на следовател от Окръжния следствен отдел при Окръжната прокуратура в Търговище. ", "date": "2018.11.05", "title": "Съдебен полицай духнал почерпен от ПТП"}
{"url": "https://www.monitor.bg:443/bg/a/view/jenata-na-severin-go-poseti-v-aresta-148682", "text": "Жената на обвинения в убийството на телевизионната водеща Виктория Маринова Северин Красимиров го е посетила в следствения арест в Русе в неделя, 4 ноември, в 13,00 часа, научи „Монитор“. 21-годишният мъж за първи път се възползва от правото си на свиждане със свои близки, след като на 17 октомври бе върнат в България с полет от Германия и оставен за постоянно в ареста. Срещата с жена му Емел е продължила около половин час. На нея е присъствала и майка й Айше, при която в момента живее 18-годишното момиче. То бе прогонено от жители на ромската махала „Тракцията“ и отиде при роднини в русенско село. На свиждането Северин изглеждал спокоен, нямал признаци на депресия, но бил мълчалив. Не се оплаквал от условията, не говорел и нищо за престъплението. Питал близките си как са и с какви пари живее Емел. Разбрал от нея, че майка му е постъпила в болница в Германия, след като го арестували и върнали в България, но излязла от там по собствено желание и се поддържа с медикаменти. Емел му казала също, че не я искат в ромската махала и той се чудел защо така постъпват съкварталците му. Емел му занесла дрехи и малко храна, тъй като не разполагала със средства да купи повече. След като разбрала, че ще й разрешат свиждане в ареста, заедно с братовчед си отишла по тъмно в „Тракцията“ до къщата на лелята на Северин, за да вземе дрехите му. Заварила там възрастната жена, която се оплакала, че не е добре и много се страхува. Административният директор и водещ в телевизия TVN Виктория Маринова бе убита и изнасилена на 6 октомври до бетонната алея край Дунав в Русе, докато спортува. След четири дни в германския град Щаде бе задържан Северин Красимиров и върнат в България. На 19 октомври Окръжният съд в Русе му наложи мярка за неотклонение „задържане под стража“, която не бе обжалвана. Служебен адвокат ще защитава Северин в съда. До момента близките на обвинения в убийството и изнасилването не са упълномощили друг адвокат.", "date": "2018.11.05", "title": "Жената на Северин  го посети в ареста"}
{"url": "https://www.monitor.bg:443/bg/a/view/grigor-se-srina-djokovich-se-zavyrna-na-vyrha-148677", "text": "Григор Димитров изхвърча от топ 10. Първата ни ракета в мъжкия тенис се срина с девет места в световната ранглиста на АТР до 19-а позиция с актив от 1835 точки. Причина за големия срив на 27-годишния хасковлия е неубедителното му представяне през този сезон. Българинът не спечели нито една титла и игра само един финал - в Ротердам, който загуби от Роже Федерер. Той не успя да се класира за финалите на АТР в Лондон, където миналата година триумфира с титлата. Именно загубата на тези 1500 точки се оказа решаваща за големия спад в световната ранглиста. От днес №1 в света е Новак Джокович. Сърбинът се завърна на първото място след финала, който игра на “Мастърса” в Париж. С актив от 8045 точки той измести Рафаел Надал, който заради болки в коремната област пропусна турнира във френската столица. Испанецът е със 7480 точки, а тройката допълва Роже Федерер с 6260 точки. Четвърти е Хуан Мартин дел Потро с 5300, на петата позиция е Александър Зверев с 5085, а шести вече е Кевин Андерсън с 4310 точки. След него се нареждат Марин Чилич с 4050, Доминик Тийм с 3895, Кей Нишикори с 3390 и Джон Иснър с 3155 точки.", "date": "2018.11.05", "title": "Григор се срина, Джокович се завърна на върха"}
{"url": "https://www.monitor.bg:443/bg/a/view/reformi-mitnicite-kopirat-strukturata-na-nap-148679", "text": "Реформа в структурата предстои в митниците. Агенцията ще използва за пример организацията на работа на другата подопечна на финансовото министерство структура, отговорна за повече пари в бюджета – Национална агенция по приходите. Според Закона за митниците в момента съществува структура, която включва дирекции в Централно митническо управление, специализирана администрация и девет звена в страната. Сега ще бъде създадени нови териториални структури в Агенция „Митници\", както и законова възможност в Централно митническо управление на агенцията да бъде създадена главна дирекция с оглед по-добра координация, ръководство и контрол при осъществяване на приоритетни функции. Целта на реформата е на публичните държавни вземания в резултат на оптимизация и засилен контрол в областта на митническите, акцизните и валутните нарушения и престъпления. Идеята е вдъхновена от опита на НАП с фискалния контрол. На новото звено може да се дадат други функции, стига да се сметне за необходимо от собствения им правилник, който се приема от Министерския съвет. По този начин ще се променят някои от досегашните функции на митниците и затова те ще бъдат с ново име „Териториални дирекции“. „Предложението ще даде възможност за вътрешно преструктуриране с цел коментира предложението си шефката на комисията Менда Стоянова. Подобни текстове има и в закона за НАП, където са формулирани най-различни дирекции, но без да са уточнени техните функционалности, което дава възможност за оптимизиране на структурата и на резултатите. „Тенденцията е в специализираната администрация и да се намаля общата“, коментираха за „Монитор“ от агенцията бъдещата реформа, но без повече подробности относно бъдещата реформа и дали ще бъдат наемани нови служители. В същия дух беше и писменият отговор на финансовия министър на въпрос на депутатски въпрос в края на октомври. След направен анализ се оказало, че има административни структури със значително намален обем на дейности и с неадекватно съотношение между използваните ресурси и постигнатите резултати, пише Горанов. Все пак Горанов уверява, че на този етап няма да бъдат сливани митниците с НАП. Очакваните ефекти от преструктурирането са подобряване на държавната политика в областта на противодействието на митническите, валутните и акцизните нарушения и престъпления, на незаконния трафик на наркотични вещества, прекурсори, оръжия и изделия и технологии с двойна употреба и на защита правата върху интелектуална собственост.", "date": "2018.11.05", "title": "Реформи: Митниците копират структурата на НАП"}
{"url": "https://www.monitor.bg:443/bg/a/view/13-godishen-obgorja-ot-voltova-dyga-148683", "text": "13-годишно момче от Димитровград, известен като любител на екстремните селфита, падна от над 11  метра височина и оцеля по чудо, въпреки че го удари високоволтова дъга. Инцидентът станал в неделя следобед на централния надлез над жп линиите в Димитровград. Младежът първо се прехвърлил през високите няколко метра предпазни мрежи с надпис „Внимание! Опасно за живота! Високо напрежение!“. Там стъпил  първо върху носещ трегеп, но после докоснал проводник и се получила високоволтова дъга, която го обогира и съборила. По време на свободното падане момчето се ударило в друга жица от укрепващите контактната мрежа. Това  смекчило удара и Мартин тупнал край една от основите. Около мястото от източната страна на надлеза веднага се събрали хора. Дошла линейка, която откарало пострадалия в близката болница. Въпреки високоволтовия удар и падането от голяма височина няма пряка опасност за живота на момчето. В понеделник то е бил транспортирано до специализираната клиника по изгаряния в Пловдив. Мартин учи в СОУ „Христо Ботев“ в Димитровград. Според учители и съученици той бил известен със страстта си към селфита от опасни места. Често го виждали да се катери и снима по високата недостроена сграда, предвидена някога за нова поликлиника в бригадирския град. Учителите го предупреждавали и многократно предупреждавали родителите за опасната склонност на палавото момче.", "date": "2018.11.05", "title": "13-годишен обгоря от волтова дъга (ОБНОВЕНА)"}
{"url": "https://www.monitor.bg:443/bg/a/view/dva-novi-trusa-kraj-ostrov-zakintos-tazi-sutrin-148681", "text": "Три нови труса с магнитуд от 4,4 и 4,5 са били регистрирани тази сутрин край остров Закинтос, Югозападна Гърция, показва справка в Европейския средизеноморски сеизмологичен център. На 26 октомври районът на Закинтос беше разлюлян от земетресение с магнитуд 6,4, което предизвика ограничени материални щети. Първият от днешните трусове е бил в 04:44 часа сутринта на 70 километра западно-югозападно от Закинтос и е бил от 4,4 степен. Вторият трус с магнитуд 4,5 е регистриран в 08:46 часа на 40 километра от Закинтос в същата посока. Вторичен трус е регистриран в 10,31 часа местно време. След силното земетресение на 26 октомври сеизмолозите заявиха, че се очакват вторични трусове, но интензивността им ще затихва. Оттогава бяха регистрирани десетки по-слаби трусове, най-силният от които беше с магнитуд от 5,5.", "date": "2018.11.05", "title": "Три нови труса край Закинтос(Обновена)"}
{"url": "https://www.monitor.bg:443/bg/a/view/virtualno-portmone-s-realni-pari-148678", "text": "Електронният портфейл, наричан още мобилен, е нещо като онлайн версия на вашия физически портфейл - с него достъпът до пари е бърз и лесен, съхранението им е сигурно, а плащанията стават безпроблемно. В мобилния джоб могат да се въведат данните и на вече използвани от вас карти, с които отново да осъществявате безконтактни плащания. Портфейлът е удобен за дейности като онлайн пазаруване, търговия на валути, както и пазаруване във физически магазини. Портфейлът всъщност е което се предлага в онлайн магазините за софтуер и до което получавате достъп чрез пръстов отпечатък. Дигиталните портмонета са все още са слабо затъпени сред българите, но цялостното настроение към тях е положително и хората вече имат нагласи и готовност да започнат да ги използват. Това сочи социологическо проучване за потребителските настроения към различните финансови услуги, изготвено по поръчка на дружество за електронни пари . е със забавяне от около 1.5-2 години в сравнение с тенденциите на европейския пазар. Страната ни е на едно от последните места, докато пазари като Великобритания и Германия използват масово такива продукти от може би над две години. Там вече има много такива финансови продукти, докато у нас дигиталните портфейли все още са сравнително непознати, но с ясни заявки, че влизат и ще присъстват на пазара. Друга причина е нивото на финансовата грамотност на хората, което е сравнително ниско. Проучването показва, че към момента 65% от потребителите ползват онлайн банкиране. Това е положителна тенденция, тъй като анкетата ни отпреди пет години показва около 20%. Потребителите на услугата са основно хора, които са ползватели на смарт телефони, отворени са към този тип технологии и стандартно този продукт се вписва в ежедневието на хора, които водят динамичен начин на живот, които пътуват и пазаруват онлайн. Тенденцията е услугата да стане по-популярна, като една от предпоставките за това е фактът, че безкешовите плащания в страната вече изпреварват тези в брой. Една от основните пречки за навлизането на такъв тип дигитални инструменти е ниската финансова грамотност на масовия български потребител. Пример за слабата им осведоменост е това, че от 12% посочили, че използват дигитален портфейл, Останалите са посочили съвсем други услуги, сред които обикновени банкови приложения, коментира маркетинговият директор на ICard Надежда Маринова. Това показва явно неразбиране за това какво всъщност е дигитален портфейл. Анкета на компанията, в която са се включили 400 души на възраст между 18 и 65 г., показва масово разплащане с дебитни карти, следвани от групата на хората, които все още се доверяват на кешовите. Независимо по кой от двата начина предпочитат да плащат, масово хората продължават да носят в себе си пари в брой, като анкетираните са посочили За постепенната промяна на потребителските нагласи обаче има все повече индикатори и един от тях е наличието на голям дял на наложения платеж. „Допускаме, че това се дължи на все по-популярната онлайн търговия и сключването на сделки от разстояние“, обясни Маринова. На този етап по-иновационните методи за раплащане все още са най-слабо застъпените сред българите. Предплатени карти използват 14% от анкетираните в изследването, дигитални портфейли – 12%, а виртуални карти – 11%. Проучването показва обаче, че има разминаване в действията и предпочитанията на респондентите, като те не крият интерес към безкешови инструменти.  - мобилно приложение, с което може да се правят безконтактни плащания, да се пазарува онлайн и да се плащат сметки. Още една възможност е преводът на пари към банкова сметка. Задължително условие е потребителят да има банкова сметка, по която ще може да следи всяка една транзакция в реално време. Приложението работи с дебитни, виртуални и безконтактни карти. Достъп до портфейла има само потребителят, но той може да бъде предоставен и към семейството. Няма абонаментни или месечни такси.  - предлагат различни персонализирани карти, които могат да се използват за онлайн пазаруване, за плащане в магазин, както и за прехвърляне на средства между потребители на услугата. По картите в портфейла потребителят може да получава дори заплата. Достъпът до портфейла става чрез пръстовия отпечатък на притежателя като по този начин предлага максимална защита. Първоначални и месечни такси липсват. Оттам насетне преводът може да струва от 20 стотинки и да стигне над 5 лв.  - българско приложение, което дава възможност за безконтактно разплащане чрез смартфон навсякъде по света. Може да съхранява картите си за лоялност в него. Изпращането на пари към приятел у нас или в чужбина е без такси.  - портфейл, предлаган от английска компания, може да се използва и у нас посредством приложение за телефона, което се предлага в Google Play Store. Освен безтаксови международни плащания предлага и плащания с криптовалути. Сред предимствата на услугата е, че може да се използва при търговията с валути, при плащания във видеоигри, както и при онлайн пазаруване. Това става чрез създаване на профил, който отново изисква имейл и парола, а в него потребителят вкарва данни за притежаваните от него карти.  – приложение за безконтактни плащания. В него се вкарват данните на различните карти, които потребителят притежава. Може бързо да се изпращат пари на приятел посредством телефонен номер, но е задължително приятелят ви също да има профил в приложението. Преводи могат да се извършват и към трети лица, но задължително условие отново е въвеждането на телефонен номер, както и намирането на банкомат, който работи с този тип система.  - създаването на профил е безплатно, а годишни и месечни такси липсват. Изпращането и получаването на средства от друг потребител е безплатно, обаче в случай, че се откажем от прехвърлянето на пари, то трябва да платим такса от 20 лв. Работи както с Android, така и с iOS. Месечната такса се активира след първата година и е 2 лв. При неактивност се взимат още 2 лв.", "date": "2018.11.05", "title": "Виртуално портмоне с реални пари"}
{"url": "https://www.monitor.bg:443/bg/a/view/sysed-prebi-myj-zaradi-piratki-148684", "text": "70-годишен мъж от павликенското село Батак беше пребит от съседа си заради пиратки. Екшънът се разиграл след като пострадалият направил забележка на комшията си и негови гости да не палят и хвърлят пиротехниката към неговата къща. Тогава комшиите започнали да целят мъжа с камъни, а един от тях, прескочил през оградата и започнал да го налага с юмруци. След подадения сигнал, на адреса били изпратени полицаи, които да овладеят ситуацията. При вида на униформените обаче, побойникът, мъж на 33 години от съседното село Дъскот, оказал яростна съпротива и се нахвърлил и срещу органите на реда, като се опитал да им попречи да изпълнят задълженията си. към него се присъединил и друг от компанията, 29-годишен мъж. въпреки това побойникът бил задържан и отведен в полицейското управление. Срещу него и приятелят му са започнати бързи производства и те ще бъдат изправени пред съда. След, като вече бил настанен в помещенията за задържане 33-годишният мъж започнал отново да буйства, счупил стол и разбил вратата на помещението. Той бил преместен в друго помещение, но за извършеното деяние срещу него е започнато още едно бързо производство.          ", "date": "2018.11.05", "title": "Съсед преби мъж  заради пиратки"}
{"url": "https://www.monitor.bg:443/bg/a/view/sviha-50-bona-ot-sejf-na-firma-148685", "text": "Неизвестен апаш задигна сейф с 50 хил. лв. от частна фирма във Велико Търново. Престъплението е извършено в периода 2-3 ноември. В металния шкаф освен парите имало още служебни документи. Офисът се охранявал от частна фирма, чийто служители обаче не успели да предотвратят посегателството. След подадения сигнал на местопроизшествието е извършен полицейски оглед, а по случая е започнато досъдебно производство. 41-годишен мъж от Русе пък е обвинен в кражба на дизелово гориво от резервоара на товарен автомобил, паркиран в село Поликраище. Откраднатото количество е около 200 литра. Извършителят е стар познайник на полицията, криминално проявен и много пъти осъждан. На 1 ноември при съвместни действия на служители от управленията в Горна Оряховица и Русе той е установен и задържан. Извършени са претърсвания в жилището му, от където са иззети вещи, имащи отношение към извършеното деяние. След доклад на материалите по случая в прокуратурата в петък той е привлечен, като обвиняем. Наложена му е най-тежката мярка за неотклонение «задържане под стража».", "date": "2018.11.05", "title": "Свиха 50 бона от сейф на фирма"}
{"url": "https://www.monitor.bg:443/bg/a/view/rajyn-rejnolds-se-pricelva-v-sofija-prez-mart-148686", "text": "Да тества мерника си в костюма на познатия ни вече телохранител Майкъл Брайс – това ще прави холивудската звезда Райън Рейнолдс напролет, когато ще се завърне пред камерата за втората част от „Бодигард на убиеца“. Екшънът, за който екранният Дедпул обиколи места като Софийската градска художествена галерия и БНБ преди две години, вероятно отново ще бъде заснет в България, а фенове вече стискат палци актьорът да спази традицията си да не се отделя за дълго от семейството си и отново да ни посети в компанията на чаровната си съпруга Блейк Лайвли („Клюкарката“, „Лесна услуга“). Двамата отглеждат заедно две дъщерички. За това, че „Бодигард на убиеца“ ще се сдобие с продължение се заговори по-рано през годината, когато от Millenium Films представиха в Кан проектите, върху които ще работят през следващите месеци. Тогава все още не беше потвърдено участието на Рейнолдс в лентата. В процес на подписване на договора бе и Самюъл Джаксън, но към днешна дата участието на звездата от „Криминале“ в продукцията е вече сигурно. Припомняме, че именно той се възползва от всяка свободна секунда по време на снимките към първата част от поредицата у нас, за да се докосне максимално до българската култура. Разходи се до президентството, посети дори и местна кръчма, дегустирайки агнешка чорба. В епицентъра на събитията обаче този път ще бъде Салма Хайек, която видяхме като жената на „убиеца“ (Джаксън) Соня Кинкейд. Неслучайно работното заглавие на лентата е „Бодигард на жената на убиеца“. Ето и малкото, което знаем за сюжета на предстоящия филм – семейство Кинкейд наема отново агент Брайс, за да ги брани по време на пътешествието им до крайбрежието на Амалфи. Какви премеждия ще пресрещнат откачената Соня и компания обаче ще разберем, когато „Бодигард на жената на убиеца“ изгрее на голям екран. С режисурата и този път се заема Патрик Хюс, а сценарият е дело на Том О'Конър. Първото попълнение на поредицата спечели 180 милиона долара от световния боксофис.", "date": "2018.11.05", "title": "Райън Рейнолдс се прицелва в София през март"}
{"url": "https://www.monitor.bg:443/bg/a/view/devet-pyti-po-malko-majki-s-pomosht-za-visshe-148656", "text": "Почти девет пъти е намалял броят на майките, които вземат помощ за отглеждане на дете, докато следват висше образование. През първите девет месеца на годината 476 жени са получили такава помощ, съобщиха пред „Монитор“ от агенцията социално подпомагане (АСП). Броят им за същия период на 2015 г. е девет пъти по-голям - 4079. Тогава влязоха в сила новите правила за отпускането на помощта, които бяха въведени, за да пресекат злоупотребите за вземането й без реално да се ходи на лекции. До мярката се стигна, след като масово майки започнаха да се записват в университетите само за да получат еднократната помощ от 2800 лв., а разходваните от бюджета средства набъбнаха до 11,6 млн. лв. Описваната дори в интернет форумите практика показваше, че майките избират най-евтината специалност, като например педагогиката, която през 2011 г. излизаше около 150 лв. за семестър. Така след приспадане на таксата в университета чисто в джоба на мамчетата са отивали поне 2600 лв. При средна месечна заплата от 661 лв. тогава, означава, че без да учат, те са взимали от държавата почти 4 възнаграждения накуп. През 2011 г. отпуснатите помощи за мами със статут на редовен студент са възлизали на почти 4 млн. лв., а през 2013 г. - 7 млн. лв. Следващата година сумата е набъбнала до 10.5 млн. лв. Сега пълният размер на помощта от 2880 лв. се предоставя на два транша след предоставяне на уверение за записан следващ семестър. Целта е да се докаже, че майката не е записала специалността формално, за да вземе парите. С промените в Закона за социалното подпомагане се регламентира помощта да се предоставя само ако студентката не е осигурена. Така право на нея имат тези, които не работят по време на следването си. Освен това детето и майката трябва да живеят постоянно в страната. От всички 476 жени, които са отговаряли на критериите за получаване на помощта през настоящата година, 263 са получили сумата по първия транш, а 213 по втория. Това означава, че 50 от тях не са записали следващия семестър и са получили по 1440 лв. Общата сума за подпомагането им пък е в пъти по-малка от разходваната преди законовите промени от 2015 г. - 686 474 лв. Тя е намаляла с 10,9 млн. лв.", "date": "2018.11.05", "title": "Девет пъти по-малко  майки с помощ за висше"}
{"url": "https://www.monitor.bg:443/bg/a/view/chetiri-medala-za-mladite-ni-karateki-v-meksiko-148676", "text": "Българските каратеки се представиха отлична на завършилата в Мексико трета Световна лига за младежи. На турнира в Канкун петимата ни представители от КК Никон добавиха към спечелените 4 медала и голям брой точки за ранглистата на Световната карате федерация (WKF). В кат. 55 кг Денислав Стоянов завоюва сребро с достигането си до финал. При най-тежките Роберто Петров се пребори за бронза, след като бе ощетен от домакините на полуфинала. Завърналата се след контузия Ивана Каменова също доказа класата си със спечелването на бронз. Още едно трето място за България завоюва Теодора Цанева в дисциплината ката при изключителна конкуренция. Въпреки загубата в първия кръг при преднина до последно с 3:0 и допусната нелепа грешка в края, Моника Илиева подсказа огромен потенциал за възрастта си. Така равносметката на представителите на КК Никон от трите състояли се досега лиги са спечелените общо 8 медала. На клуба, грабнал наскоро отново национална комплексна титла на България, предстои последната лига през декември във Венеция, където страната ни ще участва с 9 състезатели.", "date": "2018.11.05", "title": "Четири медала  за младите ни каратеки в Мексико"}
{"url": "https://www.monitor.bg:443/bg/a/view/svetijat-sinod-zasedava-izvynredno-za-avtokefalijata-na-ukrajna-148670", "text": "Специалната комисия на Светия синод на Българската православна църква се събра на извънредно заседание в Троянския манастир, за да обсъди въпроса за свикване на Всеправославен събор по въпроса за предоставяне автокефалия на украинската църква. Писмо с искане за такъв събор изпрати патриархът на Москва и цяла Русия Кирил до всички поместни православни църкви. Комисията е с председател Старозагорският митрополит Киприян. Членове в нея са Ловчанският митрополит Гавриил, Пловдивският митрополит Николай, Варненският и Великопреславски митрополит Йоан, Неврокопският митрополит Серафим, Врачанският митрополит Григорий и Русенският митрополит Наум, както и главният секретар на Светия синод епископ Герасим.  \"Кимисията ще решава дали да подкрепят предложението на руския патриарх Кирил за свикване на Всеправославен събор за решаване на възникналите в православната църква противоречия или ще излязат със собственикнаа позиция\", коментира ръководителят на отдел „Връзки с обществеността“ на Светия Синод протойерей Николай Георгиев. На 11 октомври цариградският патриарх Вартоломей I се съгласи да признае независимостта на украинската православна църква от Московската патриаршия — ход, който беше приветстван с радост от Киев, но осъден като \"катастрофален\" в Москва. На 15 октомври Московската патриаршия взе решение за прекъсване на всякакво общение с Цариградската патриаршия. Украинската православна църква е под върховенството на Руската православна църква от далечната 1686 година. Междувременно, късно след обяд Старозагорският митрополит Киприян, който е председател на комисията, обясни пред \"Монитор\", че комисията не е заседавала. Той поясни, че това вероятно ще стане най-рано по време на зимната сесия на Светия синод.  Утре, 5 ноември архиереите ще отслужат панихида по повод кончината на патриарх Максим, който почина на 6 ноември 2012 година.", "date": "2018.11.05", "title": "Спецкомисия в синода заседава извънредно за автокефалията на Украйна (ОБНОВЕНО)"}
{"url": "https://www.monitor.bg:443/bg/a/view/grajdani-na-protest-pred-babh-zaradi-ptichija-grip-148669", "text": "Нов протест днес срещу Агенцията по храните. Недоволни собственици на ферми и техните работници твърдят, че държавата оставя новоизлюпени патета да умират без храна и вода в люпилни, поради забрана за придвижване до обекти за отглеждането им. Хората твърдят, че вече четвърти ден браншът на водоплаващите птици у нас търпи загуби. Сдружението, организиращо протеста, настоява за незабавни действия за профилактика и ликвидиране на грипа по птиците.", "date": "2018.11.05", "title": "Бизнесът на протест пред БАБХ заради птичия грип"}
{"url": "https://www.monitor.bg:443/bg/a/view/o-duzina-kandidati-za-mjastoto-na-merkel-trjabva-da-ostane-edin-148671", "text": "Дванайсет кандидати ще се борят, за да заменят Ангела Меркел като лидер на германския Християндемократически съюз. Това е било съобщено на заседание вчера в Берлин за подготовка на партийната конференция през декември, на която ще бъде избран новият лидер на ХДС. Ангела Меркел съобщи миналата сряда, че ще се оттегли от лидерския пост в партията, но възнамерява да остане канцлер до края на мандата й през 2021 г., напомнят местните медии.", "date": "2018.11.05", "title": "12 кандидати за мястото на Меркел, трябва да остане един"}
{"url": "https://www.monitor.bg:443/bg/a/view/s-klipove-testvat-refleksite-i-znanijata-na-bydeshtite-shofiori-148660", "text": "Промени в теоретичния изпит на шофьорите готвят от Изпълнителна агенция „Автомобилна администрация“ (ИААА). Реални ситуации на пътя ще тестват рефлексите и знанията на бъдещите шофьори, които с мишката на компютъра ще трябва да реагират и да отбелязват опасностите на пътя. Промените в изпита се предвидени да влязат в сила след приемане в сила на новия Закон за водачите на моторни превозни средства. Очаква се скоро новият нормативен акт да бъде качен за обществено обсъждане, преди да влязат за гласуване от депутатите, обявиха от бившата ДАИ за „Монитор“. Предлага се В бъдещите листовки те ще са 20 въпроса, но към тях ще са добавят до три клипа с продължителност до 3 минути. Изпитваните ще бъдат поставяни в различни реални ситуации, заснети на видео. Освен знанията им ще бъдат оценявано и времето им за реакция. В практическото обучение също са предвидени промени. На нови площадки, разграфена с конуси бъдещите шофьори ще изпълняват елементи. Засега не е предвидено да се поставят гърбици заради голяма допълнителна инвестиция, а и повечето съвременни автомобили разполагат със системи за автоматична ръчна спирачка, коментират от агенцията. Целта е по-скоро кандидатите да свикват с габаритите на автомобила и др., преди да стъпят на пътя. Повече часове за кормуване и управление на автомобила на скоростен път също за заложени. Но от ИААА искат и още проверяващи и собствени автомобили, за да смогнат на всички желаещи да се явяват на изпитите. С промени в наредба, след като бъде приет законът, ще се въвеждат твърди маршрути за практическия изпит за шофьорска книжка. Така ще се намали субективният фактор при практическия изпит. Маршрутите ще бъдат вкарани в GPS система и софтуерът ще ги разбърква и избира преди изпита. По време на самото кормуване - накъде да завие и накъде на продължава. Това ще прави гласът на GPS-а в колата. Изпитващият ще си води бележки за грешките, които допуска кандидатът за книжка.", "date": "2018.11.05", "title": "С клипове тестват рефлексите и знанията на бъдещите шофьори (ВИДЕО)"}
{"url": "https://www.monitor.bg:443/bg/a/view/roditeli-na-postradali-pri-pyten-incident-mladeji-izlizat-na-protest-148675", "text": "Родители на пострадали деца при пътен инцидент организират днес протест пред Съдебната палата в Търговище. В петък следобед пиян шофьор предизвика катастрофа, при която пострадаха двама младежи. При непозволен обратен завой мъжът блъснал с лекия си автомобил мотор, с който се движели момиче и момче - на 18 и 16 години. След удара шофьорът избягал. Тийнейджърите са настанени в болница, няма опасност за живота им. По-тежко е момичето, което се е возило отзад на мотора. Тя е с фрактури на левия крак и лявата ръка, както и с контузия на гръдния кош, няма. Водачът на мотоциклета също е настанен в болницата с контузни рани.  Търговищките полицаи още в петък установиха и задържаха в Районното управление за 24 часа виновният шофьор - 49-годишен мъж от Търговище. Мъжът е брат на бивш полицейски началник и работи в охрана на Съдебната власт. Близки на пострадалите се притесняват, че случаят ще бъде потулен. Виновният за пътния инцидент мъж е дал положителна проба за алкохол. Взета му е и кръвна проба за химическо изследване, извършен е бил оглед на местопроизшествието. Междувременно се появиха коментари, че той не за първи път сяда зад волана след употреба на алкохол.", "date": "2018.11.05", "title": "Родители на пострадали при пътен инцидент младежи излизат на протест "}
{"url": "https://www.monitor.bg:443/bg/a/view/v-nu-jork-zapochva-procesyt-sreshtu-hoakin-gusman-el-chapo-148672", "text": "Мексиканецът Хоакин Гусман (Ел Чапо), ръководил четвърт век най-могъщия наркокартел в света и екстрадиран в САЩ през 2017 г. след две бягства в Мексико, ще бъде съден при засилени мерки за сигурност на процес, който започва днес в Ню Йорк. Според американските прокурори Ел Чапо - \"Дребосъка\", наричан така заради ниския си ръст, е най-могъщият наркотрафикант след колумбиеца Пабло Ескобар, убит през 1993 г. Ако 61-годишният Гусман бъде признат за виновен, присъдата може да е доживотна, предаде Франс прес. Той е обвинен, че от 1989 до 2014 г. е ръководил картела Синалоа, изпратил в САЩ над 154 тона кокаин и огромни количества хероин, метамфетамини и марихуана на стойност 14 милиарда долара. Изборът на съдебни заседатели се очаква да започне в понеделник сутринта при закрити врати, както става при процеси срещу най-опасните престъпници. Може би са получени заплахи, тъй като имената на съдебните заседатели ще се пазят в тайна и те всеки ден ще бъдат охранявани по пътя към съдебната зала. След около четиримесечно съдебно дирене журито ще трябва да реши дали събраните доказателства са достатъчни, за да бъде обявен Ел Чапо за виновен по 11-те обвинения срещу него, включително за трафик и продажба на наркотици, притежание на огнестрелни оръжия и пране на пари. Той не се признава за виновен. Ел Чапо не е обвинен в убийства, но според прокурорите има доказателства, че е поръчал да бъдат убити най-малко 37 души, допълва АФП.", "date": "2018.11.05", "title": "В Ню Йорк започва процесът срещу Хоакин Гусман - Ел Чапо"}
{"url": "https://www.monitor.bg:443/bg/a/view/kartografirat-genite-na-vsichki-vidove-na-zemjata-148674", "text": "Учени поставиха началото на голям проект за съставяне на карта на генетичния код на всички 1,5 милиона известни сложни вида на Земята, предаде Ройтерс. Инициативата се нарича \"Проект за земен биогеном\". Учените имат намерение да приключат работа по проекта за едно десетилетие. Очаква се той да струва 4,7 милиарда долара. В крайна сметка той ще доведе до създаването на \"нова основа за биологията\", благодарение на която ще се намират решения за опазване на биоразнообразието и на устойчивите човешки общества, разказва Харис Леуин, професор в Калифорнийския университет и ръководител на проекта. Според него картата, която ще бъде изготвена, ще бъде \"пътна карта и невероятен ресурс за нови открития, за разбирането на правилата на живота, за проникването в механизмите на еволюцията\". Картата освен това ще осигури \"нови подходи за съхраняването на редки и застрашени видове, както и на нови ресурси за учените в областта на медицината и селското стопанство\", допълва Леуин. Проектът бе представен в Лондон. Той ще привлече усилията на учени и ще включи изводите на изследователски проекти от целия свят. Той ще обхване например оглавяван от САЩ проект за декодиране на генетичния код на всички 66 000 гръбначни, както и китайски проект за декодиране на генома на 10 000 растения, а също така и инициативата на така наречения Глобален съюз за генома на мравката, поставил си за цел да декодира генома на около 200 мравки. Досега по-малко от 3500 сложни вида или едва 0,2 процента са с декодиран геном, като от тях под 100 са декодирани до така нареченото референтно ниво, което да е полезно на специалистите, за да научат нови неща от него. Според Леуин признаците за бързо намаляване на биоразнообразието и увеличаването на броя на видовете, които са застрашени или изчезнали, подчертава нуждата от проекта. \"Отчаяно се нуждаем от каталог на живота на нашата планета сега\", каза той. Проектът е следващата стъпка за биологията след \"Проекта човешки геном\", продължил 13 години и приключил през 2003 г. Този проект беше за изготвяне на карта на човешката ДНК и струваше 3 милиарда долара. Новият проект ще позволи на учените да извлекат от природата познания как да разработват нови лечения на инфекциозни болести, как да бъдат идентифицирани лекарства за забавяне на стареенето, как да се разработят нови подходи за прехрана на света или да се създадат нови биоматериали, смятат експертите.", "date": "2018.11.05", "title": "Картографират гените на всички видове на Земята"}
{"url": "https://www.monitor.bg:443/bg/a/view/jordan-conev-tozi-parlament-e-izcherpan-148673", "text": "Настоящият парламент е с изчерпан ресурс. Едва ли би могло да се създаде друг тип мнозинство и друг тип управление в рамките на това Народно събрание. Това заяви в ефира на Нова телевизия депутатът от ДПС Йордан Цонев. Според него трябва да се ускори демонтажът на настоящия управленски формат, защото управляващите не изпълняват реформи. \"Този тип управление ще доведе до предсрочни избори\", каза Цонев. Въпреки това той добави, че би подкрепил законопроекта на ГЕРБ за данъчната реформа в страната. \"Това са инструменти от нашата управленска програма и ние компромис с нея няма да направим\", даде да се разбере той и добави, че тя е актуализирана и разширена. Цонев изтъкна, че няма игри с кворума, защото той е парламентарен политически инструмент, с който се цели да се постигнат определени политически цели. Той подкрепи искането на майките на деца с увреждания за оставката на вицепремиера и лидер на НФСБ Валери Симеонов. Според Цонев той е един арогантен и циничен вицепремиер, който е срам за България. Депутатът от ДПС изтъкна още, че Симеонов може да бъде отстранен по точка осма от коалиционното споразумение между управляващите и \"Обединени патриоти\". \"Той е достатъчно циничен, за да разбере, че трябва да си подаде оставката\", стана ясно още от думите му. Той заяви, че искат оставката на всички министри, които са от \"Обединени патриоти\".", "date": "2018.11.05", "title": "Йордан Цонев: Този парламент е изчерпан"}
{"url": "https://www.monitor.bg:443/bg/a/view/trojna-dalavera-za-krychmarite-po-8-dekemvri-148654", "text": "Тройна ще е далаверата на кръчмари и хотелиери за идващия 8 декември. Празникът се пада в събота и студентите правят резервации още от четвъртъка, показа проверка на „Монитор“. Надпреварата за резервации започва още от началото на учебната година през октомври, когато студенти сформират групи и търсят оферти. В края на месеца повечето заведения, хотели и курорти вече са с изготвени предложения за учащите. За близо 20 дена повече от половината биват заети и някои остават без място за празнуване, коментират туроператорите. Минусът при изготвените оферти: празничните вечери, продължават до не по-късно от полунощ, защото се организират в ресторанта на хотела, а персоналът трябва да подготви закуската. И пийналите студенти търсят други заведения. стигат до макс 30 лв. на човек по курортите, а купонът продължава до сутринта. В куверта влиза салата, студено предястие, месен деликатес, както и напитка по избор (безалкохолно, водка или ракия, вода). Към поръчката може да се добавят топли предястия и сладки десерти. Най-търсени, казват от турагенциите, остават Банско, Боровец и Пампорово, тъй като предлагат най-много и изгодни оферти. По-малко търсени са СПА дестинациите, въпреки че услугите им са включени в крайната цена. В чужбина например за тях искат допълнително средно по 15 евро на ден. Големите групи за 8 декември имат предимство, за по-малко от 10 души компания агенциите вече не предлагат оферти. Общата сума, която ще бъде хвърлена за 3 дена, трудно излиза под 250 лв. Ако студентът реши да празнува по курортите, то 3 нощувки биха му стрували близо 160 лева и то само в случай, че са настанени по двама в стая. За тройна стая цената пада с до 10 лева. В повечето оферти към цената са включени закуски и празнична вечеря, а на места две вечери. От турагенциите съветват да се изпращат мейли със запитване, тъй като Някои агенции предлагат и организиран транспорт с луксозен автобус, който с 2 лв. повече. Двупосочният билет от София до Банско струва 32 лв. До Пампорово, трябва да изчакаме да се сформира група от 40 души, за да се организира транспорт. Със собствения автомобил пък ще трябва да приготвим отделно и пари за паркинг, които не са включени в офертите. В Боровец например паркингите са общо 10, но едва един от тях е безплатен. Най-евтино излиза в Пампорово, но само ако в стаи за двама спят трима. Цената за 2 нощувки стига до максимум 95 лева, а в нея е включен полупансион за целия престой. Единственият недостатък е, че офертите за курорта са малко и бързо се изчерпват именно заради ниските цени. излиза по-скъп. В Слънчев бряг нощувката е минимум 100 лв. Към цената са включени закуска, вечеря и специално участие на поп фолк изпълнителка. Цената ще се надуе обаче от разходите за транспорт. Двупосочният билет от София до Слънчев бряг струва близо 60 лв., а най-евтината оферта е за 40 лв., което отново е по-скъпо в сравнение с билетите до зимните курорти. На места се намират и далеч по-изгодни оферти за Черноморието - по 70 лева на човек. Те също са със закуска, празнична вечеря, както и парти с DJ в нощен клуб, където входът и една безалкохолна напитка са безплатни. Някои хотели предлагат и до 10% отстъпка при ранна резервация, направена до средата на ноември.", "date": "2018.11.05", "title": "Тройна далавера за кръчмарите по 8 декември"}
