{"url": "http://www.monitor.bg/a/view/4570-%D0%92-%D0%A1%D0%BB%D0%B8%D0%B2%D0%B5%D0%BD-%D1%80%D0%B0%D0%B6%D0%B4%D0%B0%D1%82-%D0%BD%D0%B0%D0%B9%D1%87%D0%B5%D1%81%D1%82%D0%BE-%D0%92%D0%B8%D0%B4%D0%B8%D0%BD-%D0%B5-%D1%81-%D0%BD%D0%B0%D0%B9%D0%BC%D0%B0%D0%BB%D0%BA%D0%BE-%D0%B1%D0%B5%D0%B1%D0%B5%D1%82%D0%B0/", "text": "Пращат бременните тийнейдръжки на семейни консултанти \n                    Жените в Сливен раждат най-често и най-рано, показват данни на Националния статистически институт (НСИ). В последните 7 години градът на стоте воеводи е първенец по брой новородени, като на всеки 1000 жители на областта се раждат по 12 деца. На другия полюс са видинчанки, където се раждат двойно по-малко деца на глава от населението. На всеки 1000 души в крайдунавския град са се родили 6 бебета, показват данни на статистическия институт. „Основна причина Сливен да е първенец по раждаемост е силната концентрация на ромско население, при което в повечето случаи в едно семейство има по три-четири деца, обясниха пред „Монитор“ социални работници, които отпускат помощи за новородени.\n\n \n\n\n                    ", "date": "2018.01.22", "title": "В Сливен раждат най-често, Видин е с най-малко бебета "}
{"url": "http://www.monitor.bg/a/view/17240-%D0%92%D0%B8%D0%B3%D0%B5%D0%BD%D0%B8%D0%BD-%D0%A1%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D1%81%D1%82%D0%B0%D0%B1%D0%B8%D0%BB%D0%BD%D0%BE%D1%81%D1%82-%D0%B2-%D1%86%D0%B5%D0%BB%D0%B8%D1%8F-%D0%95%D0%A1/", "text": "КОСАК също с работна група за бъдещето на съюза\n                    \n\n\n\n\n\n\n\n\n\n\n\n\n                    ", "date": "2018.01.22", "title": "Вигенин: Сигурността на Западните Балкани означава стабилност в целия ЕС"}
{"url": "http://www.monitor.bg/a/view/50819-%D0%92%D0%BE%D0%B4%D0%BE%D0%BB%D0%B0%D0%B7%D0%B8-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D1%8F%D0%B7%D0%BE%D0%B2%D0%B8%D1%80%D0%B5%D0%BD-%D0%B8%D0%B7%D0%BF%D1%83%D1%81%D0%BA%D0%B0%D1%82%D0%B5%D0%BB/", "text": "Водолази ремонтрат язовирен изпускател на водоем край великотърновското село Миндя. Това се наложи след като неизвестни вандали счупили клапана само месец и половина след неговото монтиране. След извънредния и спешен ремонт, сега язовирът вече не е рисков. От общината във Велико Търново съобщиха, че заради тежката метеорологична обстановка е възложено на кметовете и кметските наместници да следят нивата на водата в 18-те общински язовира. Засега вдоемите са с нормални и безопасни количества и не се налага тяхното принудително изпускане. Още преди началото на зимния сезон всеки от язовирите е огледан и не са констатирани неизпарвонси, които да могат да доведат до рискове от наводнения.", "date": "2018.01.22", "title": "Водолази ремонтират  язовирен изпускател"}
{"url": "http://www.monitor.bg/a/view/86809-%D0%9D%D0%B0%D0%BF%D1%80%D0%B5%D0%B4%D1%8A%D0%BA%D1%8A%D1%82-%D0%BF%D0%BE-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D1%89%D0%B5-%D0%B5-%D0%BE%D1%81%D0%BD%D0%BE%D0%B2%D0%BD%D0%B0-%D1%82%D0%B5%D0%BC%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Институциализирането на Европейската прокуратура ще е основна тема в София на предстоящия неформален Съвет „Правосъдие и вътрешни работи“, заяви министърът на правосъдието Цецка Цачева по време на работен обяд със заместник-председателя на ЕК комисия Франс Тимерманс днес.\nНапредъкът за възможно най-бърз старт на Службата на европейския прокурор, както и изграждането на отношенията с партньорските институции и служби, с неучастващите държави членки и с трети страни, е приоритетен за Българското председателство, каза още Цачева. Тя акцентира и върху развитието на електронното правосъдие. По думите й целта на Българското председателство в тази област е улесняване на сътрудничеството между компетентните органи на държавите членки и повишаване ефективността на съдебните производства. „По този начин не само ще гарантираме по-висока степен на сигурност за гражданите, но и ще се подобри достъпът им до правосъдие. Радваме се, че по време на неформалния Съвет в края на тази седмицата комисар Вера Юрова ще представи и предложението на Комисията на ЕК по отношение на електронните доказателства“.\nМинистър Цачева допълни още, че за Българското председателство в област „Правосъдие“ е от ключово значение осигуряването на ефективно, бързо и справедливо правосъдие по граждански и наказателни дела, основано на взаимното доверие в правните системи на държавите членки. „България с интерес очаква новите предложения на ЕК в гражданскоправната и наказателноправната сфера, както и законодателния пакет в областта на дружественото право. В рамките на Председателството ще се стремим към водене на интензивни преговори и намиране на решения, отстояващи интересите на европейските граждани“, отбеляза правосъдният министър.\nПо думите й  преодоляването на съществуващите различия в законодателните рамки на държавите членки по различните теми, осигуряването на оперативните нужди на разследващите и правосъдните органи, като се отчита и съществуващата практика на Съда на Европейския съюз, ще бъдат безспорно предизвикателство Българското председателство.\nФранс Тимерманс и Цецка Цачева се обединиха около мнението, че е необходимо максимално сближаване на позициите на държавите-членки по Регламент Брюксел ІІа, отнасящ се до признаването и изпълнението на решения по брачни въпроси, родителската отговорност, и международното отвличане на дела от родител.\nТимерманс и Цачева се обединиха около твърдата си позиция относно необходимостта от прилагането на Истанбулската конвенция, като еврокомисарят заяви, че ще направи необходимото в подкрепа на усилията на българското правителство за ратифициране на конвенцията.  \n                    ", "date": "2018.01.22", "title": "Напредъкът по изграждането на Европейска прокуратура ще е основна тема в София"}
{"url": "http://www.monitor.bg/a/view/905-%D0%91%D0%BE%D1%80%D0%B8%D1%81%D0%BE%D0%B2-%D0%BE%D0%B1%D1%81%D1%8A%D0%B4%D0%B8-%D1%81-%D0%A2%D0%B8%D0%BC%D0%B5%D1%80%D0%BC%D0%B0%D0%BD%D1%81-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "Премиерът му обеща да ратифицираме Истанбулската конвенция\n                    Премиерът Бойко Борисов се срещна и с зам.-шефа на ЕК Франс Тимерманс. Двамата разговаряха за приоритетите на БГ председателство на ЕС, а Тимерманс бил убеден, че ще положим нужните усилия. Широко обсъждана била темата за европерспективата за Западните Балкани. Борисов и Тимерманс се обединили около мнението,че стабилността на региона е от ключово значение за цяла Европа и затова е важно те да получат ясен европейски път на приобщаване. Борисов подчертал и значението на свързаността на Западните Балкани чрез инфраструктурните проекти, които ще дадат тласък в икономическото и културното развитие на страните и тяхната връзка с Европа.Премиерът отбелязал пред Тимерманс, че като председател България ще търси съгласие по всички теми, включително и за миграцията, отношенията ЕС-Турция, цифровизацията, Брекзит и ще работи за единството на ЕС. Борисов отново уверил., че ще положи необходимите усилия да ратифицираме Истанбулската конвенция. \n\n\n                    ", "date": "2018.01.22", "title": " Борисов обсъди с Тимерманс Западните Балкани"}
{"url": "http://www.monitor.bg/a/view/52554-%D0%A0%D1%83%D1%81%D0%B5-%D0%B2-%D0%BF%D1%80%D0%B5%D0%B4%D0%B5%D0%BF%D0%B8%D0%B4%D0%B5%D0%BC%D0%B8%D1%87%D0%BD%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0/", "text": "\n                    Русе е в предепидемична обстановка. Заболеваемостта е достигнала 212 на 10 000 души, съобщи директорът на Регионалната здравна инспекция д-р Маргарита Николова.\n\nПри тези стойности грипна епидемия не може да бъде обявена, бе решено на днешното заседание на Регионалното оперативно бюро за борба с грипа и острите респираторни заболявания. За да стане това, заболеваемостта трябва да е 250 на 10 000 души, обясни д-р Николова.\n\nВ нито едно училище в областта няма над 30 процента отсъстващи ученици, така че грипна ваканция засега не се очертава. При драстично повишение на заболеваемостта в определено школо, макар и да няма обявена грипна епидемия, е възможно учебните занятия да бъдат прекратени за няколко дни.\n\nПет са доказаните случаи на грип в Русе. Четири от тях са от група А, а един от група В. На 7 декември м.г. за първи път през този сезон бе регистриран вирусът от типа А /H1N1/ или т.н. свински грип. От него заболя 46-годишна жена. За първи път през този сезон, също в Русе, бе доказан и грип от щам „Хонконг“. След това при 78-годишна пациентка бе установен грип от щам „Ямагата“.\n                    ", "date": "2018.01.22", "title": "Русе в предепидемична  обстановка"}
{"url": "http://www.monitor.bg/a/view/76616-%D0%93%D1%80%D0%B8%D0%BF%D0%BD%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B2-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4-%D0%A2%D1%80%D1%8F%D0%B2%D0%BD%D0%B0-%D0%B8-%D0%94%D1%80%D1%8F%D0%BD%D0%BE%D0%B2%D0%BE/", "text": "\n                    Грипна епидемия в още три общини се обявява от утре. Това са Димитровград, Трявня и Дряново, съобщиха от Министерството на здравеопазването. Така от утре до петък няма да се учи в Трявна и Дряново.\n\nГрипна епидемия в Димитровград е обявена от 23 до 28 януари.\n\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации.\n\nРусенска област пък е в предепидемичен период. От днес се отменя грипната епидемия на територията на Пернишка област.\n\nКартината е динамична, като Регионалните здравни инспекции следят епидемичните показатели и предприемат незабавни мерки.\n\n \n                    ", "date": "2018.01.22", "title": "Грипна епидемия в Димитровград, Трявна и Дряново"}
{"url": "http://www.monitor.bg/a/view/79546-%D0%A1%D0%B8%D0%BD%D0%BE%D0%B4%D1%8A%D1%82-%D0%B8%D1%81%D0%BA%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B4%D0%B0-%D0%BD%D0%B5-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0-%D0%98%D1%81%D1%82%D0%B0%D0%BD%D0%B1%D1%83%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F/", "text": "\n                    Заради страх да не бъде узаконен третият пол, Синодът скочи срещу Истанбулската конвенция и поиска парламентът да не я ратифицира.От Синодалната палата заявяват, че са против „въвеждането чрез Истанбулската конвенция на понятия, несъвместими с българския обществен ред, непознати в националната ни правна система, както и срещу прокарването на идеи, несъвместими с   вярата на Светата православна църква”, се каза в становище на синода до Народното събрание. По-нататък от Синодалната палата заявяват, че не е приемливо такъв документ да се внася за обсъждане  иподписване, след като няма обяснителен доклад към него.След това  Синодът разсъдава върху понятието „gender” и стига до извода, че този термин „сам по себе си е проблем и буди категорично възражение, защото полът е биологично детерминиран – мъж и жена, а не е въпрос на самоопределяне”. БПЦ не приема узаконяването на категории като „джендър”, „джендърна идентичност”, полът като „социално изградени роли”, „джендърно разбиране”, „нестериотипни джендърни роли” и пр., категорични са от Светия синод. По-нататък архиереите закльчават, че „Българският парламент с позицията си по Истанбулската конвенция ще даде ясен знак дали се вслушва в гласа на народа или в други гласове. И дали  защитава теории, продукт на социалното инженерство и които засягат фундамента на обществото – човекът, неговата вяра, семейство и нравствени ценности”.  \n\n\n                    ", "date": "2018.01.22", "title": "Синодът иска парламентът да не ратифицира Истанбулската конвенция "}
{"url": "http://www.monitor.bg/a/view/8818-%D0%A2%D1%8A%D1%80%D0%BD%D0%BE%D0%B2%D0%B5%D1%86-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D1%8A%D1%80%D0%B2%D0%BE%D1%82%D0%BE-%D1%81%D0%B8%D1%80%D0%B5%D0%BD%D0%B5-%D1%81-%D1%82%D1%80%D1%8E%D1%84%D0%B5%D0%BB%D0%B8/", "text": "Регистрацията на продукта му е отнела 3 години\n                    Първото сирене с трюфели в света е дело на шеф-готвача от един от търновските ресторанти Станимир Радичев.\n\nТой обясни за „Монитор“, че идеята му дошла след почерпка за късмет, организирана от един от приятелите му в ресторанта, където работи готвачът. По време на събирането той я споделя с друг от познатите си, занимаващ се с отглеждане на кози. Същият му обещава 100 л козе мляко, за\n\n\n\nТрети сътрапезник, донесъл трюфели за гощавката, също поема ангажимента да достави други за новия продукт.\n\n„Минаха обаче 2 седмици и нито трюфели ми донесоха, нито мляко, и колегите започнаха да се шегуват, кога ще могат да хапнат от новото сирене, което съм замислил“, разказва с насмешка Радичев. След още толкова време обещаните трюфели и мляко били донесени и той прави първия си опит при един дядо в близко село до Велико Търново, който имал малка мандра. Това се случва преди около 3 години и половина. Първата партида сирене, той прибира да зрее в хладилниците в ресторанта, където работи, но\n\n\n\nНе го оставя обаче да втасва цели 2 месеца и го вкусва. Явно не остава доволен, защото решава да опита отново.\n\n„Купих колкото трюфели ми трябваха, приятелят ми, който отглежда кози, ми подари още 100 литра мляко, но и вторият ми опит не ми се получи. Чак на четвъртия път установих, че става добре. Клиентите в ресторанта харесаха сиренето с трюфелите и не само си го поръчваха, а и искаха да си купуват и за вкъщи. Започнах да предлагам и на колеги готвачи и малки магазини, но всички искаха документи. За това тръгнах да търся мандра, където да правят сиренето. Всички обаче ме питаха по колко тона ще искам на месец.\n\n\n\nИмаше се и всичките документи за нея, но свърши бързо. След това нямаше козе мляко“, разказва изобретателят. Затова, докато чака до април козите пак да почната да дават, заквасва и една партида краве сирене с трюфели. „Харесаха го и него, но основното ми производство си остава с козе мляко“, добавя Радичев. Не след дълго той прави и рецепта и за сирене с манатарки.\n\nПатентоването на изобретението му трае 3 години. На провеждащата се сега „Зелена седмица“ в Берлин сиренето с трюфели на готвача от Старата столица се радва на голям интерес сред германските посетители на панаира.\n                    ", "date": "2018.01.22", "title": "Търновец направи първото сирене с трюфели"}
{"url": "http://www.monitor.bg/a/view/9650-%D0%A2%D0%B8%D1%80%D0%B0%D0%B4%D0%B6%D0%B8%D1%8F-%D1%83%D0%B4%D0%B0%D1%80%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%D1%81-%D0%BB%D0%BE%D1%81%D1%82/", "text": "\n                    Тираджия от Беларус удари български полицай с лост в главата и ще бъде изправен на съд по бързата процедура. В неделя около 12,30 ч. на пътя в прохода Хаинбоаз, патрул на търновската полиция опитал да спре тир с чужда регистрация. Водачът му обаче, отказал да се подчини на полицейските разпореждания и на подадените светлинни и звукови сигнали и се опитал да им избяга. Но за негово нещастие спукал гума и бил принуден да спре. Въпреки това обаче той отказал да излезе от кабината на камиона и се залостил вътре. Отказал да даде и документите си за самоличност, както и да каже каква стока превозва и закъде. Докато полицаите го убеждавали да излезе доброволно навън и да им съдейства, белорусинът внезапно отворил вратата и изскочил с железен лост в ръката, с който фраснал единия униформен служител в главата.\n\nКолегата на пострадалия подал сигнал на тел. 112. на мястото дошли още полицаи и с тяхна помощ тираджията бил арестуван. 38-годишният Д.С. е задържан за срок до 24 часа по Закона за МВР. При задържането той също оказал яростна ъпротива на оргните на реда. Категорично отказал да даде и проба за алкохол н място, както и кръвна проба впоследствие. Пострадалият полицай е откаран в болницата във Велико Търново, където след прегледа е настанен за лечение в отделението по неврохирургия с фрактура на ръката. По случая е образувано бързо полицейско производство.\n                    ", "date": "2018.01.22", "title": "Тираджия удари  полицай с лост"}
{"url": "http://www.monitor.bg/a/view/80978-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%BC%D1%8A%D1%80%D1%82%D0%B2%D0%BE-%D0%BF%D0%B8%D1%8F%D0%BD%D0%B0-%D0%B1%D0%B0%D0%B1%D0%B0-%D0%B4%D0%B0-%D0%BB%D0%B5%D0%B6%D0%B8-%D0%B4%D0%BE-%D0%B2%D1%8A%D0%BD%D1%88%D0%B5%D0%BD-%D0%BA%D0%BB%D0%BE%D0%B7%D0%B5%D1%82-%D0%B2-%D0%94%D1%83%D0%BF%D0%BD%D0%B8%D1%88%D0%BA%D0%BE/", "text": "\n                    Съседи откриха мъртво пияна 82-годишна баба да лежи до външната тоалетна на дома си в Дупнишко. Инцидентът е регистриран през почивните дни, когато е подаден сигнал на телефон 112 сигнал. На място веднага пристигнал екип на Спешен център, който открил възрастната жена премръзнала. Веднага бабата била транспортирана до здравното заведение в града. След като й включили системи бабата се съвзела и веднага поискала да се прибере при съпруга си. Тя обяснила, че решили да се почерпят с половинката си, но от чашка на чашка загубили мярката. Така се стигнало и до нейното падане до външната тоалетна.\n\n„Чухме, че бабата направо е хукнала към дома си, за да види в какво състояние е съпругът й. Хората се обичали много и за първи път му отпуснали края. Едва ли са имали такъв махмурлук и на млади години“, шегуваха се работещи в здравното заведение.\n\nОт там уточняват, че като по чудо бабата се е разминала без сериозни здравословни проблеми след стабилната почерпка със съпруга й.\n                    ", "date": "2018.01.22", "title": "Намериха мъртво пияна баба да лежи до външен клозет в Дупнишко"}
{"url": "http://www.monitor.bg/a/view/9454-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B3%D0%BB%D0%BE%D0%B1%D1%8F%D0%B2%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE/", "text": "\n                    Започват преговорите между лидерите на трите големи партии в Германия – ХДС, ХСС и ГСДП за съставяне на правителство.Това става след като вчера германската социалдемократическа партия /ГСДП/ даде зелена светлина за започването на официални коалиционни преговори с блока ХДС/ХСС на канцлера Ангела Меркел. На провеждащия се в Бон конгрес 362 от 642 делегати гласуваха за започването на консултациите с консерваторите. 279 делегати гласуваха против новата „голяма коалиция“, както в Германия наричат съвместното управление на двете най-големи политически сили ХДС/ХСС с ГСДП. Има само 1 въздържал се при гласуването. Тъй като имаше малък проблем при преброяването, гласуването се осъществяваше с вдигане на ръка, членът на президиума на ГСДП Хайко Маас взе решение за повторно преброяване на гласовете. Председателят на ГСПД Мартин Шулц заяви, че очаква трудни преговори за съставяне на управляваща коалиция. „Партиите, влизащи в коалицията, трябва да се подготвят, че преговорите ще бъдат толкова трудни, колкото и сондиращите консултации“, каза той.Сондиращите преговори трябва да продължат, по план, 5 дни, но в последния ден на консултациите страните преговаряха в течение на около 25 часа.Ангела Меркел се надява преговорите да приключат до средата на февруари. Но дори и тогава, ако страните се договорят за коалиционно споразумение, последната дума отново ще имат социалдемократите. Над 440 хиляди членове на ГСДП трябва да заявят своето мнение относно споразумението. За организирането и провеждането на гласуване ще отидат най-малко още три седмици. Така че новото правителство най-вероятно ще стане факт през април или средата на март.\n\n\n                    ", "date": "2018.01.22", "title": "Германия сглобява правителство "}
{"url": "http://www.monitor.bg/a/view/84276-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-22-%D1%8F%D0%BD%D1%83%D0%B0%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    \n\n \nПровокационен ден. Подхождайте много внимателно към свои и чужди тайни. Това, което изкоментирате може да се обърне против вас и да стане причина за проблеми и усложнения във връзките. Желанието да се похвалите ще ви изиграе лош номер, а едно лъжа ще задълбочи проблема. Родените в първата декада са в неблагоприятна служебна и здравословна позиция. Отсъствието ви ще позволи на конкурентите ви да се окопаят. Повишава се рискът от кризисни ситуации. Днес и утре не вадете зъб.\n\n\n\n\n\n\n\n\n\n\n\n\n \n\n\n\nДенят е силен за хората, които владят вербалната комуникация и са в състояние да наложат мислите си и светогледа си над околните. Ако се явите добре подготвени и изложите перфектно тезата си ще спечелите всяка битка и ще привлечете последователи. Моментът е добър за сформиране на нов екип и участия в нова група по интереси. Каквото си пожелаете с голяма вероятност ще се сбъдне. Мислете позитивно, денят сбъдва благите пожелания, другите се връщат като бумерант. Днес и утре е добре за бъбречни трансплантации.\n\n\n\n\n\n\n\n\n\n\n\n \n\n\n\nНе бързайте, идете към обед на важните за деня срещи и мероприятия. Проверявайте всички информации и факти в интересуващата ви посока. Колкото и да не ви се вярва днес една лъжа носи простудно заболяване. Ще имате успех в такива начинания, които са поставени на справедлива и взаимно изгодна основа. Там, където има желание да се действа манипулативно и изнудващо отношенията ще се пропукат. Започвайте само такива дела, които ще приключите за няколко дни. Долготрайните проекти ще зациклят.\n\n\n\n\n\n\n\n\n\n\n\n \n\n\n\nТежък и неблагоприятен дан за инициативите на родените до 1 юли. Все нещо ще се обърка и ще ви вкара в неприятни положения на избор. Внимавайте в праказките. Колкото по-малко споделяте, толкова по-добре. Дори и жестовете трябва да са премерени, за да не дават повод за атака и агресия. Каквото кажете ще се сбъдне, каквото си пожелаете ще се случи и дано после не ви се иска да се отръвете от него или нея. Вероятни са здравословни проблеми във връзка с главата. В пряк и в преносен смисъл си патите от нея.\n\n\n\n\n\n\n\n\n\n\n\n \n\n\n\nНавлизате в силен тридневен период. Днешните ви разговори ще се развиват успешно за вас, ще привличат съмишленици и нови клиенти. Ще успеете да измъкнете нужната ви информация от хората, готови да се похвалят и привлекат вниманието към себе си. Помолете се, днес молитвите се сбъдват. Лош знак е, ако се счупи нещо. Не си подреждайте документацията, не изхвърляйте квитанции и бележки в кошчето. Всяка бележка и информация е ценна за вас или за този който я намери и узнае.\n\n\n\n\n\n\n\n\n\n\n\n \n\n\n\nНавлизаме в деня на петела, в който ще ни залива важна информация. Дано успеете да отсеете важното и актуалното за вас и за бъдещата ви дейност. Ако водите разговори, оставете другият да се изказва и приказва, а вие задавайте провокиращи въпроси. Информацията днес тече от знаещите към можещите да се възползват от нея. Бъдете дискретни, не разгласявайте свои и чужди тайни, особено ако с това ще навредите на нечий имидж. Бумерънгът на съдбата ще се върне. Ако се налага нещо да делите нека е справедливо.\n\n\n\n\n\n\n\n\n\n\n\n \n\n\n\nТежък и рисков ден за родените в първата декада. ще бъдете провокирани към споделяне. Приятели и конкуренти ще опитват да измъкнат от вас тайни и сведения. Не бъдете многословни и не започвайте нови инициативи, ако резултатът от тях ще се види след месеци. В момента ще успяват и потръгват кроткосрочните програми с бърза възвръщаемост на пари, средства и усилия. Добре е да се купуват продукти и стоки, които бързо ще се използват. Не сключвайте нови трудови договори точно днес. Пазете очите и не вдигайте тежко.\n\n\n\n\n\n\n\n\n\n\n\n \n\n\n\nДен за благопожелания. Действа магията на словото. Пожелайте си нещо с цялата си душа и то ще се сбъдне. Не вредете. Прочистете мислите си от негативизма, за да не се разболеете. Предприетото в момента ще получи юридическо и финансово обезпечение и ще донесе ползи до няколко дни. Не е ден за празни приказки. Всяка дума ще тежи на мястото си и ще работи за този, който и знае цената. Опитайте да предразположите с усмивки и подаръци тези, с които ще преговаряте. Сънищата ви са пророчески и ще се сбъднат.\n\n\n\n\n\n\n\n\n\n\n\n \n\n\n\nРодените в първата декада ще имат полза от всяка своя инициатива, ще получават подкрепа и услуга за всеки жест, който направят. В най-силна позиция са родените-оратори, тези които могат с няколко приказки да ти разтворят душата и портмонето, а може би и банковата сметка. Може да уговорите успешна поръчка и доставка и да се спазарите за отстъпки от цени на стоки и услуги. Започнатото днес още утре ще даде плодове и ще позволи да сключите много успешен договор. Бъдете внимателни, оглеждат ви, преценяват ви.\n\n\n\n\n\n\n\n\n\n\n\n \n\n\n\nДен на малки и големи предателства, някои от които ще стават съвсем случайно и ненарочно. Затворете си устата, не коментирайте свои и чужди тайни, ако не искате да пострадат връзките, положението ви на работното място и в обществото. Не давайте излишни обяснения и по-добре замълчете отколкото да излъжете. Ако забравите документи и записки, бъдете сигурни, че ще се използват срещу вас. Не упълномощавайте друг да се грижи за делата и парите ви. Каквото се оплете трудно ще се разплете и оправи. Не вадете зъб по възможност.\n\n\n\n\n\n\n\n\n\n\n\n \n\n\n\nСпазвайте закона и предписанията и всичко ще е наред. Намерете тихо и спокойно място и си пожелайте нещо на глас. Този ден сбъдва благите пожеления, но не и тези, които навреждат на друг. Може да работите много и извънредно и да поемете допълнителни задачи, но в приказките бъдете много внимателни и оскъдни. Днес е добре да надваш ухо, а не да отваряш уста. Всичко, което научите ще ви влезе в работа, а това което споделите ще се използва веднага от друг. Помислете дали сте склонни нещо да загубите и да пожертвате.\n\n\n\n\n\n\n\n\n\n\n\n \n\n\n\nПомолете се и си пожелайте нещо на глас. Ден на вербалната магия и на хората, които знаят да работят със словото. Ако сте сигурни в думите си, спорете и влезте в преговори. Но ако се чувствате неподготвени и рискувате да издадете свои и чужди тайни, по добре се оттеглете и замълчете. Ще се проверяват връзките ви на опън и натиск, ще бъдем тествани за лоялност към шефове и бизнес програми. Не се разпилявайте, не си подреждайте бюрто, не изхвърляйте в кошчето компрометиращи материали. Ще изживеете някакво приключение.\n\n\n\n\n\n\n\n\n\n\n\n \n\n\n\nЛичната ви година е седмица. Тя носи двоен отлив на възможности и енергия, изисква усилия, за да се излезе от старата, вредна, пречеща и стягаща ви среда и да се търси нова ратота, нов дом и нова връзка. Изискванията ви се повишават, но и другите ще искат повече от вас. През 2019 ви чакат победи и постижения, израстване в службата и материлни блага.\n\nРодените днес предиобед имат опасност от обсебване и пристрастяване. Животът ще изисква от тях да пазят тайни. Някои може да имат проблеми с говори и слуха. От малки ги приучвайте да бъдат самостоятелни и да не се доверяват прекалено.\n\nЗаченатите днес ще имат ярък и действен живот, но с опасности при пътувания. Ще обучават и наставляват другите, ще лекуват и определят пътя, по който ще се върви.\n                    ", "date": "2018.01.22", "title": "Хороскоп за 22 януари – понеделник"}
{"url": "http://www.monitor.bg/a/view/88911-%D0%A1%D1%8A%D0%B4%D1%8F%D1%82-%D0%A8%D0%B0%D0%BA%D0%B8%D1%80%D0%B0-%D0%B7%D0%B0-%D0%B4%D0%B0%D0%BD%D1%8A%D1%87%D0%BD%D0%B0-%D0%B8%D0%B7%D0%BC%D0%B0%D0%BC%D0%B0/", "text": "\n                    Испанските данъчни служби погнаха латино дивата Шакира за измама, предаде в. La Vanguardia. Институцията настоява красавицата с колумбийски корени да бъде подложена на съдебно преследване заради неплатени данъци през периода 2011 - 2014 г. Службите настояват, че като гражданка на Испания, 40-годишната певица трябва да декларира доходите си, спечелини по цял свят, от въпросния период. Властите ще вземат решение дали да започнат съдебно преследване и ако бъде призната за виновна, изпълнителката на Me Enamoré ще смени роклите със затворническа униформа за две години. Според La Vanguardia, запознати източници с аферата издават, че са укрити десетки милиони евро. Близки до звездата пък уверяват, че има разминаване в техническия процес и Шакира е готова да реши проблема. Нейният адвокат Езекиъл Камерини заяви пред сайта El Confidencial, че певицата е живяла в Барселона, но трябва да се има предвид, че „като международен артист тя е живяла на много места заради професионалното си развитие и е изпълнявала стриктно законите навсякъде, където е била“. \n\n\n                    ", "date": "2018.01.22", "title": "Съдят Шакира за данъчна измама"}
{"url": "http://www.monitor.bg/a/view/37849-%D0%92%D0%B8%D0%BA%D0%B8-%D0%A2%D0%BE%D0%BC%D0%BE%D0%B2%D0%B0-%D1%81%D0%B5-%D1%81%D0%BF%D1%80%D0%B8%D1%8F%D1%82%D0%B5%D0%BB%D0%B8-%D1%81-%D0%BA%D1%80%D0%BE%D0%BA%D0%BE%D0%B4%D0%B8%D0%BB%D1%87%D0%B5/", "text": "\n                    Първата ни ракета при жените Виктория Томова си намери нови приятели в Австралия. Най-добрата българска тенисистка в момента, която приключи участието си в първия за годината турнир от Големия шлем, публикува любопитни снимки в „Инстаграм”.\n\nНа едната от тях Вики държи в ръцете си малко крокодилче, а на другата се усмихва до бебе кенгуру. \"Срещнах някои нови приятели тук в Австралия\", написа тя в социалната мрежа.\n\nПреди седмица Виктория, която е 139-а в световната ранглиста, изигра първия си мач в основна схема на турнир от Големия шлем. След като четири пъти тя загуби в третия кръг на квалификациите, този път имаше късмет и влезе в схемата на Australian Open като \"щастлива губеща\". Томова допусна тежка загуба от американката Никол Гибс в първия кръг на турнира, но стана първата българка с дебют в Големия шлем от 2006 г., когато Цветана Пиронкова направи това и то отново в Австралия. Миналата година Вики игра за първи път в основна схема на турнир на WTA, като успя да запише и първата си победа на това ниво.\n\nЗа 2018 г. Томова отново ще получи финансова подкрепа от Фонда за развитие на турнирите от Големия шлем. Програмата е финансирана от организаторите на четирите най-престижни надпревари в тениса и се администрира от ITF.\n                    ", "date": "2018.01.22", "title": "Вики Томова се сприятели с крокодилче"}
{"url": "http://www.monitor.bg/a/view/89509-%D0%9A%D0%B5%D1%80%D0%B0%D0%BB%D0%B0-%D0%91%D0%BB%D0%B0%D1%81%D1%82%D1%8A%D1%80%D1%81-%D0%B3%D0%BE%D0%BD%D0%B8-%D0%91%D0%B5%D1%80%D0%B1%D0%B0%D1%82%D0%BE%D0%B2-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE/", "text": "Индийците бесни от постоянните му контузии\n                    Индийската одисея на Димитър Бербатов най-вероятно ще приключи предсрочно, пишат тамошните медии. Причината е, че шефовете на „Керала Бластърс“ обмислят да прекратят договора на голямата си звезда, която за техен ужас се превърна и в огромно и скъпоструващо разочарование.Ръководството на индийския тим е силно разочаровано от скъпата си покупка. От началото на сезона Бербо е взел участие в само 4 мача, като постоянно се оплаква от контузии. Първоначално той започна като централен нападател, но по-късно бе преквалифициран на халф. Въпреки това бившият капитан на националния отбор разочарова с изявите си, като не успя да вкара нито един гол. Това доведе и до треньорска рокада - на мястото на Рене Мюленстийн дойде Дейвид Джеймс, но резултатите отново липсват.Според Sportskeeda ръководството на „Керала“ обмисля възможността да се раздели с Бербатов още този месец, когато е трансферният прозорец в Индия. Така ще бъде освободено място за друг чужденец, който да бъде по-полезен за клуба. Срещу българина има сериозно недоволство и от феновете. Под всяка негова публикация индийски запалянковци на „Керала“ негодуват и определят престоя му в Индия като ваканция.Бербатов замина за Индия в средата на ноември, превръщайки се в най-скъпоплатения футболист на тима. За два месеца престой той ще прибере 1 милион долара, или по около 250 000 долара за всеки мач, в който се появява на терена. Слабите изяви на Бербо се отразиха и на формата на „Керала“. Въпреки че преди старта на шампионата нагласите бяха за титла, отборът показва слаби игри и в момента е на седмото място в класирането. В последния мач „бластърите“ паднаха с 1:2 като домакини на „Гоя“, а българинът отново не игра заради контузия. Преди дни публично недоволство срещу него имаше и от младите играчи в „Керала“, които го обвиниха в нежелание за контакт със съотборниците и изолираност.\n\n\n                    ", "date": "2018.01.22", "title": "“Керала Бластърс“ гони Бербатов предсрочно"}
{"url": "http://www.monitor.bg/a/view/85648-%D0%AE%D0%B2%D0%B5%D0%BD%D1%82%D1%83%D1%81-%D0%BF%D1%80%D0%B8%D0%B1%D0%B8%D1%80%D0%B0-%D0%91%D0%B0%D0%BB%D0%BE%D1%82%D0%B5%D0%BB%D0%B8-%D0%BE%D1%82-%D0%BB%D1%8F%D1%82%D0%BE%D1%82%D0%BE/", "text": "\n                    Ексцентричният нападател на “Ница” Марио Балотели на практика се е договорил с “Ювентус” и ще премине като свободен агент в италианския шампион през лятото. Информацията е на британския таблоид \"Сън\", а в основата на този изненадващ трансфер е агентът на играча Мино Райола. Бившият нападател на “Интер”, “Манчестър Сити”, “Милан” и “Ливърпул” показва постоянство във Франция, а през този сезон вече има 18 гола в 23 мача за “Ница” във всички турнири. Вече е подготвен петгодишен договор за Балотели с примамлив бонус за самия играч. В “Ювентус” се специалисти по привличането на свободни агенти, като \"бианконерите\" се надяват през лятото да вземат по подобен начин и халфа на “Ливърпул” Емре Джан. На Балотели била обещана значима роля в “Юве”, а лично Джиджи Буфон се е обявил в подкрепа на този трансфер.\n                    ", "date": "2018.01.22", "title": "“Ювентус“ прибира Балотели от лятото"}
{"url": "http://www.monitor.bg/a/view/75921-%D0%A0%D0%B5%D0%B0%D0%BB-%D0%B8-%D0%91%D0%B0%D1%80%D1%81%D0%B0-%D0%B3%D0%B0%D0%B7%D1%8F%D1%82-%D1%80%D0%B0%D0%B7%D0%B1%D0%B8%D1%85%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D0%A0%D0%BE%D0%BD%D0%B0%D0%BB%D0%B4%D0%BE/", "text": "\n                    \n                                        Испанските колоси „Реал“ (Мадрид) и „Барселона“ записаха разгромни победи в мачовете си от 20-ия кръг на Примера дивисион. Тимът на Зинедин Зидан най-накрая зарадва феновете си с добра игра, размазвайки със 7:1 „Депортиво“ (Ла Коруня). Точни за домакините бяха Начо Фернандес (32 и 88), Гарет Бейл (42 и 59), Лука Модрич (68) и Кристиано Роналдо (78 и 83). Именно португалската суперзвезда на „Реал“ пък бе в центъра на вниманието с поредната си впечатляваща демонстрация на суетност. Носителят на „Златната топка“ получи аркада на лицето след сблъсък със съперник и трябваше да получи медицинска помощ. Още преди лекарите да избършат кръвта обаче Роналдо поиска и веднага получи на терена мобилен телефон, за да се снима и да види лично пораженията. След фотосесията голаджията доигра мача.Успехът на „Реал“ обаче не успя да съкрати разликата с лидера „Барселона“, който разби с 5:0 „Севиля“ след голове на Иван Ракитич (59), Лионел Меси (64 и 80) и Луис Суарес (69 и 90). Така каталунците вече водят с 11 точки пред втория “Атлетико” и с 19 пред шампиона “Реал“, който е с мач по-малко.\n                    \n                                    ", "date": "2018.01.22", "title": "“Реал“ и „Барса“ газят, разбиха главата на Роналдо"}
{"url": "http://www.monitor.bg/a/view/71338-%D0%9F%D0%A1%D0%96-%D1%81-%D0%B2%D1%82%D0%BE%D1%80%D0%B0-%D0%B7%D0%B0%D0%B3%D1%83%D0%B1%D0%B0-%D0%B7%D0%B0-%D1%81%D0%B5%D0%B7%D0%BE%D0%BD%D0%B0/", "text": "\n                    Френският колос ПСЖ записа втора шампионатна загуба този сезон. В мач от 22-рия кръг на Лига 1 столичани паднаха с 1:2 в гостуването си на „Лион“ след драматичен гол в 94-ата минута. Тимът на Унай Емери беше без голямата си звезда Неймар, който се възстановява от травма и на негово място игра Анхел ди Мария. Поражението до голяма степен бе предопределено и от директния червен картон, който Даниел Алвеш получи в 57-ата минута.Добрата новина за ПСЖ пък е късметът, който на два пъти извади Килиан Мбапе. В рамките на няколко минути той получи два удара в главата. След втория младокът бе изнесен на носилка и принудително заменен. Съмненията бяха за тежка травма, но от лекарския щаб успокоиха, след прегледите в болница състоянието на Мбапе е добро и той ще се възстановява само няколко дни.След успеха в дербито „Лион“ се върна на второто място с 48 точки. ПСЖ пък остава лидер с 56 т.\n\n\n                    ", "date": "2018.01.22", "title": "ПСЖ с втора загуба за сезона"}
{"url": "http://www.monitor.bg/a/view/14721-%D0%A4%D0%B8%D1%88-%D0%B7%D0%B0-2630-%D0%BD%D0%BE%D1%81%D0%B8-27-076-%D0%BB%D0%B5%D0%B2%D0%B0-%D0%BE%D1%82-%D0%B8%D0%B3%D1%80%D0%B0%D1%82%D0%B0-5-%D0%BE%D1%82-35/", "text": "\n                    Най-голямата спечелена сума в тираж №6 на БСТ е 27 076,50 лева. Тя е от единствената петица във II теглене на играта \"5 от 35\" за 26 845,40, плюс 2 четворки по 71,80 и 25 тройки по 3,50 лв. Улучи ги накуп късметлия, играл със система №4 (10 числа) и 4 комбинации за \"Тото Джокер\" за 26,30 лв.\n\nВ \"6 от 42\" пък 25 000 лева от \"Втори ТОТО шанс\" си осигури играч, заложил на система №104 (с 26 числа) плюс 1 комбинация за \"джокера\" за 78,20 лева. В редовното теглене на същата игра най-голямата печалба е 2884,40 лв. - от петица за 2788,20, четворка за 48,20 и 12 тройки по 3,50 лв. Уцелени са със система №9 (с 18 числа) за 28,80 лв.\n\nДжакпотът в \"6 от 49\" порасна с нови 75 312,41 лв. и достигна 3 739 265,21 лева. До четвъртък се очаква към него да се прибавят още към 70 000 лв. В \"6 от 42\" скокът е с 19 187,53 лв., джакпотът - 681 900,73 лева, а към тях ще се прибавят до тираж №7 още към 20 000. В \"5/50 - 1/12 Зодиак\" си стоят непроменящите се 3 млн. лева, \"Рожден ден\" ще добави към 25 000, \"Тото Джокер\" - над 30 000. Така в джакпотите за тираж 7 ще се съберат над 7,5 млн. лева.\n\n \n\n \n\nТото печалби\n\nТираж №6\n\n \n\n\"6 от 49\": Числа - (12, 22, 26, 31, 42, 47); 6 - няма, 5 - 12 по 2092,00 лв., 4 - по 49,20 лв., 3 - по 4,00 лв.; ДЖАКПОТ: 3 739 265,21 лв.\n\n \n\n\"6 от 42\": Числа - (1, 14, 26, 29, 31, 36); 6 - няма, 5 - 4 по 2798,20 лв., 4 - по 48,20 лв., 3 - по 3,50 лв.; ДЖАКПОТ: 681 900,73 лв.\n\n \n\n\"5 от 35\": I теглене - (9, 11, 15, 26, 27); 5 - няма, 4 - по 118,30 лв., 3 - по 4,70 лв.; II теглене - (12, 15, 23, 31, 34); 5 - 1 от 26 845,40 лв., 4 - по 71,80 лв., 3 - по 3,50 лв.\n\n \n\n\"5/50 - 1/12 Зодиак\": Числа - (10, 22, 30, 43, 48); Зодия 1 - Овен; 5+1 - няма, 5 - няма, 4+1 - няма, 4 - няма, 3+1 - 12 по 100,00 лв., 3 - 150 по 10,00 лв., 2+1 - 182 по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\"; Позиции - 3, 6, 9; цифри – (0, 0, 3); 3 - няма, 2 - 549 по 45,70 лв.; ДЖАКПОТ: 25 108,10 лв.\n\n \n\n\"Рожден ден\": Година 46, месец 06, дата 19, ден - 5; I група - няма, II няма, III - няма, IV - 4 по 67,80лв., V - 5 - по 54,20 лв., VI - 11 по 19,70 лв., VII - 13 по 20,90 лв., VIII - 35 по 6,20 лв., IX - 61 по 5,30 лв., X - по 3,50 лв., XI - по 2,10 лв., XII - по 2,30 лв., XIII - по 1,80 лв., XIV - по 1,30 лв., XV - по 1,10 лв.; ДЖАКПОТ: 19 606,68 лв.  \n                    ", "date": "2018.01.22", "title": "Фиш за 26,30 носи 27 076 лева от играта \"5 от 35\""}
{"url": "http://www.monitor.bg/a/view/13656-%D0%91%D1%80%D0%B8%D1%82%D0%B0%D0%BD%D0%B5%D1%86%D1%8A%D1%82-%D0%95%D0%B4%D0%BC%D1%8A%D0%BD%D0%B4-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BD%D0%B0-%D0%93%D1%80%D0%B8%D1%88%D0%BE/", "text": "Виландер: Димитров може още да спечели от сервиса си\n                    Ден преди сблъсъка им от 1/4-финалите на Откритото първенство на Австралия по тенис втората ракета на Великобритания Кайл Едмънд се закани да победи спортист номер 1 на България Григор Димитров.23-годишният Едмънд излиза за първия си четвъртфинал в турнир от Големия шлем, а за третия в света Димитров това е трети подобен мач в Мелбърн.Въпреки че плува в непознати води британецът има много по-големи мечти – да стигне до титлата.„Всеки път, когато стъпя на корта, аз излизам за победа и вярвам, че ще я постигна, заяви роденият в Южна Африка тенисист. - Това просто е следващото стъпало и аз трябва да направя още една крачка. Трябва да вярвам, че мога да спечеля. Да имам доверие на собствените си сили“, коментира той мача си с Гришо.Едмънд е №49 в ранглистата и никога до момента не се е класирал за финал в турнир от Тура. На старта в Мелбърн той постигна една от най-големите победи в кариерата си, след като отстрани 11-ия в схемата Кевин Андерсън.„Границата между победите и загубите е много тънка. Винаги съм вярвал, че мога да побеждавам. Знаех, че съм близо до най-добрите. Сега побеждавам и виждам, че разликите в елита никак не са големи“, каза още Едмънд.Двубоят Димитров - Едмънд ще се изиграе във вторник в ранни зори, около 5:30 ч наше време.Експертът на \"Евроспорт\" Матс Виландер пък отново направи любопитен коментар по адрес на Григор. \"Димитров трябва да поработи върху сервиса си, тъй като все още е малко колеблив. Двойните му грешки не са малко и според мен вторият му сервис ще се подобри, ако спре да се престарава с първия\", коментира легендата.То обаче допълни, че българинът е започнал да печели трудните си мачове и това е от особено значение.\"Мачовете в горещината на Мелбърн са истинско изпитание за играчите не само физически, но и психически. Григор Димитров обаче се научи не само да печели такива мачове, но и да не изпуска инициативата в хода на срещата. Този подход ще му помогне много в заключителната фаза на Откритото първенство на Австралия\", завърши Виландер.\n\n\n                    ", "date": "2018.01.22", "title": "Британецът Едмънд се закани на Гришо"}
{"url": "http://www.monitor.bg/a/view/18473-%D0%9A%D0%BE%D1%80%D0%B5%D0%B5%D1%86-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D0%9D%D0%BE%D0%BB%D0%B5-%D0%A2%D0%B8%D0%B9%D0%BC-%D1%81%D1%8A%D1%89%D0%BE-%D0%B5-%D0%B0%D1%83%D1%82/", "text": "\n                    6-кратният шампион в Мелбърн и бивш номер 1 в света Новак Джокович напусна Откритото първенство на Австралия. Сърбинът, поставен под номер 14 в схемата, който дълго време лекува контузия, отстъпи на 1/8-финалите пред южнокорееца Хьон Чун след 6:7(4), 5:7, 6:7(3). Чун, който в края на миналата година спечели първия финален Мастърс за играчи до 21 г. и ще пристигне за „София Оупън“ след две седмици, стана първият южнокорейски тенисист, достигнал до четвъртфинал в Шлема.\"Това е сбъдната мечта. Радвам се, че се осъществи. Не знам как го направих. Много съм щастлив от победата и от представянето ми. Чест беше да играя срещу Новак, а това, че го победих, е просто невероятно. Когато бях по-млад, се опитвах да копирам неговата игра\", коментира Чун.Следващият му съперник ще е дебютанта в основната схема в Мелбърн Тенис Сандгрен (САЩ), който надделя над поставения под номер 5 Доминик Тийм (Ав) с 6:2, 4:6, 7:6(4), 7:9(7), 6:3.В другия 1/4-финал ще се срещнат Роже Федерер и Томаш Бердих (Чех). Швейцарският маестро се класира за 14-и път в кариерата си за този етап в Мелбърн след победа над Мартон Фучович (Унг) с 6:4, 7:6(3), 6:2. Така 36-годишният Федерер стана най-възрастният играч, достигнал до четвъртфиналите в Австралия след Кен Роузуол през 1977 г. Бердих пък се справи с Фабио Фонини (Ит) с 6:1, 6:4, 6:4.При жените напред продължават водачката в схемата Симона Халеп (Рум) и бившата номер 1 в света Ангелик Кербрер (Гер). Халеп се наложи категорично над японката Наоми Осака с 6:3, 6:2, а германката постигна труден успех над Су-Вей Сие (Тай) с 4:6, 7:5, 6:2. Следващата съперничка на Кербер ще бъде Медисън Кийс (САЩ), която елиминира Каролин Гарсия (Фр) след 6:3, 6:2.\n\n\n                    ", "date": "2018.01.22", "title": "Кореец изхвърли Ноле, Тийм също е аут"}
{"url": "http://www.monitor.bg/a/view/33137-%D0%91%D0%A4%D0%A1-%D1%83%D0%B4%D0%B0%D1%80%D0%B8-%D1%80%D0%B0%D0%BC%D0%BE-%D0%BD%D0%B0-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BF%D1%80%D0%B5%D0%B4-%D0%A3%D0%95%D0%A4%D0%90/", "text": "\n                    Българският футболен съюз удари сериозно рамо на ЦСКА-София в казуса с недопускането на тима в евротурнирите. Както е ясно, „червените“ обжалват спирането си, като настояват още от това лято да получат отново права. До края на седмицата Спортният арбитражен съд (КАС) в Лозана трябва да се произнесе по обжалванията на ЦСКА-София срещу решението на УЕФА. Становището на евроцентралата е, че „армейците“ са нов клуб и като такъв нямат право за 3 години да играят международни мачове. 2 години от санкцията вече минаха. От ЦСКА-София обаче твърдят, че всъщност са старият „Литекс“, но със сменено име, седалище и цветове на екипите, а тези ходове са продиктувани от „маркетингова стратегия”. От БФС подкрепиха становището на \"червените\".В същото време нападателното дуо на ЦСКА-София Фернандо Каранга и Кирил Десподов обраха наградите в Първа лига за декември и за последния кръг от миналата година. Двамата бяха категорични, че ще останат на „Армията“ поне до края на сезона. „Първо титлата, после трансфер“, увериха Каранга и Десподов. \n\n\n                    ", "date": "2018.01.22", "title": "БФС удари рамо на ЦСКА-София пред УЕФА"}
{"url": "http://www.monitor.bg/a/view/19836-%D0%92%D1%80%D0%B0%D1%82%D0%B0%D1%80-%D1%85%D0%BE%D1%82%D0%B5%D0%BB%D0%B8%D0%B5%D1%80-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D0%9B%D0%BE%D0%BA%D0%BE/", "text": "\n                    Вратарят хотелиер Антони Милина подписа договор с “Локомотив” (Пловдив). Срокът на контракта е за период от две години. Милина е хърватски свободен агент с крайно съмнителна визитка, който идва в клуба по настояване на треньора Бруно Акрапович. До момента в кариерата си той се е състезавал за дубъла на „Кадис\", „Лучко“, „Хърваце“ и „Приморац“. За последно е играл за също толкова анонимния „Зупа“.Интернационалното присъствие в „Локомотив“ може да се засили още в идните дни, след като на проби дойде алжирец. Туфик Зигдан играе като ляв защитник и ще изкара пробен период. За сметка на това пък клубът разтрогна с Пламен Николов, който Акрапович обяви за ненужен. Преди това чистката на български играчи започна с Пламен Крумов, Дани Кики и Георги Пашов.\n\n\n                    ", "date": "2018.01.22", "title": "Вратар хотелиер подписа с „Локо“"}
{"url": "http://www.monitor.bg/a/view/84104-%D0%9B%D0%B5%D0%B2%D1%81%D0%BA%D0%B8-%D1%87%D0%B0%D0%BA%D0%B0-%D0%B4%D0%B0-%D0%BE%D1%82-%D1%82%D1%80%D0%B8%D0%BC%D0%B0-%D0%BD%D0%BE%D0%B2%D0%B8/", "text": "Роси награди играчите с почивка, те се пръснаха из Европа\n                    В близките дни „Левски“ може да се сдобие с трима нови играчи. Това разкри спортният директор на „сините“ Асен Букарев, който заедно със собственика Спас Русев се прибраха в София. Двамата бяха на лагера в Малта, като са обещали на Делио Роси нови играчи.По информация на „Монитор“ двама от футболистите са от столичния „Септември“. Единият е желаният от доста време на „Герена“ Иван Тилев, а другият е Яя Меледже. По-интересна обаче е схемата, по която двамата ще дойдат при „сините“. И Тилев, и Меледже вече играха за два различни клуба от началото на сезона, а правилниците на БФС забраняват те да бъдат трансферирани в трети клуб. Освен в „Септември“ те са били част от „Ботев“ (Пд) и „Царско село“. Именно поради тази причина дуото ще дойде в „Левски“ като преостъпени до края на сезона, а след това официално ще подпишат със „сините“.Третият с оферта за договор пък е португалецът Жоао Талоча. Той играе като ляв защитник и е собственост на „Боависта“. За него „Левски“ ще плати около 200 хиляди евро, а в момента се уточняват личните условия на играча.В същото време треньорът Делио Роси награди с 3 дни почивка футболистите, повечето от които побързаха да напуснат лагера в Малта. Така за тренировките останаха предимно резерви, както и новото попълнение Станислав Костов. Роси обаче иска тима да е в пълен състав в сряда до 23 часа местно време. Най-сериозна колония се отправи към Франция. Тя бе предвождана от Жуниор Мапуку, Габриел Обертан, Аймен Белаид и Антони Белмонт, а освен тях към Париж отлетя и Антонио Вутов, който да се види с половинката си.Помощник-треньорът Феделе Лимоне, както и кондиционният треньор Матия Винченци заминаха за Италия, където ще прекарат няколко дни.Самият Роси остана в Малта, за да работи с младите футболисти. Утре спецът и останалите на лагера играчи ще имат тур с екскурзовод из Рицарския остров. \n\n\n                    ", "date": "2018.01.22", "title": "„Левски“ чака „да“ от трима нови"}
{"url": "http://www.monitor.bg/a/view/57822-%D0%A0%D0%B0%D0%B4%D0%BE-%D0%A1%D1%82%D0%BE%D0%B9%D1%87%D0%B5%D0%B2-%D0%BF%D0%BE%D0%B2%D0%B0%D0%BB%D0%B8-%D1%88%D0%B0%D0%BC%D0%BF%D0%B8%D0%BE%D0%BD%D0%B0-%D0%9B%D1%83%D0%B1%D0%B5/", "text": "Соколов най-ефективен нападател в Италия\n                    \n                                        Радостин Стойчев показа нагледно треньорските си умения във волейбола, като победи с водения от него \"Азимут\" (Модена) шампиона на Италия \"Кучина Лубе\" с 3:0 (23, 21, 19) и то като гост в Чивитанова. Тимът на Модена стигна успеха без най-изявените си играчи Ървин Нгапет и Джуно Саби. Мачът се игра пред 4204 зрители в залата на домакините от \"Лубе\". Младият Диагонал на \"Азимут\" Андреа Ардженте игра много силно и записа 15 точки (1 ас, 79% ефективност в атака), а Тине Урнаут направи също 15 (1 ас, 3 блока). За шампионите от \"Лубе\" най-резултатен беше пак Цветан Соколов, завършил с 10 точки и 50% в атака. След 19-ия кръг \"Кучина Лубе\" запази второто си място с 47 т., а \"Азимут\" е трети с 45. Начело е \"Сър Сейфти\" (Перуджа) с 51, който разгроми \"Биоси Индекса\" (Сора) с 3:0 (18, 23, 24). За тима на Сора игра българският разпределител Георги Сеганов и получи оценка 5,2.След този кръг и с последните си изпълнения Цветан Соколов е начело в индивидуалната класация по ефективност на нападателите. Той има 0,28 т. от сервис на гейм, 51,90% успешни атаки, 1,87 точки от блокада. При блокировачите пък лидер остана Виктор Йосифов с 54 блока от 19 мача и 78 изиграни гейма, а веднага след него е Соколов с 47, или 0,77 т. на гейм от 19 мача и 61 гейма.\"Бундже\" (Равена), в който е Красимир Георгиев спечели с 3:2 (24,-19, 22,-30, 13) мача с \"Кионе\" като гост в Падуа. Националът ни игра в първите 3 гейма и записа 2 точки в актива си.Националният селекционер на България Пламен Константинов и неговият \"Локомотив\" (Новосибирск) записаха 11-а победа в руската Суперлига с разгромното 3:1 (-16, 31, 21, 25) над водения от Камило Плачи \"Факел\" (Новий Уренгой). Над всички отново беше Георг Грозер с 27 точки (2 аса, 5 блока), а 13 (4 аса, 1 блок) добави Алексей Родичев. С това \"Локомотив\" се качи на 6-ата позиция в класирането с 35 т. от 11 победи и 9 загуби.\n                    \n                                    ", "date": "2018.01.22", "title": "Радо Стойчев повали шампиона \"Лубе\""}
{"url": "http://www.monitor.bg/a/view/66739-%D0%90%D0%BB%D0%B1%D0%B5%D1%80%D1%82-%D0%9F%D0%BE%D0%BF%D0%BE%D0%B2-%D0%BE%D1%81%D0%BC%D0%B8-%D0%BD%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D1%81%D0%BB%D0%B0%D0%BB%D0%BE%D0%BC/", "text": "\n                    Рекорден резултат в кариерата си в алпийските ски постигна талантливият ни национал Алберт Попов. 20-годишният софиянец зае 8-о място в гигантския слалом за Европейската купа в италианския зимен център Фолгария. Алберт беше 18-и в първия манш, но с много силно каране във втория зае 8-то място само на 0,20 секунди от третия Марсел Матис (Ав).Победител в състезанието стана Щефан Брейнщейнер (Ав). Зад Алберт Попов останаха Фабио Гщрейн (Ав), Сами Торсти (Фин), Андреа Балерин (Ит), Тим Хауген (Нор), Роберто Нани (Ит), Борнард Нетеланд (Нор).За Попов това е първо влизане в топ 10 на Европейската купа за гигантския слалом. Със спечелените 32 точки, той вече има 40 и заема 25-о място в класирането за дисциплината. Утре Попов ще кара отново гигантски слалом за Европейската купа във Фолгария.\n\n\n                    ", "date": "2018.01.22", "title": "Алберт Попов осми на гигантски слалом"}
{"url": "http://www.monitor.bg/a/view/51793-%D0%9A%D0%B0%D1%80%D0%BB%D0%BE%D1%81-%D0%A1%D0%B0%D0%B9%D0%BD%D1%86-%D0%A1%D0%B8%D0%BD%D1%8A%D1%82-%D0%BC%D0%B8-%D1%81%D0%B8-%D0%BE%D1%82%D0%BC%D1%8A%D1%81%D1%82%D0%B8-%D0%B7%D0%B0-%D1%81%D1%8A%D0%B2%D0%B5%D1%82%D0%B8%D1%82%D0%B5/", "text": "\n                    Шампионът при автомобилистите на рали \"Дакар\" Карлос Сайнц сподели любопитни подробности от сагата около своята втора победа в екстремната надпревара. Пилотът на \"Пежо 3008\" заяви, че неговият син - Карлос Сайнц-младши, който е пилот във Формула 1, си е върнал тъпкано за непрекъснатите съвети, които е получавал от баща си. По време на двете седмици, прекарани в ралито от 55-годишния Сайнц-старши, ролите на ученика и неговия наставник са били разменени.\"Аз говорих със сина си преди старта на всеки един етап и след приключването на него - разказа шампионът. - През тези две седмици той си отмъсти за всичките ми съвети и не спираше да ми говори. Всеки ден обсъждахме тактиката ми, исках мнението му, коментирахме всичко.\"Сайнц-старши сподели още, че за него в това издание на състезанието най-трудното е било да задържа преднината си. Особено след като съотборникът му в \"Пежо\" и рекордьор по победи Стефан Петерханзел (със 7 титли при мотоциклетистите и 6 при автомобилистите) изостана заради инцидент, при който повреди окачването на колата си. Отразило му се и отпадането на другия ас зад волана на френската марка - Себастин Льоб, въпреки че и той беше негов конкурент за победата.\"В това състезание всеки ден се случваше нещо - каза той. - Всеки ден имаше някаква изненада и без малко късмет нищо не ставаше. Никога не съм се състезавал по този начин\".Победителят при мотоциклетистите Матиас Валкнер с КТМ пък призна, че късметът е бил на негова страна това му е помогнало да спечели изключително тежкото състезание. \n\n\n                    ", "date": "2018.01.22", "title": "Карлос Сайнц: Синът ми си отмъсти за съветите"}
{"url": "http://www.monitor.bg/a/view/32636-%D0%9A%D0%BE%D1%80%D0%B5%D0%B9%D1%86%D0%B8-%D0%B8%D0%B4%D0%B2%D0%B0%D1%82-%D0%B7%D0%B0-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B8-%D1%83%D1%80%D0%BE%D1%86%D0%B8-%D0%BD%D0%B0-%D0%A1%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-%D0%B2-%D0%91%D0%B0%D0%BD%D1%81%D0%BA%D0%BE/", "text": "230 състезатели застават на старта, организаторите пуснаха свободен вход\n                    Впечатляващо международно признание получиха организаторите на стартовете от Световната купа по сноуборд, които ще се проведат от 26 до 28 януари в Банско.Специално за състезанията в зимния ни курорт пристига корейска делегация начело със Сунг Йонг Хуанг, който е заместник-директор на паралелните дисциплини за зимните олимпийски игри в Пьончан след по-малко от 2 седмици. Азиатският шеф и екипът му идват, за да узнаят лично тънкостите около организацията на състезание от толкова висок ранг. Причината е, че миналогодишният кръг от Световната купа, на който отново домакин бе Банско, е получил най-висока оценка като условия и организация от международната федерация FIS.Иначе феновете на зимните спортове ще могат да видят седем български сноубордисти в Банско. Групата ни е водена от звездите Радослав Янков и Александра Жекова, а освен това в нея са още Теодора Пенчева, Михаил Кръшняк, Станислав Вангелов, Димитър Ганичев и Валентин Миладинов.Общо 230 са състезателите, които пристигат в България за двата старта в паралелния гигантски слалом и един в скоростния бордъркрос. Сред тях са звездите Невин Галмарин, Вик Уайлд, Андрей Соболев, Бенямин Карл, Алекс Пулин, Андреас Промегер, Силван Дофюр, Роналд Фишналер, а при дамите вниманието ще приковават Естер Ледецка и Линдзи Джакобелис.\"Това е последната проверка, на която сноубордистите ще могат \"да си сверят часовниците” само десетина дни преди олимпийските игри, коментира председателят на Българската федерация по ски Цеко Минев. - Радо Янков ни зарадва с второто място на Световната купа в неделя, което ни дава поводи за оптимизъм не само за стартовете в Банско, но и за олимпиадата. Сани Жекова също върви по възходяща линия. Дано и тази година да имаме български победител в Банско.\"Организаторите също така се похвалиха, че двете трасета вече са готови и очакват световните звезди. За направата им са използвани 70 хиляди кубични метра сняг, като повечето е технологичен. Особено атрактивно пък е трасето в скоростния бордъркрос, където има скокове до 40 метраВходът за зрителите е свободен, стартовете ще бъдат излъчвани пряко по БНТ, а прогнозите са за слънчево и приятно време на „Бъндеришка поляна“. „Призоваваме българските фенове на зимните спортове да дойдат и да подкрепят нашите състезатели, а спонсорите са подготвили множество изненади и награди за публиката“, допълни пък вицепрезидентът на федерацията по ски Георги Бобев.\n\n\n                    ", "date": "2018.01.22", "title": "Корейци идват за олимпийски уроци на Световната купа в Банско"}
{"url": "http://www.monitor.bg/a/view/36064-%D0%9C%D1%83%D0%BC%D0%B8%D1%8F%D1%82%D0%B0-%D0%BF%D1%80%D0%B0%D1%82%D0%B8-%D0%A2%D0%BE%D0%BC-%D0%9A%D1%80%D1%83%D0%B7-%D0%B2-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0-%D0%B7%D0%B0-%D0%97%D0%BB%D0%B0%D1%82%D0%BD%D0%B0%D1%82%D0%B0-%D0%BC%D0%B0%D0%BB%D0%B8%D0%BD%D0%BA%D0%B0/", "text": "\n                    „Мумията“ - филмът, който трябваше да послужи като въведение в „тъмната“ вселена на „Марвел“, вкара звездата в каста си – Том Круз, в надпреварата за антинаградите „Златната малинка“. Холивудският ас ще си оспорва титлата „най-лош актьор“ с Джейми Дорнан („Петдесет нюанса по-тъмно“), Марк Уолбърг (“Трансформърс: Последният рицар“, „Баща в излишък 2“), Джони Деп („Карибски пирати: Отмъщението на Салазар“) и Зак Ефрон („Спасители на плажа“).\n\nСред лентите, чиито качества дълбаят все по-голямо дъно сред плоскосюжетните холивудски блокбъстъри и заслужено си спечелиха място сред номинираните за „Златната малинка“, са \"Емоджи-филмът\", \"Трансформърс: Последният рицар\",\"Петдесет нюанса по-тъмно\", \"Мумията\" и \"Спасители на плажа\".\nЗа званието \"най-лоша изпълнителка в главна роля\" претендират актьорът в женски одежди Тайлър Пери (\"Буу! Хелоуинът на Мадеа\"), Дакота Джонсън (\"Петдесет нюанса по-тъмно\"), Катрин Хейгъл (\"Незабравимо\"), Ема Уотсън (\"Кръгът\") и Дженифър Лорънс (\"Майка!\").\n\n„Победителите“ на антинаградите ще бъдат обявени на 3 март, часове преди раздаването на заветните оскари.\n\nПризът \"Златна малинка\" е учреден през 1980 година, като номинациите в различните категории се определят от жури в състав от около 700 души от 46 американски щата и 19 страни. За статуетката с отрицателно значение, оценена на под 5 долара, могат да се „съревновават“ филми, направили премиерите си в САЩ и Канада през отминалата година.\n                    ", "date": "2018.01.22", "title": "“Мумията“ прати Том Круз в надпреварата за „Златната малинка“"}
{"url": "http://www.monitor.bg/a/view/68073-%D0%93%D0%B0%D0%BB%D0%B0-%D1%81%D0%BA%D0%BE%D1%87%D0%B8-%D0%BF%D0%BE-%D0%B3%D0%BE%D0%BB%D0%BE-%D0%B4%D1%83%D0%BF%D0%B5-%D0%B2-%D1%81%D0%BD%D0%B5%D0%B3%D0%B0/", "text": "\n                    Тв водещата Гала се хвърли гола в снега. В смелото начинание тя се впусна за здраве, а половинката й на екрана и в живота Стефан Николов запамети събитието с телефона си. Видеото, което е заснето в голф клуб в Пирин, двойката сподели в профила на чаровната блондинка в Инстаграм. „Новото предизвикателство: Калявайте се така!“, гласят думите й под кадрите. В началото се вижда как Гала излиза от сауната и сваля халата си, след което скача както майка я е родила в снежната покривка. „Това изглежда много ледено. Леко ти се видя дупето“, уточнява в клипа Стефан, като не скрива от зрителите задните части на любимата си. 50-годишната красавица обаче няма от какво да се срамува, тъй като демонстрира завидно стегнати форми.\n\n\n                    ", "date": "2018.01.22", "title": "Гала скочи по голо дупе в снега"}
{"url": "http://www.monitor.bg/a/view/5599-%D0%9D%D0%BE%D1%81%D0%B8%D1%82%D0%B5%D0%BB-%D0%BD%D0%B0-%D0%97%D0%BB%D0%B0%D1%82%D0%BD%D0%B0-%D0%BF%D0%B0%D0%BB%D0%BC%D0%B0-%D0%B3%D0%BB%D0%B5%D0%B4%D0%B0-%D0%9F%D0%BE%D1%81%D0%BE%D0%BA%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Турският режисьор Нури Бигле Джейлан, спечелил „Златна палма“ на фестивала в Кан, ще бъде сред специалните гости на гала-премиерата на „Посоки“. Събитието ще се състои утре вечер в киното на столичен мол, а от петък психологическите турбуленции в колите на шест таксиметрови шофьора ще тръгнат на екран в цялата страна. “Изключителна чест ще бъде присъствието на такъв професионалист. Една от залите ще бъде със субтитри на английски език за всички чуждестранни гости”, разказва Командарев. В дългоочакваната лента на Стефан Командарев ще чуем и доста познати гласове като участници в радио шоу. “Във филма звучи и радио предаване, в което слушатели се обаждат и дискутират. Водещ е Драгомир Симеонов от „Дарик“, който много ни помогна не само със записа, но и с това как звучи автентично на екран. Професионалният поглед е от огромно значение за детайлите на една история”, споделя Катя Тричкова, продуцент.\n\n\n \n                    ", "date": "2018.01.22", "title": "Носител на „Златна палма“ гледа „Посоки“ в София"}
{"url": "http://www.monitor.bg/a/view/55905-%D0%94%D0%B5%D1%8F%D0%BD-%D0%94%D0%BE%D0%BD%D0%BA%D0%BE%D0%B2-%D0%B8-%D0%98%D1%80%D0%B8%D0%BD%D0%B5%D0%B9-%D0%B2-%D1%81%D0%BF%D0%BE%D1%80-%D0%BA%D0%BE%D0%B9-%D0%B1%D0%B5%D1%81%D0%B8-%D0%BF%D0%BE%D0%B4%D0%BE%D0%B1%D1%80%D0%B5/", "text": "Черната комедия „Палачи“ на Мартин Макдона в афиша на Театър „София“ \n                    Деян Донков отново е в предизвикателна главна роля, този път като гост-актьор в театър „София“, където режисьорът Стоян Радев постави първи у нас най-новата пиеса на Мартин Макдона „Палачи“. Черната комедия на ексцентричния ирландец, макар и окичена с награда „Лорънс Оливие“ през 2016-а, едва ли ще остане в историята като най-добрата му пиеса, нито екзекуторът Хари Уейд ще открои Деян повече от един Калигула, да речем, но „чернокостюмното“ зрелище си заслужава да се види заради поредната находчива провокация на драматурга да рови в обществени табута, както и заради отличната актьорска екипност в спектакъла. Колкото и последният филм на Макдона „Три билборда извън града“ в момента да жъне отличие след отличие и вече да посяга към „Оскар“, той далеч не е толкова изненадващ и шантав, колкото може да се очаква от автора (справка „Седемте психопати“) и направо удобно се вписва в холивудския мейнстрийм с идеята за възмездие и справедливост – подобно е и положението с „Палачи“, където подозрението за една „погрешна“ смъртна присъда ище доведе след години до (не)очаквани трусове и развръзки.Макдона е предпочел да говори по-достъпно, да разказва по класическа схема и най-екстравагантното в пиесата си остава изборът на персонажи с такава „нетипична“ професия, коментира режисьорът Стоян Радев (да не се бърка с варненския актьор и режисьор със същото име). Основна част от историята в пиесата се развива в един определен ден от 1965 г. в Англия, когато е отменено изпълняването на смъртни присъди чрез обесване, а героите имат своите реални прототипи. Вместо обикновени хора в крайни ситуации като в „Пухения“ или „Лейтенантът от Инишмор“ например, тук драматургът е „фиксирал“ в най-баналното им всекидневно битие образи, които би трябвало да имат екстремна психика. Как се пенсионират палачите, обичат ли работата си и страдат ли, ако я загубят?! Гордеят ли се с бройката окачени на въжето и терзае ли ги понякога чувство за вина? С какви ръце прегръщат жените си и как техните семейства приемат зловещите им задължения? Честолюбиви ли са и до какво може да доведе конкуренцията между „колеги“? Като ги бесиш, ти правиш ли им добро, както често звучи от устата на някои участници? Изобщо този, който беси, някакво чудовище ли е, или човек като всички други? Тези въпроси, които биха могли да са екзистенциални, са останали по-скоро на ниво духовити закачки в пиесата, в която за повече съспенс е вкарана и криминална нишка.Палачът на Деян Донков, който в свободното си от ангажименти в затвора време е и кръчмар, е експанзивен, арогантен, простоват и като повечето елементарни хора е убеден в собствената си незаменимост. Присъствието му на сцената е претоварено с резки паразитни движения, а говорът му невинаги е достатъчно членоразделен. Появата на неговия съперник Артър Пиърпойн в лицето на Ириней Константинов, обратното, издава истински джентълмен и аристократ в занаята, с обрано поведение и пестеливи думи, които се забиват точно на място като пирони с британски щемпел за качество.Емоционална и топла е Лилия Маравиля като съпругата на Хари Уейд – единственото цветно петно сред облечения в тъмни дрехи антураж. Обезоръжаващо естествена е талантливата дебютантка Мартина Троанска - „смотаната“ дъщеря на семейството, която в един момент ще се „събуди“, за да защити собствените си избори. Почти неузнаваем на пръв поглед, с изкуствено побелели коси, ярък персонаж създавакойто ще се окаже с особено значение за действието в пиесата. Накрая като палачи на онова, което не разбират, могат да се разпишат всички клиенти и преминаващи през кръчмата на Уейд, в които се превъплъщават още актьорите Пламен Манасиев, Михаил Милчев, Юли Малинов, Юли Рачков, Сава Пиперов, Николай Антонов, Николай Димитров, Илия Виделинов... Преводачът на текста Златна Костова е индивидуализирала изключително умело героите чрез речевата им характеристика: хулигански жаргон, простонароден изказ или правилно, „културно“ говорене.Младият Дамян Михайлов, още ученик в НГДЕК, е автор на музиката и свири на китара на живо в представлението. Сценограф е Венелин Шурелов, а костюмите са дело на Елица Георгиева.\n \n\n\n                    ", "date": "2018.01.22", "title": "Деян Донков и Ириней в спор кой беси по-добре"}
{"url": "http://www.monitor.bg/a/view/29393-%D0%92%D0%B0%D0%BB%D0%B5%D0%BD%D1%82%D0%B8%D0%BD-%D0%93%D0%B0%D0%BD%D0%B5%D0%B2-%D1%89%D0%B5-%D0%B1%D1%8A%D0%B4%D0%B5-%D1%89%D0%B0%D1%81%D1%82%D0%BB%D0%B8%D0%B2-%D0%B4%D0%B2%D1%83%D0%B6%D0%B5%D0%BD%D0%B5%D1%86-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F/", "text": "\n                    Един от асовете на Народния театър – актьорът Валентин Ганев, ще изиграе главната роля в трагикомедията на Артър Милър „Спускане от връх Морган“, за която тези дни на първата ни сцена репетиции започна режисьорът Николай Ламбрев-Михайловски. Героят на Ганев – Лаймън Фелт, преуспял мъж между 50 и 60 г., ще претърпи катастрофа, а в болницата ще се разбере, че от години е поддържал две паралелни семейства. При това – и двете са били щастливи, никой за нищо не се е досещал и никой не е бил емоционално ощетен. В образите на съпругите на Лаймън ще влязат Параскева Джукелова и младата Илиана Коджабашева. Ева Данаилова ще е дъщерята, Йосиф Шамли – семейният адвокат и приятел, а Ева Тепавичарова – състрадателната медицинска сестра.Режисьорът Николай Ламбрев смята, че историята в тази пиеса, създадена в началото на 90-те, е достойна за тв сериал. Но не сантиментален и блудкав, а поставящ сериозни въпроси – за дързостта да се осмелиш да водиш опасен, неординерен живот и да защитиш своя избор. „Когато човек е малко по-различен в матрицата, се стига до множество комедийни и драматични ситуации, в които свободната личност трябва да заяви себе си и да прекрачи границата на лицемерието – основния закон, по който нашият свят съществува“, отбелязва Ламбрев. В „Спускане от връх Морган“ ще стане дума именно за това – доколко съкровените желания на индивида са съизмерими с относителната свобода в общото статукво.Пиесата не е непозната за българския зрител, но навярно е позабравена – преди двайсетина години режисьорката Бина Харалампиева я беше поставила в Театър 199 с Атанас Атанасов в главната роля. Сега героят на Валентин Ганев ще бъде „разпнат“ пред строгата зрителска преценка около Великден. Премиерните представления са предвидени за 12 и 13 април на Камерната сцена в Народния театър. Сценографията и костюмите за спектакъла са поверени на Чайка Петрушева, а мултимедията – на Иван Москов.\n\n\n                    ", "date": "2018.01.22", "title": "Валентин Ганев ще бъде щастлив двуженец в Народния"}
{"url": "http://www.monitor.bg/a/view/41406-%D0%90%D0%B2%D1%80%D0%B0%D0%BC-%D0%93%D0%BE%D0%BB%D0%B5%D0%BC%D0%B5%D1%87%D0%BA%D0%BE%D0%B2-%D0%B2%D1%8A%D1%80%D1%82%D0%B8-masterchef-%D0%B1%D0%BB%D1%8E%D0%B4%D0%B0-%D0%B7%D0%B0-15-%D0%BB%D0%B2/", "text": "\n                    Бронзовият финалист от дебютния  Аврам Големечков ще кръстоса черпак и нож с вицешампиона на сезон 2 – Евгени Йорданов, за да предложат на зрителите на bTV апетитни рецепти с птици. Ограничени в бюджет от 15 лева, условието да използват сезонни здравословни продукти и време от един час, двамата кулинари ще се впуснат във вкусно приключение.\n\nЕвгени ще приготви пред камерите на „Преди обед” печено пиле с билково масло и гарнитура от печени зеленчуци. Ястието ще отиде във фурната за около час на 190 градуса, а когато замирише апетитно в кухнята, ще събере около трапезата цяло четиричленно семейство. Аврам, който моделира еднакво добре коси и храна, ще заложи на патешко бутче със сезонна салата в пълнозърнест хляб с квас.\n\nДвамата кулинари ще признаят, че извън спортното съревнование на MasterChef, в живота те са приятели. Аврам се грижи за прическата на своя колега, а Евгени с намигване признава, че изпитва доброжелателни съмнения към кулинарните му умения, но е сигурен в коафьорските. Колегиалният двубой ще бъде гарниран с информация за качествата на малдонската сол, самардалата, характерна за централна България, както и истории на двамата доказани хоби-готвачи след участитето им в кулинарното шоу, което променя съдби.\n\n \n\n \n                    ", "date": "2018.01.22", "title": "Аврам Големечков върти MasterChef блюда за 15 лв "}
{"url": "http://www.monitor.bg/a/view/67322-%D0%90%D0%B4%D1%80%D0%B8%D0%B0%D0%BD%D0%B0-%D0%A7%D0%B5%D1%80%D0%BD%D0%B8%D0%BD-%D0%B8%D0%B7%D0%B3%D1%83%D0%B1%D0%B5%D0%BD%D0%B0-%D0%B2-%D0%BE%D1%80%D0%BD%D0%B0%D0%BC%D0%B5%D0%BD%D1%82%D0%B0/", "text": "\n                    Изложба „Отклонения“ на художничката Адриана Чернин се открива на 25 януари, четвъртък, от 19 до 21 ч. в отворилата врати преди по-малко от месец галерия „Структура“ на изкуствоведа Мария Василева на столичната улица „Кузман Шапкарев“ 9. Експозицията, която може да се види до 10 март, е създадена специално за пространството на новата галерия, като някои от творбите се показват за първи път. Визуално и тематично обаче тя продължава търсенията на авторката от последните няколко години и заниманията й с чистия орнамент.Адриана Чернин започва творческата си кариера с рисунки и видеа, които могат да се отнесат към феминистичната традиция в изкуството. През 2005-2006 г. включва към женските фигури в картините си и машрабия – елемент от арабската архитектура, който се поставя на прозорците за уединение. През 2014 г. тя е поканена от Музея за приложни изкуства МАК във Виена да работи с оригиналните елементи на един орнамент от джамия в Кайро от XIII век. Именно тогава Чернин открива красотата и безкрайността на тази на пръв поглед цялостна и ненарушима система.Рисунките в изложбата са изградени около един и същи орнамент. Чернин не го деформира, а само „изпуска“ някои негови части, не го завършва, оставя го с отворен край, като така дава възможност за многобройни интерпретации. Тя се интересува от взаимоотношенията между абстракция и орнамент, цвят и линия, преден и заден план. Отвъд това е пластът на значенията. Работите са изпълнени с молив, акварел и акрил върху хартия. В изложбата са показани и скици, които подсказват безкрайните варианти за анализ.В контраст с останалата част на експозицията, изградена изцяло от абстрактни рисунки, е работата „Автопортрет“. В него художничката е като че ли изградена от орнамента, но и изглежда изгубена в него. За Адриана Чернин един от сериозните проблеми на съвременния човек е търсенето и намирането на границите между личния избор и стереотипите на обществото. Изследването на границата между вътрешното и външното постоянно съпътства търсенията ѝ.Адриана Чернин е родена през 1969 г. в София. През 1997 г. Завършва Университета за приложни изкуства във Виена, майсторски клас по свободна графика припроф. Марио Терцич. Живее в Австрия. \n\n\n                    ", "date": "2018.01.22", "title": "Адриана Чернин – изгубена в орнамента"}
{"url": "http://www.monitor.bg/a/view/57886-%D0%92%D1%80%D1%8A%D1%87%D0%B2%D0%B0%D1%82-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%B6%D0%B8%D0%B2%D0%BE%D0%BF%D0%B8%D1%81-%D0%BD%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%B9%D1%81%D1%82%D0%BE%D1%80%D0%B0/", "text": " В Кюстендил отбелязват 136 години от рождението на великия ни художник\n                    За шеста поредна година връчват Националната награда за живопис на името на Майстора в Кюстендил. Събитието ще се състои на 1 февруари, когато се навършват 136 години от рождението на великия ни художник, в Художествената галерия „Владимир Димитров – Майстора”. Връчването на Националната награда съществува от 1973 г. до края на 80-те години на миналия век, след което е възстановена през 2012 г. Наградата се присъжда всяка година на един български художник за изключителните му постижения в изобразителното изкуство през изтеклата година и е учредена от община Кюстендил и ХГ „Владимир Димитров – Майстора”, Министерството на културата на Република България и Съюза на българските художници.От 2013 г. насам с престижната награда са отличени Андрей Даниел, Свилен Блажев, Ивайло Мирчев, Станислав Памукчиев и Николай Майсторов. Името на новия лауреат на наградата ще бъде обявено на официална церемония в деня на рождението на Майстора – 1 февруари.По традиция награденият от предходната година показва изложба в деня на обявяването на следващия носител на наградата. Живописните платна на проф. Николай Майсторов под мотото „100 икони по 100 сонета” ще бъдат експонирани в зала „Стоян Венев”.   \n\n\n                    ", "date": "2018.01.22", "title": "Връчват Националната награда за живопис на името на Майстора"}
{"url": "http://www.monitor.bg/a/view/62605-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D0%B2%D0%BB%D0%B8%D0%B7%D0%B0-%D0%B2-x-factor-%D0%A4%D0%B8%D0%BD%D0%BB%D0%B0%D0%BD%D0%B4%D0%B8%D1%8F/", "text": "През 2014 г. Викторио стигна до финала на The Voice of Finland Kids \n                    Викторио Ангелов от България ще се бори за симпатиите на жури и зрители в най-новото издание на  X Factor – Финландия, съобщи пред „Монитор“ 18-годишният изпълнител. През 2014 г. той стана един от тримата финалисти във финландското издание на The Voice Kids. Поредният сезон на формата в скандинавската държава тръгва на 4 февруари по MTV3 Finland, но заради суровите клаузи, които имат договорите на участниците, Викторио отказва да разкрие подробности за явяването си на кастинга. \"Нямам търпение да разберете какво се е случило! Мечтая да успея да пробия и по някакъв начин да прославя България!\" - само това коментира Викторио, който от две години е ученик в музикалната гимназия Сибелиус в Хелзинки.\n\nМладият изпълнител е роден в Шумен и\n\n \n\n\n\n \n\nкогато майка му го завежда при музикалния педагог Мариана Ставрева. \"Тогава нямах идея нито къде съм, нито какво се случва, а най-малко какво предстои\", спомня си той. На първия си урок изпял \"Боряно, Борянке\", песен, научена в детската градина. С бял панталон и моряшка тениска Викторио прави дебюта си на сцената със \"Старият капитан\" на Тони Димитрова.\n\nПреди 6 години семейството на гласовитото момче се премества в Турку, Финландия, където изучавал фински в интеграционен клас. Музикалното му развитие било под въпрос, докато момчето не среща\n\n \n\n\n\n \n\nкоято е негов ментор и до днес.\n\nТийнейджърът обаче не само продължава, но прави и удар. Докато гледа телевизия, разпознава рекламата за The Voice of Finland Kids, решава да участва, намира човек, който да му преведе какво трябва да подготви и в последния ден от срока изпратил на организаторите аматьорско домашно видео с Have You Ever Seen The Rain на Creedens. В риалити формата момчето успя да си завоюва позиция във финалната тройка.\n                    ", "date": "2018.01.22", "title": "Българин влиза в X Factor Финландия "}
{"url": "http://www.monitor.bg/a/view/18415-%D0%94%D0%B5%D0%B9%D0%B2%D0%B8%D0%B4-%D0%93%D0%B0%D1%80%D0%B5%D1%82-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%B1%D0%B3-%D1%84%D0%B5%D0%BD%D0%BE%D0%B2%D0%B5-%D0%BE%D1%82-%D0%B4%D0%BE%D0%BC%D0%B0-%D1%81%D0%B8/", "text": "\n                    Виртуозният цигулар Дейвид Гарет записа специално видео обръщение към феновете си в България, терен за което бе трапезарията в дома му. „Здравейте, остава много малко до първия ми концерт на 4 февруари, а на 6 юни с бенд и симфоници ще изнесем първото ми кросоувър шоу в „Арена Армеец“. Заповядайте да споделим емоцията заедно.“, лаконично, но лъчезарно обявява музикантът.\n\nЧесто наричан „съвременният Паганини“ или „Цигуларят на дявола“, заради блестящата си роля в едноименния филм за живота на италианския гений, артистът от американско-немски произход често признава, че неговият начин да усеща и пречупва музиката е преди всичко като на рок музикант.\n\nПървият му звуков десант е в зала 1 на НДК, чиито капацитет от 5000 места е напълно разпродаден. Билетите за юнския спектакъл също се топят като лански сняг в мрежата на eventim.bg и се котират на цени от 65 до 185 лв. В него Гарет ще разгърне изключителния си импровизационен талант върху кавъри на световни хитове като Smooth Criminal (Майкъл Джексън), Stairway to Heaven ( Led Zeppelin), We Will Rock You ( Queen), и Nothing Else Matters (Metallica).\n\n \n\n \n                    ", "date": "2018.01.22", "title": "Дейвид Гарет поздрави бг фенове от дома си"}
{"url": "http://www.monitor.bg/a/view/41434-71%D0%B3%D0%BE%D0%B4%D0%B8%D1%88%D0%BD%D0%B0-%D0%B8%D0%BD%D0%B6%D0%B5%D0%BD%D0%B5%D1%80%D0%BA%D0%B0-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BD%D0%B0-%D0%9C%D0%B8%D1%81%D0%B8%D1%81-%D0%B1%D0%B0%D0%B1%D0%B0/", "text": "\n                    Софиянката Анета Паскалева спечели короната на ежегодния конкурс „Мисис баба 2018“, който се проведе навръх Бабинден в столичен хотел. 71-годишната победителка е бивша инженерка, има един син и помага в отглеждането на две внучета. Паскалева триумфира с грация и чар над 120 участнички от цялата страна. Подгласнички на Анета станаха Леонсия Докузова, Светла Котева, Мариана Марчева и Мария Веселинова, а с отговорната задача да посочат „Мисис баба 2018“ се натовариха Капка Амзина, Снежана Спасова, Анелия Петкова, Велина Евтимова, Татяна Трайкова, Ваня Георгиева, Мариана Маринова, Иван Рупчин, Нели Пандилова и Мадлена Иванов.\n\nПо традиция, българското издание на конкурса се проведе паралелно с международното такова. С титлата се окичи представителката на Швейцария – 53-годишната Елена Крумхолц, която е доктор по естетична медицина, говори четири езика и възпитава четирима внуци. Тя се конкурира за короната си с жени от 15 държави, сред които Сингапур, Испания, Филипини, Канада, ЮАР, Австралия, Малайзия, Русия, Индия, Швейцария, Обединено Кралство, Канарски острови, Латвия, Лас Палмас и България. И този път събитието имаше и благотворителен характер, като средствата бяха предоставени на К.Г.Б. – Клуб на готините баби.\n                    ", "date": "2018.01.22", "title": "71-годишна инженерка триумфира на „Мисис баба“"}
{"url": "http://www.monitor.bg/a/view/64957-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%84%D0%B8%D0%BB%D0%BC-%D0%90%D0%B3%D0%B0-%D0%B7%D0%B0%D0%BA%D1%80%D0%B8%D0%B2%D0%B0-%D0%91%D0%B5%D1%80%D0%BB%D0%B8%D0%BD%D0%B0%D0%BB%D0%B5/", "text": "\n                    Филмът на българския режисьор Милко Лазаров „Ага“ ще закрие основната програма на Берлинале тази година. Лентата получи покана за участие на един от най-големите кино форуми в света, като макар и извън състезанието, се разписва като първият проект родно производство, излъчвано там от 29 години насам. Последният ни филм, който беляза германската столица по време на фестивала, бе „Иван и Александра“ на Иван Ничев.\n\nСюжетът на българо-германско-френската копродукция пренася зрителите далеч на север, за да разкаже една история за сблъсъка на цивилизациите през призмата на любовта и човешките взаимоотношения. В юрта сред снежните полета на севера, двамата главни герои инуити - Нанук и Седна, мечтаят да съберат семейството си отново. Двамата живеят в духа на традициите на своите деди. Останали сами в пустошта, те напомнят за последните хора на Земята. Когато здравето на Седна се влошава и тя умира, Нанук решава да изпълни последното й желание – да намери отдавна заминалата им дъщеря Áга, избрала живота в града и загърбила традициите.\n\nСлед малко повече от месец – на 7 март, „Ага“ ще открие и 22-то издание на София Филм Фест в зала 1 на НДК. „Винаги ме е вълнувало как модерният и бързо развиващ се свят засяга малките общности, как процеси, които на пръв поглед нямат нищо общо, се отразяват върху живота на цели нации... С този филм изследвам как модерният свят застрашава устоите на основни човешки ценности. Възхищавам се на хора, които живеят в непоносими за модерния човек условия и успяват да съхранят деликатните си взаимоотношения и да приемат живота смирено и състрадателно.“, разкрива замисъла на „Áга“ режисьорът Милко Лазаров. Той и Симеон Венциславов са автори на сценария, който през 2015 година, в конкуренция с още десет проекта от общо седем източноевропейски държави, беше отличен с престижната награда „Кшищоф Кешловски“ на ScriptEast в Кан за сценарий от Източна и Централна Европа. Преди това „Áга“ спечели две награди за проект на Sofia Meetings 2014 и именно там продуцентите успяха да привлекат към проекта като партньор Гийом дьо Сей, Arizona Productions.\n                    ", "date": "2018.01.22", "title": "Българският филм „Ага“ закрива Берлинале"}
{"url": "http://www.monitor.bg/a/view/12511-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-23-%D1%8F%D0%BD%D1%83%D0%B0%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    \n\nОт днес на обед до утре на обед може да изживеете трудни, рискови и неприятни моменти и да си развалите отношенията с някого. Внимавайте при пътувания. От особено значение е да си признаете прегрешенията. Не хвърляйте върху една лъжа втора и трета. Опитайте да простите и забежките на близък. Ако не се смирите може да пострадате и да загубите ценна връзка. Ден на феникса. Ще възкръснат стари чувства, но и старите проблеми ще се възродят. Не повтаряйте стари грешки, бъдете отговорни за постъпките си.\n\n\n\n\n\n\n\n\n\n\n\n \n\n\n\nНавлизаме в период на биохимична и психична трансформация. В организма ни се включват фините енергии. Този ден позволява да си върнете загубено приятелство и партньорство, да си дадете втори шанс, прошка и обещание за взаимност и ненавреждане. Мислено изгорете в огън всичко вредно за вас, за работата, живота и връзките ви. В този ден може да се намерят и да се направят лекарства и за най-тежките болести. Ще намерите и нужните ви специалисти. Препоръчват се пътувания, преговори и огледи на място.\n\n\n\n\n\n\n\n\n\n\n\n \n\n\n\nИзтупайте от прахта на забравата старите проекти и идеи и ги стартирайте отново. Днес може да намерите нужните хора, ресурси и база. Имате възможност да възродите забравеното от миналото, да поставите всичко на нова основа и да извлечете ползи при новите условия, възможности и подход. Сами може да си направите лекарство. Ще намерите изход от неприятно положение и ще поправите старите грешки. Чудесно е да си простим един на друг и да продължим рамо до рамо. Обадете се, рестартирайте полезните връзки.\n\n\n\n\n\n\n\n\n\n\n\n \n\n\n\nНе рискувайте излишно. Очертават се инциденти и проблеми, неприятности на работното място и случайности, които може да ви вкарат в неприятна игра. Вечерта се приберете навреме и утре сутринта се движете внимателно. В момента преминавате през период на активен натиск и агресивни влияния, целящи да ви отклонят от целта. В такъв момент усилено се нуждаем от доказаните във времето близки и приятели. Сега е момента да стопите ледовете и да се върнете към липсващата ви връзка. Простете и ще ви простят.\n\n\n\n\n\n\n\n\n\n\n\n \n\n\n\nДен за тестване на връзките на опън и натиск. Дайте си сметка кой и какво е ценно и важно за вас от миналото. Намерете място за него в настоящето и бъдещето си. Чудесен ден за сдобряване. Всички правим грешки, време е за прошки. Направете го елегантно с подаръци и цветя. Ще се котира финесът в отношенията. Изцяло изключете грубата игра и фалша. Ден за командировки и пътувания, за делови и приятелски срещи и подновяване на старите бизнес контакти. Ще сънувате пророчески сън показващ истинското ви предназначение.\n\n\n\n\n\n\n\n\n\n\n\n \n\n\n\nНе бързайте, не споделяйте намеренията си в желанието да се похвалите или да ви похвалят. Късметът ви идва към обед. До утре на обед организирайте срещи и дебюти, търсете спонсор и се рекламирайте по всички възможни начини. Може да се случат събития, които да направят актуални личните ви амбиции или предмет на дейност. Сега е момента да подновите договори, да представите с ново лице и с повече екстри старата си дейност и производство. Лесно се прескачат прегради и се подновяват стопираните в миналото връзки.\n\n\n\n\n\n\n\n\n\n\n\n \n\n\n\nДен за среща с потенциалните ви съюзници и бизнес партньори. Оглеждайте се, нищо не е случайно. Очертават се проблеми в отношенията, които ще ви насочат отново към добре познатото старо. Днес се иска прошка, прави се крачка назад към пропуснатите възможности и чувства. Дано нищо не попречи да си дадете втори шанс. Нищо няма да получите без извинение или без тежка битка. Сега е вашето време да покажете действително на кого и на какво държите. Вечерта е рискова, приберете се навреме.\n\n\n\n\n\n\n\n\n\n\n\n \n\n\n\nДен на феникса. Тенденцията е да се възкресяват и стават актуални проектите и амбициите от миналото. Нещо забравено изплува пред очите и в ума ви. Обърнете му внимание и се постарайте да го върнете, да му дадете втори шанс и да се възползвате от пропуснатите екстри. С лекота се прощават греховете, независимо дали са волни или неволни. До утре на обед се обадете на тези, които ви липсват или отново искате да привлечете в личната си орбита. След това вратата отново ще се затвори и няма да има връщане назад.\n\n\n\n\n\n\n\n\n\n\n\n \n\n\n\nНевъзможното в миналото днес може да се уреди. Подновете стари връзки и водете преговори по отношение на стопирани в миналото задачи. Сега е момента да се признаят честно прегрешенията и да се подновят липсващите връзки. Пътувайте, уредете си командировка до утре на обед и направете уговорки на място. Изгладете старите недоразумения с потенциалните партньори. Времето се е променило, изискванията също, подходът също трябва да се коригира. Оставете зад гърба си всичко вредно и разболяващо.\n\n\n\n\n\n\n\n\n\n\n\n \n\n\n\nДен на тежки битки, на проблеми в отношенията и недоразумения на работното място. Не е изключен и здравословен проблем. Не вадете зъб. А ако имате зъб на някого днес е денят, в който е добре да се помирите, да изгладите отношенията и да намерите път един към друг. Спазвайте диета, но не само на тялото, а и на духа. Ограничете вредните връзки. Животът ще ви покаже откъде и от кого ви идват проблемите. Не се правете, че не забелязвате. Сънищата ви показват какво е истинското ви предназначение и цел.\n\n\n\n\n\n\n\n\n\n\n\n \n\n\n\nТова, което в миналото е било невъзможно днес става актуално, отприщва се и потръгва. Върнете се и преговаряйте на старото работно място и с хората, с които в миналото сте имали съвместен бизнес и делови проекти. Едно извинение отваря железните врати и към провалената в миналото любовна връзка. Върнете си това, което ви липсва, което в миналото е било ваша опора, цел и лична кауза. В организма ни се включват фините енергии. Грешките ни се коригират първо на подсъзнателно ниво, а до утре и на физическо, така че действайте.\n\n\n\n\n\n\n\n\n\n\n\n \n\n\n\nДен за освобождаване от греховете, за пречистване на тялото и душата. Спазвайте диета, ограничете вредни и разболяващи връзки. Дайте си втори шанс и в любовта, която прибързано сте дистанцирали. Мислено изгорете в пламъка на свещта всичко вредно и разболяващо. Прочистете се от негативизма. Направете крачка към работа и хора, които не искате да загубите и оставите в ръцете на друг. В този ден може да се направят лекарства и за най-тежките болести, да излекуваме личната си неувереност и да си върнем късмета.\n\n\n\n\n\n\n\n\n\n\n\n \n\n\n\nЛичната ви година е осмица. Чакат ви предложения, придобивки, нова работа или повишение в старата. Бъдете инициативни и си гонете интереса. Има време да работите за другите. Сега е важно да завладеете позициите, които ще ви помогнат да постигнете свои и общи цели. Явете се на конкурси, подпишете нови договори, кандидатствайте по спонсорски програми.\n\nРодените днес ще възродят пренебрегвани в миналото дейности и проекти. Ще изровят от пепелта на забравата нещо ценно и важно за обществото. Ще имат нестандартен подход и виждания, които ще ги отличават от околните. Те са бялата лястовица в ятото.\n\nЗаченатите днес ще имат огромна сила на духа. Животът ще им предложи крайности в щастието и в нещастието. Ще минат през закаляващи ситуации и ще постигнат много. Ще живеят дълго.\n                    ", "date": "2018.01.22", "title": "Хороскоп за 23 януари - вторник"}
{"url": "http://www.monitor.bg/a/view/38963-%D0%A8%D1%80%D1%8C%D0%BE%D0%B4%D0%B5%D1%80-%D0%B7%D0%B0%D0%B1%D0%B8-%D0%BC%D0%BB%D0%B0%D0%B4%D0%BE-%D0%B3%D0%B0%D0%B4%D0%B6%D0%B5-%D0%B0%D0%B7%D0%B8%D0%B0%D1%82%D0%BA%D0%B0/", "text": "Южнокорейката е с 25 години по-млада от него\n                    Бившият германски канцлер Герхард Шрьодер, който е на 73 години, се появи с новата си партньорка, 48-годишната южнокорейка Сойеон Ким, на официална вечеря в южнокорейски ресторант в Берлин, предаде ДПА.\n\nШрьодер бе канцлер от Германската социалдемократическа партия през периода 1998-2005 година. Той и Сойеон били в ресторанта за среща с представители на корейска асоциация за насърчаване на икономическите връзки, както и с аташето по въпросите на обединението на двете Кореи към южнокорейското посолство.\n\nСойеон е представител на германската агенция за бизнес развитие \"Ен Ер Ве инвест\", както и на организацията Германско-корейския форум.\n\nШрьодер има четири брака, а сега се развежда с последната си съпруга, припомня ДПА.\n\n \n                    ", "date": "2018.01.22", "title": "Шрьодер заби младо гадже азиатка "}
{"url": "http://www.monitor.bg/a/view/334-%D0%98%D0%BD%D0%B4%D0%B8%D0%B9%D1%81%D0%BA%D0%B0%D1%82%D0%B0-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F-%D1%89%D0%B5-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%BA%D1%83%D1%80%D1%81%D0%BE%D0%B2%D0%B5-%D0%BF%D0%BE-%D0%B9%D0%BE%D0%B3%D0%B0-%D0%B2-%D0%94%D0%B0%D0%B2%D0%BE%D1%81/", "text": "\n                    Делегацията на индийския премиер Нарендра Моди на Световния икономически форум в Давос ще предлага класове по йога на заледените склонове на алпийския курорт, съобщи днес индийското министерство на външните работи, цитирано от Ройтерс.\nИндия иска да покаже потенциала си като водещ двигател за световния икономически растеж след Китай, както и да демонстрира \"меката\" си сила, отразена в популярността на йогата и индийската кухня.\nДвама учители по йога от Индия всеки ден ще водят класове на срещата на върха идната седмица, която ще събере над 70 държавни и правителствени ръководители, включително президента на САЩ Доналд Тръмп, бизнес лидери и водещи банкери.\nЗа последните 21 години Моди ще е първият индийски премиер, който ще посети форума. През този период икономиката на страната се удвои до 2,3 трилиона долара и стана седмата по големина в света.\nМоди ще остане в Давос само един ден, но ще се срещне с ръководители и високопоставени служители на около 60 компании, включително Еърбъс (Airbus), Хитачи (Hitachi), Ай Би Ем (IBM), БАЕ систъмс (BAE Systems) и Карлайл груп (Carlyle Group), посочи представител на индийското външно министерство.\n                    ", "date": "2018.01.22", "title": "Индийската делегация ще организира курсове по йога в Давос "}
{"url": "http://www.monitor.bg/a/view/32255-%D0%91%D0%BE%D1%80%D0%B8%D1%81-%D0%95%D0%BB%D1%86%D0%B8%D0%BD-%D1%81%D1%82%D0%B0%D0%BD%D0%B0-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D1%8C%D0%BE%D1%80/", "text": "\n                    Борис Елцин-младши, внукът на първия руски президент, захвана нов бизнес – заедно с бивши чиновници той стана собственик на компанията „Фудгрупп“. Фирмата работи в сферата на ресторантьорството и доставката на храна, съобщава информационният интернет портал Рамблер.ру.\n\n          36-годишният наследник на Елцин през последните години активно се занимава с бизнес. От 2013 г. той е съсобственик на фирма, която строи ски курорт в Подмосковието. Освен това Борис владее е частна детска градина в центъра на руската столица, посочват агенциите. Преди няколко години той се зае с продуцирането в Холивуд на драмата „Нощни вещици“, разказваща за 46-ия женски авиационен полк на съветските Военно-въздушни сили. Преди това той беше директор по маркетинга на руския отбор във „Формула-1“ Midland F1.\n\nМедиите припомнят, че внукът на експрезидента е завършил Московският институт за международни отношения, Висшата школа за бизнес на Московския държавен университет, както и Брауновския университет в САЩ. Борис е син на дъщерята на Елцин-старши Татяна Юмашева. Биологичният му баща е Вилен Хайрулин, който обаче се отказва от родителските си права в полза на Леонид Дяченко. Кръстен е на дядо си и носи моминското име на майка си, посочват медиите. Елцин-младши е известен с многобройните си любовни афери. През годините негови гаджета са били дъщерята на крупния ресторантьор Аркадий Новиков – Александра, топ моделите Маргарита Анабердиева и Тамара Лазич. По-рано се появи информация, че Борис е скъсал с поредната си изгора – внучката на знаменития актьор и режисьор Олег Ефремов – Олга. В свободното си време именитият наследник се занимава с музика.\n\n          Майката на Елцин-младши също върти бизнес, пише в. „Аргументи и Факти“ – заедно със съпруга си Валентин Юмашев владее крупната строителна компания „СИТИ“, както и елитна недвижимост в Москва. През 2009 г. Татяна и семейството й получиха австрийско гражданство.  \n                    ", "date": "2018.01.22", "title": "Борис Елцин стана ресторантьор "}
{"url": "http://www.monitor.bg/a/view/70459-%D0%98%D0%B7%D1%87%D0%B8%D1%81%D0%BB%D0%B8%D1%85%D0%B0-%D0%BA%D0%BE%D0%B3%D0%B0-%D0%BC%D1%8A%D0%B6%D0%B5%D1%82%D0%B5-%D1%89%D0%B5-%D0%B8%D0%B7%D1%87%D0%B5%D0%B7%D0%BD%D0%B0%D1%82/", "text": "\n                    Британски генетици изчислиха, че след няколко милиона години Y-хромозомата ще изчезне, а с нея и мъжкият пол, пише сп.\"Сайънс алърт\".\nМъжката хромозома съдържа гени, които не се явяват необходими за живота. В частност генът SRY, определящ развитието на организма от мъжки тип. Y хромозомната ДНК за цялата история на живота на Земята се е изродила, като този процес ще продължи минимум 4,6 милиона години. Според оценки на изследователите, този процес неизбежно ще протече при влошаване на фертилността. Но израждането на Y-хромозомата не означава, че мъжете ще изчезнат напълно. Генът SRY може да се премести на друга хромозома.\n                    ", "date": "2018.01.22", "title": "Изчислиха кога мъжете ще изчезнат"}
{"url": "http://www.monitor.bg/a/view/82150-%D0%9E%D0%B1%D1%89%D0%B8%D1%82%D0%B5%D0%BB%D0%BD%D0%BE%D1%81%D1%82%D1%82%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%B5-%D0%BF%D0%B0%D0%B3%D1%83%D0%B1%D0%BD%D0%B0/", "text": "\n                    Учени установиха, че общителните мармоти от вида Marmota flaviventris са с по-кратка продължителност на живота в сравнение със самотните си събратя.\n\nТова навежда на мисълта, че теорията за социалната подкрепа и увеличената продължителност на живота сред бозайниците може да е невярна.\n\nЗоолози от Калифорнийския университет в Лос Анджелис смятат, че продължителността на живота на самотните екземпляри от вида M. flaviventris е с една трета по-голяма от тази на събратята им, които живеят на стада. Наблюденията на учените показали, че в 9 от 11 случая в следените години наред от тях колонии липсват солидни социални контакти.\n\nПри това получените резултати подкрепят тези от предишни изследвания, които сочат, че по-общителните бозайници имат по-малко потомство и по-рано умират.\n                    ", "date": "2018.01.22", "title": "Общителността се оказа е пагубна"}
{"url": "http://www.monitor.bg/a/view/81129-%D0%9B%D0%B0%D0%B2%D0%B8%D0%BD%D0%B0-%D0%BE%D1%82%D1%80%D1%8F%D0%B7%D0%B0-%D0%BA%D1%83%D1%80%D0%BE%D1%80%D1%82-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%81%D0%BD%D1%8F%D0%B3-%D0%B1%D0%BB%D0%BE%D0%BA%D0%B8%D1%80%D0%B0-%D1%82%D1%83%D0%BD%D0%B5%D0%BB%D0%B0-%D0%BF%D0%BE%D0%B4-%D0%9C%D0%BE%D0%BD%D0%B1%D0%BB%D0%B0%D0%BD/", "text": "\n                    Снеговалежи в Северозападна Италия наложиха да бъде затворен тунелът под връх Монблан, който съединява Италия и Франция. Това е превантивна мярка, наложена заради голямото количество навалял сняг. Лошото време доведе до временна изолация на редица високопланински курорти, като метеоролози предупреждават за опасност от лавини. Снеговалежите са съпроводени от силни ветрове, заради които лифтовете са спрени.Швейцарските власти заявиха, че курортното селище Цермат, намиращо се близо до връх Матерхорн, отново е отрязано от света поради възобновила се лавинна опасност вследствие на новите снеговалежи, предаде Асошиейтед прес. Всички шосейни и жп връзки с курорта са блокирани.Железопътната компания \"Матерхорн Готард\", обслужваща едноименната железница, която стига и до Цермат, заяви на страницата си в интернет, че достъпът до курортното селище остава блокиран поне до утре по обяд. Все още обаче хеликоптери превозват хора от и към Цермат по въздух.Управата на алпийския курорт публикува в интернет препоръка към всички, които са се отправили натам, да потърсят варианти да отседнат в по-големи градове като Цюрих, Базел и Берн, докато обстановката се нормализира.По-рано този месец Цермат вече бе отрязан от света, за два дни, при което временно бяха блокирани около 13 000 туристи.В Северна Италия подобна ситуация не се случва за първи път този сезон, като зимата донесе особено обилен сняг в редица северни райони. Метеоролозите обаче обещават подобряване на времето през идните дни.Силният снеговалеж през последните 24 часа остави без ток няколко планински села в района на западния сръбски град Иваница.Електроснабдяването е прекъснато, след като натрупалият мокър сняг е скъсал кабели. Движението в района е затруднено, но са изпратени дежурни екипи, които обещават да възстановят електрозахранването.\nВ Град Иваница снежната покривка е 5 до 7 сантиметра, но в околните планински села надхвърля 20 сантиметра. Снеговалеж, съпроводен със силен вятър, е затрупал тази нощ редица пътища и села в района на Сиеница, също в Западна Сърбия, където снежната покривка е 17 сантиметра, а през нощта вятърът е достигнал скорост 50 километра в час.\n\n\n                    ", "date": "2018.01.22", "title": "Лавина отряза курорт в Швейцария, сняг блокира тунела под Монблан"}
{"url": "http://www.monitor.bg/a/view/57945-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%BE%D1%82%D0%B8%D0%B4%D0%B5-%D0%B2-%D0%9B%D0%BE%D0%BD%D0%B4%D0%BE%D0%BD-%D1%83%D1%82%D1%80%D0%B5-%D0%B5-%D0%B2-%D0%9F%D0%B0%D1%80%D0%B8%D0%B6/", "text": "\n                    Държавният секретар Рекс Тилърсън посети дискретно новото посолство на САЩ в Лондон след острите критики на президента Доналд Тръмп, който отказа да пристигне за официалното му откриване.В разрез с първоначалната програма и с традицията при посещения на шеф на американската дипломация в дипломатическите мисии в чужбина, този път представителите на медиите бяха държани настрана. Журналистите видяха само пристигането на Тилърсън пред новата сграда.Официалното обяснение за дискретността на визитата е спирането на работата на федералните служби в САЩ заради задънената улица при гласуването на споразумението за бюджета в Конгреса.Още преди пристигането на Тилърсън обаче държавният департамент показа известно смущение, уверявайки, че няма да има тържествено откриване или официална церемония по повод посещението му в посолството, отворено преди седмица. Довършителните работи продължават и фоайето и на други места още не са разчистени, каза в петък висш американски представител във Вашингтон.След като внезапно анулира визитата си за тържественото откриване, планирано за февруари, Доналд Тръмп предизвика пореден гаф в отношенията между традиционните съюзници САЩ и Великобритания. Президентът разкритикува новото посолство като твърде скъпо и ексцентрично, но ако беше дошъл в Лондон, имаше опасност да бъде посрещнат с враждебни демонстрации.В публикация в навечерието на визитата на Тилърсън британският външен министър Борис Джонсън призова сънародниците си да приемат Доналд Тръмп, който още не е посетил Обединеното кралство като президент въпреки \"специалните отношения\" между двете страни.Очаква се днес Джонсън и Тилърсън да се срещнат и да \"препотвърдят специалните си връзки\". Според американската страна двамата ще обсъдят главно темите за Иран и Сирия.Във вторник Тилърсън пристига в Париж.Междувременно стана ясно, че САЩ ще преместят посолството си в Израел от Тел Авив в Ерусалим догодина. Поне така заяви вицепрезидентът на САЩ Майк Пенс в реч пред израелския парламент, но не посочи точна дата.\n                    ", "date": "2018.01.22", "title": "Тилърсън отиде в Лондон, утре е в Париж "}
{"url": "http://www.monitor.bg/a/view/84474-%D0%A1%D1%8A%D0%B2%D0%B5%D1%82%D1%8A%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%A1%D0%B8%D1%80%D0%B8%D1%8F/", "text": "\n                    Извънредно заседание на Съвета за сигурност на ООН при закрити врата за Сирия бе свикано в понеделник по желание на Франция.\n\nПоводът е решението на генералния щаб на Турция да започне сухопътната операция „Маслинова клонка“, насочена срещу кюрдските сили от Силите за народна самоотбрана (СНС) и партията Демократичен съюз (ДП) в Сирия. Анкара ги смята за терористични и свързани с Кюрдската работническа партия в самата Турция. Операцията се провежда в сирийската област Африн, в който живеят около 1,5 милиона сирийски кюрди и цели създаването на „30-километрова зона за сигурност, която ще бъде защитена от терористи“.\n\nВ отговор сирийското правителство определи действията на Турция като посегателство върху суверенитета на страната. Оттогава самолетите на турските военновъздушни сили са поразили 153 цели в Африн. В резултат на бомбардировките са убити 6 мирни жители и трима военни, по сведения на канал „Скай Нюз Арабия“. Турският генерален щаб обаче твърди, че всички жертви са терористи.\n                    ", "date": "2018.01.22", "title": "Съветът за сигурност се събира заради Сирия"}
{"url": "http://www.monitor.bg/a/view/84705-%D0%9F%D0%BE%D0%B2%D0%B5%D1%87%D0%B5%D1%82%D0%BE-%D0%BD%D0%B5%D0%BC%D1%86%D0%B8-%D1%81%D0%BA%D0%B5%D0%BF%D1%82%D0%B8%D1%87%D0%BD%D0%B8-%D0%B7%D0%B0-%D0%93%D0%BE%D0%BB%D1%8F%D0%BC%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F/", "text": "\n                    Германските граждани са обзети от скептични настроения, след като бе обявен стартът на създаване на нова „Голяма коалиция“, сочат резултатите от ново проучване на института за изследване на общественото мнение Civey, цитирано от сп. „Шпигел“.\n\nВъпросът, на който са отговаряли участниците в изследването е бил „Как определяте решението на конгреса на Германската социалдемократическа партия (ГСПД) да започне преговори за съвместното управление с ХДС/ХСС?“. Повече от половината запитани (51,4%) са отвърнали, че се отнасят отрицателно към това, а 32% дори са казали, че се отнасят „много негативно“ към случващото се. Положително мнение са изразили около 40 на сто от участниците в допитването.\n\nПрез следващите дни започват преговорите между лидерите на трите големи партии в Германия – ХДС, ХСС и ГСДП за съставяне на правителство. Това става след като късно в неделя германската социалдемократическа партия даде зелена светлина за започването на официални коалиционни преговори с блока ХДС/ХСС на канцлера Ангела Меркел. На провеждащия се в Бон конгрес 362 от 642 делегати гласуваха за започването на консултациите с консерваторите. 279 делегати гласуваха против новата „голяма коалиция“, както в Германия наричат съвместното управление на двете най-големи политически сили ХДС/ХСС с ГСДП. Има само 1 въздържал се при гласуването. Тъй като имаше малък проблем при преброяването, гласуването се осъществяваше с вдигане на ръка, членът на президиума на ГСДП Хайко Маас взе решение за повторно преброяване на гласовете. Председателят на ГСПД Мартин Шулц заяви, че очаква трудни преговори за съставяне на управляваща коалиция.\n                    ", "date": "2018.01.22", "title": "Повечето немци скептични за „Голямата коалиция“"}
{"url": "http://www.monitor.bg/a/view/61392-%D0%9E%D0%BA%D1%81%D1%84%D0%B0%D0%BC-1-%D0%B4%D1%8A%D1%80%D0%B6%D0%B0%D1%82-82-%D0%BE%D1%82-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%B0/", "text": "\n                    82% от богатството по света е притежание на 1% от населението на планетата. Това показват най-нови данни на неправителствената организация Оксфам, представени преди Световния икономически форум в Давос.\n\nСветовната икономика все повече увеличава състоянието на свръхбогатите, а оставя милиарди хора да тънат в бедност, обобщава организацията. Докладът показва как икономиките възнаграждават богатите, вместо тежкия труд на милиони хора. С други думи, богатите стават по-богати, а хората на дъното остават в капана на бедността.\n\nЧетири от всеки пет долара, спечелени през 2017 г., са в джоба на най-богатите хора в света. Същевременно 3 милиарда и 700 милиона души нямат нищо. Едно от основните заключения в доклада е, че през изминалата година е регистрирано историческо увеличение на милиардерите, което прави още по-непреодолима пропастта между богатите и бедните. От 2010 г. досега богатството на т.нар. \"икономически елит\" се е увеличавало с 13% годишно. Това означава, че средно на година в света са се появявали по деветима нови милиардери, а на всеки десет милиардери девет са мъже.\n\n\n \n                    ", "date": "2018.01.22", "title": "Оксфам: 1% държат 82% от парите на света"}
{"url": "http://www.monitor.bg/a/view/52877-%D0%9D%D0%90%D0%A1%D0%90-%D1%82%D0%B5%D1%81%D1%82%D0%B2%D0%B0-%D1%8F%D0%B4%D1%80%D0%B5%D0%BD-%D1%80%D0%B5%D0%B0%D0%BA%D1%82%D0%BE%D1%80-%D0%B7%D0%B0-%D0%9C%D0%B0%D1%80%D1%81/", "text": "\n                    Американската космическа агенция НАСА е разработила и тествала успешно за пръв път в Невада малък реактор, който може да бъде използван при изследването на космическото пространство и за усвояването на Луната и Марс, предадоха световните агенции.\n\nПроектът получи названието \"Килопауър\". Мощността на реактора е от 1 до 10 киловата и е проектиран да работи в продължение на 10 години. Тази енергия е достатъчна за захранването с електричество на домакинствата в две жилища. Височината на цялото съоръжение е около 4 метра. Нови тестове при пълно натоварване на мощностите ще се проведат през март. Тогава реакторът ще бъде пуснат да работи без прекъсване в продължение на 28 часа.\n\nНа Земята реакторът може да влезе в действие при изучаването на дълбините на океаните с помощта на дистанционно управляеми апарати.\n\nРеакторът трябва да е възможно най-малък и лек, за да е лесен за транспортиране, но същевременно трябва да осигурява достатъчно мощност за цяла база. Разбира се, трябва да може да издържа и суровите условия на Марс, анализираха специалисти.\n\"Идеята е с едно транспортиране да се доставят по няколко такива реактора, които общо да осигуряват десетки киловати\", казва Стив Джурзик, един от администраторите на НАСА и ръководител на отдела за космически технологии. Агенцията изчислява, че една база на Марс ще се нуждае от около 40 до 50 киловата енергия.\n\nСамата система се казва KRUSTY, като досегашните тестове са много успешни и отговарят на предвиденото от моделите и симулациите. Прототипният реактор използва уран-235, като ядрото е с приблизителните размери на руло тоалетна хартия.\n\nРеакторът е само един от вариантите за осигуряване на енергия. Учени също така проучват възможността да се използват глетчери на Марс, както и други налични на Червената планета ресурси.\n\nПървото пътуване на хора до Марс е само една част от амбициозните намерения на учените. Втората, по-сложна задача е установяването на дългосрочно човешко присъствие на Червената планета. Един от основните въпроси за решаване е как ще се осигурява енергия за човешките бази на Марс.\n\nМеждувременно ирландски учени от Лимерик създадоха особени семена, които могат да оцелеят на суровите марсиански условия, съобщи Лайф. Така сме една крачка по-близо до отглеждането на картофи и краставици на Червената планета.\n\n“Нашите опити, които започнаха преди повече от десет години, завършиха с успех”, заяви ръководителят на екипа Мишел Бенет.\nВ близко бъдеще зеленчуците, отгледани от учени от Технологичния университет в Лимерик, ще бъдат доставени в станция в Антарктида, за да бъдат изследвани при ниски температури.\nСемената, а по-късно и разсадите на \"марсиански\" домати, краставици, салати, спанак, както и на ягоди ще бъдат подложени на всевъзможни стрес тестове, за да се открият евентуални недостатъци на селекцията.\n\n“Сега идва следващият етап – отглеждането на разсада, ще го проведем на Антарктида. Там температурата достига до минус 40 градуса, колкото показват и термометрите на Марс”, посочи още специалистът.\nВъпросните зеленчуци се отличават със способността да се приспособят към ограничена консумация на хранителни вещества. Нужно им е малко количество вода, съставът на почвата на практика не е от значение, а при ниски температури подобни разсади няма да загинат.\n                    ", "date": "2018.01.22", "title": " НАСА тества ядрен реактор за Марс"}
{"url": "http://www.monitor.bg/a/view/62220-%D0%9F%D1%80%D0%B8%D0%BD%D1%86-%D0%A5%D0%B0%D1%80%D0%B8-%D0%B8-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB-%D0%B1%D0%B5%D0%B7-%D0%A2%D1%80%D1%8A%D0%BC%D0%BF-%D0%B8-%D0%9E%D0%B1%D0%B0%D0%BC%D0%B0-%D0%BD%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0/", "text": "\n                    Британският принц Хари, който е щастливо влюбен в актрисата Меган Маркъл, заяви, че няма да покани на сватбата си нито Доналд Тръмп, нито Барак Обама, съобщи британският в. „Сън”. Монументалното събитие ще се проведе на 19 май в Уиндзорския замък.\n\nРешението да не покани Обама е въпреки факта, че 33-годишният принц Хари е голям приятел с 44-тия президент на Щатите Барак Обама и съпругата му Мишел. Това става особено ясно, когато Хари интервюира Обама през септември в Торонто, Канада, като гостуващ радиоредактор на Би Би Cи. В интервюто бившият президент на САЩ споделя искрено на британската знаменитост, че е почувствал спокойствие в деня, след като е напуснал Белия дом. Така можел да планира ежедневието си и да отдели повече време на съпругата си Мишел. Двамата мъже дори са си говорили за музика - Обама е споделил, че предпочита кралицата на соул музиката Арета Франклин пред Тина Търнър. След това обсъдили спортните легенди  сред баскетболните си любимци Барак Обама е откроил бившето величие Майкъл Джордан пред настоящата звезда Леброн Джеймс.\n\nБританците се вълнуват искрено какво ще се случи на най-важния ден за Хари и Меган. Спекулират кои особи ще бъдат поканени, какво меню ще бъде предложено на ВИП гостите и как ще бъдат облечени знаменитостите.\n                    ", "date": "2018.01.22", "title": " Принц Хари и Меган Маркъл без Тръмп и Обама на сватбата"}
{"url": "http://www.monitor.bg/a/view/47914-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%B1%D1%8F%D0%B3%D0%B0-%D0%B2-%D0%94%D0%B0%D0%BD%D0%B8%D1%8F-%D0%B4%D0%B0-%D1%87%D0%B5%D1%82%D0%B5-%D0%BB%D0%B5%D0%BA%D1%86%D0%B8%D1%8F/", "text": "\n                    Бившият президент на Каталуния Карлес Пучдемон пристигна в Дания за публична лекция, съобщиха световните медии. Пучдемон е отлетял от брюкселското летище Шарльороа с нискотарифен полет на \"Райънер\" за Копенхаген.Пучдемон е в Дания по покана на Копенхагенския университет за публични дебати, посветени на Каталуния.Испания издаде европейска заповед за арест на Пучдемон през ноември. На 5 декември миналата година Испанският Върховен съд да оттегли европейската заповед за задържане на Пучдемон. Причината беше, че Мадрид има опасения, че Брюксел ще върне Пучдемон, но ще ограничи престъпленията, за които той може да бъде съден в родината си, отбелязва Асошиейтед прес.В сила срещу Пучдемон останаха национална и международна заповед за задържане. Това означава, че ако се върне в Испания, или напусне ЕС, Пучдемон трябва да бъде заловен и върнат в своята родина.Сега съдията, натоварен с разследването на Карлес Пучдемон, смята, че пътуването му до Дания цели единствено и само \"да провокира ареста му в чужбина\" като част от стратегия на бившия каталунски лидер да си осигури аргументи, за да получи управленски правомощия въпреки отсъствието си от Каталуния.Испанският Върховен съд съобщи обаче в комюнике, че същият този съдия, натоварен с разследването на каталунския сепаратист, е отказал да издаде европейска заповед за ареста му, поискана от прокуратурата, предаде АФП.Испания разследва Пучдемон за бунт, подривна дейност и финансови злоупотреби, свързани с едностранното обявяване на независимост на Каталуния от регионалния парламент на 27 октомври.Същевременно председателят на парламента на Каталуния Роже Торен предложи Карлес Пучдемон за регионален лидер, който да състави ново каталунско правителство.Торен обяви кандидатурата след консултации с каталунските политически сили.Предстои в парламента да има дебати по предложението и после да има гласуване, което може да е в края на месеца, предаде Франс прес.Самият 38-годишен Торен бе избран от Републиканската левица на Каталуния. Във вота не участваха осемте депутати от партиите, подкрепящи независимостта, които са в ареста или в доброволно изгнание в Брюксел. Торен е политолог по образование и е бил депутат в предишните два парламента на Каталуния. Той е най-младият председател в историята на каталунския парламент.Каталунският парламент мнозинство имат партиите, които са за независимост на автономната област. На изборите на 21 декември партиите, поддържащи независимостта на Каталуния, спечелиха 47,5 процента от гласовете и имат 70 депутати в 135-местния парламент. Това абсолютно мнозинство им позволява по принцип да предложат кандидат за регионален лидер. Мнозинството обаче е само теоретично. Осем от депутатите поддръжници на независимостта са в ареста или избягаха в чужбина и не могат да участват в гласуването в пленарната зала. Испанският премиер Мариано Рахой вече каза, че няма никога да допусне Карлес Пучдемон да ръководи Каталуния от Брюксел, било то чрез интернет или видеоконферентна връзка. При първия административен акт, който ще бъде взет в тази насока, ще бъде сезиран Конституционният съд на Испания. Ще се стигне до блокаж на издигането на кандидатура за регионален лидер и правителството в Мадрид ще продължи да управлява директно Каталуния, която бе лишена от автономия след неконституционния референдум за независимост на 1 октомври.Самият Пучдемон заяви днес в Копенхаген, че скоро ще бъде съставено ново регионално правителство в испанската област въпреки заплахите на централното правителство.\n\"Няма да капитулираме пред авторитаризма независимо от заплахите на Мадрид. Скоро ще съставим ново правителство\", каза той само часове след официалното представяне на кандидатурата му за каталунския премиерски пост.\nДо края на месеца се очаква доминираният от сепаратистите каталунски парламент да свика заседание за обсъждане на кандидатурата на Пучдемон, който от 30 октомври е в доброволно изгнание в Белгия.\nОт Копенхагенския университет, където се състояха дебати, посветени на Каталуния, сепаратисткият водач призова за зачитане на демократичния процес.\n\"Половината от страните членки на Европейския съюз възникнаха в последните 100 години благодарение на принципа на самоопределението. Време е ЕС за последва датския пример и да признае демократичното право на самоопределение\", заяви той, имайки предвид Фарьорските острови и Гренландия - датски автономни територии.\nНадявам се един не толкова далечен ден волята на народа ни да надделее и да можем да създадем успешно нова държава, каза Пучдемон пред аудитория от студенти и журналисти в датската столица.\nОт Копенхаген Пучдемон заяви, че утре ще направи обръщение към медиите, отклонявайки въпрос за настоящото положение в каталунския парламент, предаде Ройтерс.\nАко кажа нещо за новините в Каталуния във връзка с решението на парламента или решението на испанския Върховен съд, мисля, че нищо от това, което беше дискутирано днес, няма да се появи в медиите, отбеляза той. \n\n\n                    ", "date": "2018.01.22", "title": "Пучдемон бяга в Дания да участва в дебат (ОБНОВЕНА)"}
{"url": "http://www.monitor.bg/a/view/31133-%D0%92%D0%B7%D1%80%D0%B8%D0%B2%D0%B8%D1%85%D0%B0-%D1%81-%D0%B1%D0%BE%D0%BC%D0%B1%D0%B0-%D0%B7%D0%BB%D0%B0%D1%82%D0%B0%D1%80%D1%81%D0%BA%D0%B8-%D0%BC%D0%B0%D0%B3%D0%B0%D0%B7%D0%B8%D0%BD-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%91%D1%83%D1%80%D0%B3%D0%B0%D1%81/", "text": "Златарски магазин бе взривен с мощна бомба в центъра на Бургас миналата нощ. Експлозията е избухнала в около 3.30 часа и е изпотрошила всички витрини на бижутерията, изкъртена е входната врата. От взривната вълна са нанесени поражение по горните етажи на сградата, където се помещават апартаменти. Щети има и по съседните сгради. Взривната вълна е изпотрошила прозорците на близката пицария \"Венеция\" и на офис за бързи крадити, както и предното стъкло на паркиран на близо автомобил. Взривеният златарски магазин е собственост на компанията \"Стеди Смарагд\" и се намира на централната  улица „Фердинандова“ № 38. Според първоначалния оглед, ателието е взривено със самоделна бомба, поставена пред входната врата. Взети са проби, за да се установи вида на взривното вещество и неговото количество. Опит за обир или сплашване са двете основни версии, по които работят разследващите. По данни на собственика и на полицията, бандитите не са успели да вземат нищо от златните накити. Металните каси, в които са били оставени златните бижута са непокътнати. Сейфа с парите - също не е разбит. \"По всяка вероятност крадците не са имали време да открият къде точно са златото и парите, а и дори да са намерили сейфовете - не са имали време да ги разбият\", коментираха запознати със случая. Според управителката на магазина Милка Петрова, от магазина липсвали само монети на стойност около 100 лева, които били оставени в незаключено чекмедже.  \"За първи път се случва подобно нещо. Нямам представа каква е причината, но не мисля, че това е опит за сплашване. С всички колеги в бранша сме в много добри отношения\", коментира управителката на магазина. От полицията съобщиха, че е образувано досъдебно производство по чл. 333 от НК за унищожаване на имущество със значителна стойност, чрез взрив. Целият район около потрошеното ателие е отцепен, изземват се веществени доказателства и проби за анализ. \"Назначени са няколко експертизи, сред които физико-химична и биологична, резултатите от които ще дадат яснота за начина на извършване на деянието и използваните средства\", съобщиха от полицията.  Иззети са записи от видеокамери, намиращи се в района, които вероятно са заснели среднощните бомбаджии. Извършват се разпити на свидетели и живеещи в близост граждани. В нощта срещу събота пък бандити са атакували офиса на спедиторска фирма „Спийди”, който се намира в Северната промишлена зона на Бургас. Този удар се оказал успешен за крадците. Те са проникнали в сградата, след като пробили отвор в тухлена стена и уцелили касовия салон. Обирджиите са успели да отключат касата и задигнали от там  оборота от 5 300 лв.", "date": "2018.01.22", "title": "Взривиха с бомба златарски магазин в центъра на Бургас"}
{"url": "http://www.monitor.bg/a/view/57845-%D0%9F%D0%B8%D1%8F%D0%BD-%D0%B7%D0%B0%D0%BA%D0%BB%D0%B0-%D0%BA%D1%83%D1%87%D0%B5%D1%82%D0%BE-%D1%81%D0%B8/", "text": "\n                    Пиян мъж закла кучето си във великотърновското село Хотница. Жестокото убийство било извършено в неделя през нощта. Вчера хората от селото потресени разказаха, че извършителят Костадин не бил местен, а преди време се оженил и заживял тук. Досега той не се бил „прочувал” със замесване в екшъни или скандали и всички бяха в шок от това, което е направил. От полицията не изнесоха официална информация за случката. Според разказите на селяните обач, в неделя през нощта Костадин се скарал с жена си и вбесен излязъл на двора. Какво се е случило там между него и домашния любимец, е доста трудно да се каже. Самият мъж по-късно, пред полицаите разказал, че кучето му внезапно и без никакъв повод го нападнало и искало да го събори на земята и да го разкъса. Според хората от Хотница обаче, най-вероятно пияният и афектиран мъж, се е опитал да си излее яда върху животното и това е предизвикало агресия у четириногото. Каквато и да е причината, в пристъп на внезапно умопомрачение, Костадин грабнал кухненския нож и заклал с него невинното животно. След което, утолил гнева си, се прибрал обратно в къщи да спи. Съседи обаче, подали сигнал в полицията и рано сутринта още неизтрезнелият убиец бил посетен от полицейски патрул. Той е задържан и е отведен на разпит в полицейското управление във Велико Търново, след което е освободен. Разследването по случая обаче продължава и извергът най-вероятно ще бъде подведен под наказателна отговорност. А според последните промени в нашето законодателство, той дори може да лежи ефективно и в затвора. Вече има няколко много добри примера на убийци на животни вкарани в пандиза от родните съдилища.\n                    ", "date": "2018.01.22", "title": "Пиян закла кучето си"}
{"url": "http://www.monitor.bg/a/view/62176-%D0%A5%D0%B2%D0%B0%D0%BD%D0%B0%D1%85%D0%B0-%D0%BE%D0%B1%D0%B8%D1%80%D0%B4%D0%B6%D0%B8%D0%B8-%D0%BD%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B8-%D0%BF%D1%80%D0%B8-%D1%81%D0%BB%D1%83%D1%87%D0%B0%D0%B9%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%BF%D1%8A%D1%82%D1%8F/", "text": "Свещичката и Джонката прескачали огради, единият се скрил в реката\n                    Двама от тримата издирвани обирджии на банкомати, които на 9 ноември взривиха устройство в центъра на Сапарева баня и изчезнаха, бяха заловени при случайна проверка на пътя. Кирил Микев – Свещичката и Красимир Йорданов – Джонката се движели в Перник с „Голф“, когато пътни полицаи вдигнали палка, за да ги спрат. Апашите подминали поста в миньорския град „Църква“ в посока село Студена и спрели едва след около 150 метра като хукнали да бягат през глава. Двамата мъже започнали да прескачат огради, бягали през дворове, въргаляли се в преспи. Преследването продължило около час, когато единият бил задържан на улицата, а другият – заграден докато опитвал да се покрие във водите на река Струма.\nКирил и Красимир бяха обявени за издирване през миналата година, след като ноември месец беше взривен банкомат в Сапарева баня. Стартира и разследването по случая, в рамките на което двамата мъже бяха заподозрени в съучастие към престъплението заедно с Тодор Богданов. Последва търсене от стотици полицаи в горите над село Боснек, където се предполагаше, че групата се крие. Те обаче не бяха открити като дори се появиха подозрения, че са избягали в чужбина. Оказва се обаче, че те са се укривали в близост до родния им Перник. Джонката и Свещичката вече се намират в полицейския арест, където се очаква да преседят поне още 72 часа, когато ще им се гледа и мярката за неотклонение.\nДо момента с обвинение е само един от заподозрените, който беше заловен първи в Перник – Господин Динев. Предполагаше се, че той им е помагал, за да задигнат 9 хил. лева от взривеното устройство в Сапарева баня. По-късно главния секретар на МВР Младен Маринов посочи, че издирваната група е заподозряна за повече от 4 такива нападения в цялата страна.\n\n\n \n                    ", "date": "2018.01.22", "title": "Хванаха обирджии на банкомати при случайна проверка на пътя"}
{"url": "http://www.monitor.bg/a/view/22597-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA%D0%BB%D0%B8%D0%B9%D0%BA%D0%B0-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B4%D0%B0-%D0%B7%D0%B0%D0%B4%D1%8A%D1%80%D0%B6%D0%B8-%D0%B3%D1%80%D0%B0%D0%B1%D0%B8%D1%82%D0%B5%D0%BB/", "text": "\n                    Смела пазарджиклийка, която оказала съпротива на непознат, опитал се да я ограби, е помогнала на полицаите да го разкрият и задържат. 50-годишната Д.Р. била нападната от грабителя, докато разговаряла по мобилния си телефон и апашът се опитал да й го измъкне от ръцете. Жената обаче оказала съпротива, нападателят се уплашил и избягал и избягал, а тя разказала за случката в полицията и дала описание на непознатия. След няколко дни упорита работа криминалистите от Районното управление на МВР в Пазарджик влезли в дирите на дръзкия апаш. Оказало се, че това е 32-годишният Георги Б. от ихтиманското село Вакарел, който на 16 януари около 22 ч. на улица в Пазарджик нападнал 43-годишната К.Н. Мъжът успял да отмъкне от нея дамската й чанта с лични документи, мобилен телефон, златен накит и сумата от 270 лева. На следващата вечер отново в района на същата улица нападателят издебнал 50-годишната Д.Р. от Пазарджик, но нападнатата се оказала по-яка от грабителя, отвърнала му с юмруци и успяла да спаси телефона си от лапите на непознатия, а после подробно описала на униформените как изглеждал грабителят и той бил задържан.\n\n \n\n \n                    ", "date": "2018.01.22", "title": "Пазарджиклийка помогна на полицията да задържи грабител"}
{"url": "http://www.monitor.bg/a/view/20849-%D0%9E%D1%82%D0%BA%D1%80%D0%B8%D1%85%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%B2-%D0%BD%D0%B0%D0%BF%D0%BE%D0%B8%D1%82%D0%B5%D0%BB%D0%B5%D0%BD-%D0%BA%D0%B0%D0%BD%D0%B0%D0%BB/", "text": "\n                    Издирваният 70-годишен Стоян Тодоров от пазарджишкото село Главиница е бил намерен мъртъв в напоителен канал по пътя селата Алеко Константиново и Ляхово. Това съобщиха от полицията. По тялото на възрастния мъж няма следи от насилие и се предполага, че той е починал от естествена смърт-измръзнал е вследствие на минусовите температури през нощта. Мъжът бе обявен за издирване на 12 януари т.г. по сигнал на дъщеря му, която живее в близкото до Пазарджик село Дебращица. Именно жената  се грижела в дома си за баща си и когато той излязъл и не се прибрал, се обърнала към полицията за съдействие. Пенсионерът страдал от психично заболяване и може да е загубил ориентация накъде отива, когато е излязъл от къщата на дъщеря си. След като повече от седмица той бил в неизвестност в неделя екипи от спасителния отряд  в Пазарджик, които обикаляли района, за да го търсят, се натъкнали на тялото на дядо Стоян.\n                    ", "date": "2018.01.22", "title": "Откриха издирван пенсионер в напоителен канал "}
{"url": "http://www.monitor.bg/a/view/55314-%D0%A0%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D0%BD%D0%B0%D1%85%D0%BB%D1%83-%D1%81-%D0%BD%D0%BE%D0%B6-%D0%B2-%D0%B4%D0%BE%D0%BC%D0%B0-%D0%BD%D0%B0-%D0%B1%D0%B0%D1%89%D0%B0-%D1%81%D0%B8-%D0%B8%D1%81%D0%BA%D0%B0%D0%BB-%D0%B4%D0%B0-%D0%B3%D0%BE-%D0%BA%D0%BE%D0%BB%D0%B8/", "text": "\n                    Осъждан над 10 пъти рецидивист от Хисаря нахлул с нож в блока на баща си, за да го заколи. 33-годишният Иван М. бил закопчан и обвинен от районната прокуратура в Пловдив за унищожаване на чуждо имущество. По време на нападението Иван е бил тотално неадекватен, като все още не е ясно дали е бил пиян, дрогиран или причината за агресивното му поведение е някаква друга.\n\nСигналът за буйстващия млад мъж бил получен в районното управление в Хисаря около 18,40 часа в неделя. Съседи на възрастния баща на Иван се обадили на 112, за да съобщят, че във входа им вилнее опасен и въоръжен мъж. Междувременно младият хисарчанин успял да унищожи както входната врата на апартамента на баща си, така и други две входни врати на комшийски жилища. След това нахлул с ножа в апартамента на родителя си, като за късмет точно тогава пристигнали полицаите и го задържали преди да успее да нарани възрастния човек. Съседите също извадили късмет, никой от тях не пострадал по време на буйството на Иван с ножа. 33-годишният хисарчанин имал дълго криминално и съдебно досие. До момента той бил съден над 10 пъти за най-различни престъпления – от унищожаване и повреждане на чужди вещи, хулиганство до притежание на наркотици. Иван бил арестуван за 24 часа в ареста на полицията в Хисаря, като предстои наблюдаващ прокурор да прецени дали да го остави за нови 72 часа зад решетките. \n                    ", "date": "2018.01.22", "title": "Рецидивист нахлу с нож в дома на баща си, искал да го коли"}
{"url": "http://www.monitor.bg/a/view/4014-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%BF%D1%80%D0%B5%D0%BF%D0%B8%D1%82%D0%B0%D0%B2%D0%B0%D0%BB%D0%B8-%D1%81%D0%B5-%D1%81-%D0%B3%D1%80%D0%B0%D0%B1%D0%B5%D0%B6%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    С постановление на Окръжната прокуратура във Варна са задържани за срок до 72 часа 31-годишният Александър Александров от Силистра и 30-годишният Красимир Илиев от Варненското село Падина, съобщиха от Апелативната прокуратура. Те са привлечени като обвиняеми за последния грабеж на лични вещи, извършен съвместно на 9 януари 2018 г., при който са отнели портфейл с 80 лева, мобилен телефон и таблет от варненец. По време на грабежа двамата употребили сила при отнемане на вещите на пострадалия. За 30-годишния Красимир, деянието представлява опасен рецидив, тъй като е уличен в извършването на общо 6 грабежа, извършени за периода от септември, 2017 до средата на януари, 2018 г. на територията на Първо РУ на МВР при ОД на МВР-Варна. Той е установен и задържан след проведени оперативно-издирвателни и процесуално-следствени действия на местните криминалисти, които дълго време са ги проследявали. Силистренецът е добре познат на органите на реда и е осъждан. Действал в централната част на града, като 5 от грабежите са извършени в тъмната част от денонощието. Жертвите на престъпленията му са, както жени, така и мъже. Ообект на посегателствата му са дамски чанти, портмонета, мобилни телефони и таблети. При последният грабеж е действал съвместно с Красимир. По случаите вече са образувани досъдебни производства.\n                    ", "date": "2018.01.22", "title": "Задържаха двама, препитавали се с грабежи във Варна"}
{"url": "http://www.monitor.bg/a/view/78942-%D0%9F%D0%BE%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%BD%D0%B0-%D1%82%D0%B8%D1%80%D0%B0%D0%B4%D0%B6%D0%B8%D1%8F%D1%82%D0%B0-%D1%83%D0%B4%D0%B0%D1%80%D0%B8%D0%BB-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    Белоруският гражданин Дмитрий С., шофьор на ТИР, вече е с повдигнато обвинение и е задържан за 72 часа. Обвинението срещу мъжа е за причиняване на телесна повреда повреда на полицейски служител и за хулиганство. На 21 януари в Хаинбоаз, близо до Мишеморков хан, тираджията нападнал и ударил с железен лост по главата катаджия при изпълнение на служебните му задължения. В реултат на удара полицаят изпаднал в безсъзнание и получил мозъчно сътресение и разстройство на здравето, временно опасно за живота му. Освен това белорусинът извършил и „непристойни действия, грубо нарушаващи обществения ред, като деянието се отличава с изключителна дързост и циниъм и е съпроводено със съпротива срещу орган на властта”, се казва в прокурорското решение. До изправянето му пред съда Дмитрий С. ще прекара в ареста.\n\nИнцидентът между булорусинът и българският полицай се случил в неделя около 12,30 ч. След получен сигнал за пиян тираджия, латушещ по пътя, патрул на търновската полиция опитал да спре камиона с чужда регистрация в Хаинбоаз. Водачът му обаче, отказал да се подчини на полицейските разпореждания и на подадените светлинни и звукови сигнали и се опитал да им избяга. Но за негово нещастие спукал гума и бил принуден да спре. Въпреки това обаче той отказал да излезе от кабината на камиона и се залостил вътре. Отказал да даде и документите си за самоличност, както и да каже каква стока превозва и закъде. Докато полицаите го убеждавали да излезе доброволно навън и да им съдейства, белорусинът внезапно отворил вратата и изскочил с железен лост в ръката, с който фраснал единия униформен служител в главата. Колегата на пострадалия подал сигнал на тел. 112. на мястото дошли още полицаи и с тяхна помощ тираджията бил арестуван. 38-годишният Д.С. е задържан за срок до 24 часа по Закона за МВР. При задържането той също оказал яростна съпротива. Категорично отказал да даде и проба за алкохол н място, както и кръвна проба впоследствие. Пострадалият полицай е откаран в болницата във Велико Търново, където след прегледа е настанен за лечение в отделението по неврохирургия с фрактура на ръката. По случая е образувано бързо полицейско производство.\n\nСамият тираджия не разира защо е арестуван и какво толкова е направил. Той твърди, че не той е ударил полицая, а срещу него е извършено насилие и показваоткрита рана над едното си око. Дмитрий се жалва също, че след като е бил арестуван, са му взели телефона и не са го оставили да си допуши цигарата. Кълне се също, че не е близвал и капка алкохол.\n                    ", "date": "2018.01.22", "title": "Повдигнаха обвинение на  тираджията ударил полицай"}
{"url": "http://www.monitor.bg/a/view/77665-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-16%D0%B3%D0%BE%D0%B4%D0%B8%D1%88%D0%B5%D0%BD-%D0%B7%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B0-%D0%B8%D0%B7%D0%BC%D0%B0%D0%BC%D0%B0/", "text": "Най-младото муле прибрало от жертва в Търговище 76 хиляди лева \n                    \n\n\n\n\n\n\n                    ", "date": "2018.01.22", "title": "Арестуваха 16-годишен за телефонна измама"}
{"url": "http://www.monitor.bg/a/view/47545-%D0%91%D0%B5%D0%BB%D0%B5%D0%B7%D0%BD%D0%B8%D1%86%D0%B8-%D0%B2-%D0%93%D1%8A%D1%80%D1%86%D0%B8%D1%8F-%D0%B7%D0%B0-%D0%B1%D0%B5%D0%B3%D0%BB%D0%B5%D1%86%D0%B0-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%90%D0%BD%D1%87%D0%BE%D0%B2%D0%B8/", "text": "Прокуратурата чака съдът в южната ни съседка да реши дали ще ни го върне \n                    Беглецът по емблематичното дело „Анчови“ Петър Стоянов е бил задържан в Гърция. Това съобщиха от Софийска градска прокуратура, като посочиха, че държавното обвинение е уведомено, че арестът е извършен на 15 януари тази година в южната ни съседка. Стоянов изчезна след като получи присъда за грабежи изнасилване в дома на семейство Анчови. Стоянов се издирва по издадена от Софийска градска прокуратура Европейска заповед за арест за изтърпяване на наказание от 10 години „лишаване от свобода“.\n\nНаказанието му е наложено от Върховен касационен съд връзка с извършен от него в съучастие с още 5 лица грабеж в дома на Анчови в с. Чепинци на 31.01.1998г. При задържането му от гръцките власти е установено, че\n\n\n\n\n\nПредстои предаването му на българските власти. От съучастниците му все още е на свобода Димитър Н., за които е постъпила информация, че намира в Сърбия и са предприети действия по екстрадицията му.\n\nСтоянов е в неизвестност вече втора година. Той изчезна след като Върховния касационен съд осъди на по десет години затвор него и петимата му съучастниц за въоръжения грабеж в дома на семейството на Веско и Марина Анчови в село Чепинци през 1998 година. Делото приключи с присъда след повече от 18 години от извършване на тежкото престъпление .\n\nДимчо Димов (бивш сержант), Борис Маринов, Петър Стоянов, Цветко Ненов, Димитър Николов и Божидар Методиев бяха оправдани за\n\n\n\n\n\nот първите две инстанции – Софийския военен съд и после от Военно-апелативния съд.\nВКС потвърди оправдателните присъди за изнасилване, но отмени тези за въоръжения грабеж и призна шестимата за виновни. Всеки от групата е осъден на по 10 години затвор за това, че на 31 януари 1998 г. в съучастие като съизвършители отнели чужди движими вещи на обща стойност 90 150 деноминирани лева от Веско Анчов с намерение противозаконно да ги присвоят, като употребили за това сила и заплашване, грабежът е в особено големи размери и дейците са били въоръжен. Съдът определи първоначален \"строг\" режим за изтърпявана на наказанията в затвор или в затворническо общежитие от закрит тип.\nОсвен това тричленният състав на ВКС осъди солидарно шестимата да заплатят на гражданските ищци Веско и Марина Анчова обезщетение от 90 150 лева за претърпени имуществени вреди, заедно с лихвата от датата на престъплението, както и обезщетение от по 30 000 лева за всеки от тях за неимуществени вреди и лихвата.\nНа 31 януари 1998 г. в дома на семейството нахлули маскирани мъже, пребили зверски Веско Анчов, изнасилили двете му дъщери – на 11 и на 16 години и\n\n\n\n\n\nРазследването приключва с внасяне на обвинителен акт в съда едва след 5 години, но никой от подсъдимите не е идентифициран като извършител на самото изнасилване.\nСедмият участник Борис Маринов бе обвинен, че освен в грабежа е участвал като помагач на неустановен мъж в изнасилването на 16-годишното тогава момиче, като я удрял по главата и заплашвал, че ще убие баща ѝ. Доказателства за това обаче така и не бяха събрани, а преди 3 години изтече абсолютната давност за престъплението помагачество в изнасилване. През януари 2014 г. ВКС за втори път върна делото на Военно-апелативния съд (ВоАпС), като отбеляза както изтеклата давност, така и неизпълнените указания, свързани и с разпити на свидетели.\n                    ", "date": "2018.01.22", "title": "Белезници в Гърция за  беглеца по делото „Анчови“"}
{"url": "http://www.monitor.bg/a/view/35631-%D0%96%D0%B5%D1%81%D1%82%D0%BE%D0%BA%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D0%A5%D0%BB%D0%B0%D0%BF%D0%B5%D1%82%D0%B0-%D0%B1%D0%B8%D1%85%D0%B0-%D0%B4%D0%BE-%D1%81%D0%BC%D1%8A%D1%80%D1%82-53%D0%B3%D0%BE%D0%B4%D0%B8%D1%88%D0%B5%D0%BD-%D0%BA%D0%BB%D0%BE%D1%88%D0%B0%D1%80/", "text": "\n                    Жестоко убийство на 53-годишния бездомник Красимир Куртев, извършено от непълнолетни хлапета по хулигански подбуди, потресе Варна. Вчера Окръжната прокуратура привлече като обвиняем за убийството, извършено и по особено мъчителен начин, 14-годишния Д.Ж. и го задържа за срок до 72 часа. Прокуратурата ще внесе искане във Варненския окръжен съд за вземане на постоянната му мярка за неотклонение „Задържане под стража“. 13-годишният му съучастник е малолетен и по закон не може да носи наказателна отговорност, уточниха от Прокуратурата. Момчето е настанено в Дом за временно настаняване на малолетни и непълнолетни извършители на престъпления. Досъдебното производство срещу двамата е образувано по член 116, ал. 1, т. 6 и 11 от НК - за умишлено убийство по особено мъчителен начин, извършено в съучастие и по хулигански подбуди. Разследването на убийството е възложено на следовател от Окръжния следствен отдел-Варна. Убитият бездомникът беше намерен в безпомощно състояние от случаен минувач в района на пазара до блок 20 във варненския квартал „Владиславово“. Мъжът видял неподвижното окървавено тяло и веднага повикал Бърза помощ. Лекарите установили смъртта на 53-годишния клошар, по който имало видими следи от множество наранявания. Последвалата аутопсия на тялото му показала, че смъртта е настъпила, вследствие на тежка черепно-мозъчна травма. Жертвата била и със счупени ребра, причинили разкъсване на вътрешните му органи. След бързите и адекватни оперативно-издирвателни действия на криминалисти от ОД на МВР –Варна са установени 4 хлапета - две момчета на 14 и две на 13 години, които били замесени в тежкото престъпление. След извършени процесуално-следствени действия, съдебни експертизи, оглед на веществените доказателства, претърсвания по неотложност и изземвания, на 21 януари 2018 г. са събрани доказателства, че преките извършители на тежкото криминално престъпление са 14-годишният Д. Ж. и 13-годишният му съучастник К. М. Към настоящия момент не е установена вина на останалите две момчета, едното от които снимало действията на приятелите си, а другото наблюдавало безучастно случващото се. Цялата драма се развива от 16 януари, т.г., когато момчетата се скарали с бездомно живеещия Красимир. На следващия ден му подготвили клопка и му нанесли побой. Три дни по-късно двете момчета отново нанесли жесток побой, като на практика довършили жертвата.\n                    ", "date": "2018.01.22", "title": "Жестоко убийство във Варна: Хлапета биха до смърт 53-годишен клошар "}
{"url": "http://www.monitor.bg/a/view/72578-%D0%A5%D0%B2%D0%B0%D0%BD%D0%B0%D1%85%D0%B0-%D1%82%D1%80%D0%B8%D0%BC%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D1%82%D0%B8%D1%80/", "text": "\n                    Трима нелегални чужденци са заловени на българо-гръцката граница на пункта Капитан Петко войвода. В неделя на пункта пристигнал за влизане в страната товарен автомобил “Рено”, превозващ бяла техника за Литва. Зад волана му бил полски гражданин. При извършената от гранични полицаи проверка с газ-анализатор са отчетени завишени стойности на въглероден двуокис в товарната част. Установено е, въжето на пломбата на ремаркето е скъсано на около два метра от десния край преди вратата. Във фургона на камиона са открити трима души. Това са мъж и жена афганистанци, и един иранец. Нелегалните пътници са задържани от граничните полицаи в Свиленград. Уведомени са гръцките гранични власти на ГКПП – Орменион и Тристранния контактен център на ГКПП – Капитан Андреево. По случая е образувано бързо производство за незаконно преминаване на границата срещу тримата, открити в товарния автомобил. Полският тираджия е разпитан като свидетел по случая и освободен. Разследващите установили, че нелегалните са се качили в камиона без негова знание и разрешение.\n                    ", "date": "2018.01.22", "title": "Хванаха трима нелегални мигранти в тир"}
{"url": "http://www.monitor.bg/a/view/30121-%D0%9F%D0%BE%D0%B6%D0%B0%D1%80-%D0%B8%D0%B7%D0%B1%D1%83%D1%85%D0%B2%D0%B0-%D0%B2-%D1%86%D0%B5%D1%85-%D0%B2-%D0%9A%D0%B8%D0%BB%D0%B8%D1%84%D0%B0%D1%80%D0%B5%D0%B2%D0%BE/", "text": "Пожар избухна в цех на металообработка в град Килифарево. Сигналът за инцидента е подаден днес в 13,50 часа на тел. 112. Три противопожарни автомобила са се отзовали и за по-малко от два часа пламъците са били потушени. На мястото пристигнала и областният управител проф. д-р Любомира Попова, която разговаряла с началника на РС ПБЗН Велико Търново комисар Красимир Кръстев, за да се увери, че пожарът е овладян и няма опасност за хората в Килифарево.  Пламъците са унищожили около 100 кв. м. покривна конструкция.", "date": "2018.01.22", "title": "Пожар избухва в  цех в Килифарево"}
{"url": "http://www.monitor.bg/a/view/54058-%D0%9C%D0%B5%D0%B4%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%B2%D0%BE%D0%B9%D0%BD%D0%BE-%D0%BE%D1%82-%D0%BA%D0%BE%D1%88%D0%B5%D1%80%D0%B0-%D0%B4%D0%BE-%D1%81%D1%83%D0%BF%D0%B5%D1%80%D0%B0/", "text": "През лятото цената розовите домати в магазина е в пъти по-висока от изкупната\n                    Пчелният мед поскъпва около 2 пъти, докато стигне от кошерите до щандовете в магазините, и то без да минава през посредници, научи „Монитор“.\n\nМного от производителите на мед работят директно с търговските вериги и въпреки това цената също скача много. Пчеларят Димитър Костадинов от с. Орлене, Ловешка област, каза за „Монитор“, че не продава на изкупвачи, а директно в София на 2 вериги.\n\n\n\nНа щанда си на земеделския панаир „Зелена седмица“ в Берлин стопанинът показа биомед, който им го доставя на 8 лв., а на щандовете се продава на минимум за 14 лв.\n\nПредставителят на германската фирма Hompas Мартин Димитров също смята, че цените на пчелния мед са изключително завишени в търговските веригите, а в същото време изкупната цена е ниска. „Разликата е най-малко 100 на сто“, потвърди той.\n\nДруг проблем на българските пчелари е износът на нашия пчелен мед основно като суровина. По думите на Димитров почти всички германски фирми купуват меда от нашата страна като суровина. „Вземат го в големи контейнери от по 300 кг и след това го объркват с техни сортове. Накрая във веригата се продава някаква смесица между български и немски мед. Те вземат нашата продукция, за да могат да си качват качеството на своята. За съжаление така\n\n\n\nи остава непознат. Опитваме се да можем да стигнем до крайния потребител във ФРГ. За това обаче трябва да се преборим с доста големи играчи на пазара и имаме имаме планове да отворим наш малък магазин първо във Франкфурт“, добави той.\n\nПодобни големи разлики в изкупните и крайните цени има при други хранителни продукти. Венцислав Петков председател на Обединението на младите фермери в България, обяснява, че произвежданите от него розови домати, обикновено минават през най-малко три ръце, докато стигнат в магазина и така цената им доста се надува. „В месеците, когато има изобилие доматите излизат от Мало Конаре на 2 лв., а в София се продават за най-малко 5 лв. Има случаи цената да се вдига и над 2,5 пъти. В края на сезона приключваме с цена на производител над 3 лв., а на пазара в столицата се продават за поне 7 лв. или дори и 8 и 10 лв. за кило“, обяснява фермерът. За да може по-голяма част от печалбата да остава у производителите Петков смята обединението, което той ръководи, да отвори малки магазини на първо време в София и Варна. „Там ще могат\n\n\n\nкоито не могат да отговорят на стандартите за износ за количество“, обясни градинарят.\n\nСравнително по-малка е разликата при млечните продукти. Според Димитър Зоров, председател на Асоциацията на млекопреработвателите от мандрата до щанда в магазина цените им скачат от 35 до 45%, като най-голяма е разликата при кашкавала. „Заради голямата конкуренция на пазара на млечните продукти, надценката е в тези граници“, обясни браншовикът и поясни, че проблемът с по-големите печалби на търговците е в цяла Европа, като началото на тази практика е поставено в Германия. „И нашите търговци, за да не изостанат, я прихванаха“, добави Зоров.\n\nНиколета Лингорова от „Инекс агро”, занимаваща се с производство на сушени и замразени плодове обясни, че високите отстъпки, искани от големите вериги докарват цената на едро под себестойността на производство. „За това работим с малки магазини, където оскъпяването е 25-30%.\n                    ", "date": "2018.01.22", "title": "Медът скача двойно от кошера до супера"}
{"url": "http://www.monitor.bg/a/view/8677-%D0%A6%D0%B0%D1%86%D0%B0%D1%80%D0%BE%D0%B2-%D0%9D%D1%8F%D0%BC%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B8%D1%80%D0%B0%D0%BD%D0%B5-%D0%BD%D0%B0-%D0%BC%D0%B8%D1%82%D0%BD%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B8%D0%BD%D1%84%D0%BE%D1%81%D0%B8%D1%81%D1%82%D0%B5%D0%BC%D0%B0-%D0%91%D0%90%D0%A6%D0%98%D0%A1/", "text": "\n                    Няма данни за манипулиране на записи в БАЦИС - митническата акцизна информационна система, и затова прокуратурата не е образувала досъдебно производство. Това стана ясно от изслушването на главния прокурор Сотир Цацаров пред депутатите от комисиите по бюджет и по вътрешна сигурност относно проверката на информационната система на Агенция \"Митници\" и констатираните слабости по сигнала на газовата асоциация.\n\nПостановлението на Софийска градска прокуратура за отказ от досъдебно производство е от 22 юли 2016 г.  В него прокурор Варадинова е достигнала до извод, че няма престъпление безстопанственост, няма и длъжностно престъпление, заяви Сотир Цацаров по повод проверката на работата на БАЦИС.\n\nКостатираните слабости не позволяват да се направи извод, че БАЦИС е била обект на киберпрестъпление, е написала още в заключението си прокурорката, което бе цитирано от главния прокурор.\n\nОт една страна ДАНС установи уязвимост на системата, но от друга страна в хода на проверката бяха изискани данни от всички фирми, които са подписали сигнала и са членове на газовата асоциация, обясни Цацаров.\n\n\"Обективността изисква да кажем, че нито един от големите вносители и производители на гориво у нас не изнесе съществуването на данни за умишлено манипулиране на системата и на загубата на записи, каквото се твърди днес от представител на тази асоциация. Нещо повече - една петролна компания заявява, че няма никакви проблеми със системата. А една заявява, че и да има проблеми, е подписала от сигнала в знак на солидарност към останалите\", възмути се Цацаров.\n\nНяколко часа по-рано изпълнителният директор на Българската петролна и газова асоциация Андрей Делчев обвини в сутрешния блок на bTV, че за 6 месеца от българската акцизна централизирана информационна система (БАЦИС) са изчезнали около 300 000 трансакции, което означавало стотици милиони левове, тъй като зад всяка трансакция стояла влакова композиция или танкер с горива.\n\n\"Данни за манипулиране на записи може да изнасят в тв студиата, но нито пред ДАНС, нито пред прокуратурата те са го направили\", повтори още веднъж Цацаров.\n                    ", "date": "2018.01.22", "title": "Цацаров: Няма данни за манипулиране на митническата инфосистема БАЦИС"}
{"url": "http://www.monitor.bg/a/view/59124-%D0%91%D0%B8%D0%B7%D0%BD%D0%B5%D1%81%D1%8A%D1%82-%D0%91%D0%B8%D1%82%D0%BE%D0%B2%D0%B0%D1%82%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%B5%D0%BD%D0%B5%D1%80%D0%B3%D0%B8%D1%8F-%D1%89%D0%B5-%D1%81%D0%BA%D0%BE%D1%87%D0%B8-%D1%81-%D0%B4%D0%BE-30-%D0%BD%D0%B0-%D1%81%D1%82%D0%BE/", "text": "Министърът на енергетиката опроверга подобни сценарии\n                    Цената на електроенергията за битовите потребители може да скочи с 15 до 30 на сто от 1 юли. В момента цената на регулирания пазар е 76 лв за мегаватчас. На бизнеса отделни търговци предлагат цени от между 110 до 125 лв./мвтч. Ако тези цени се приемат за референтни от Комисията за енергийно и водно регулиране (КЕВР), мегаватът на регулирания пазар ще трябва поскъпне до 85 - 100 лв., а оттам  и цената за домакинствата, прогнозира председателят на управителния съвет на Асоциацията на индустриалния капитал в България (АИКБ) Васил Велев.Енергийната комисия ще бъде принудена да вдигне цената, защото сметките ще покажат, че толкова трябва да бъде цената за крайния потребител,и да не трупа дефицит, както преди няколко години, смята Велев. По думите му няма причини за шоково поскъпването на тока както за бизнеса, така и за обикновения потребител. За да не се стигне до този вариант, държавата трябва да изпълни мерки, свързани с правилата на работа на Българската независима енергийна борса (БНЕБ), и на нея да се предложат повече количества ток на пазара по дългосрочните договори.Работодателите ще излязат в началото на февруари на протест с цел да се въведе ред на пазара на електроенергия, защото е манипулиран и има недобри търговски практики, обявиха на пресконференция сдружението на четирите големи работодателски организации - БТПП, АИКБ, БСК и КРИБ. Първоначалната дата за „свикване под знамената“ на работодателите беше 31 януари, но преговорите със синдикатите отложиха датата с няколко дни. Вчера стана ясно, че профсъюзите са се отдръпнали.Работодателските организации ще внесат в Комисията за защита на конкуренцията (КЗК)По думите на Велев доказателство за тези обвинения са по-ниските цени, на които държавните дружества продават електроенергия на собствените платформи, отколкото на борсата, където пускат малки количества на завишена цена. „По този начин се манипулира пазара. Къде отива разликата между ниската цена на собствените платформи и високата, която ни се предлага на нас бизнес потребителите, можем само да гадаем за тези спекулации“, каза още Велев. Той се надява КЗК да се самосезира и вземе мерки.Като друг голям проблем на пазара на електроенергия Кирил Домусчиев, председател на КРИБ, посочи договорите с „AES Гълъбово” и „Контур Глобал”. Именно затова работодателите искат да бъде прекратена държавната помощ за тях и да бъде засилен контролът върху когенерациите и ВЕИ-тата.По повод констатациите и прогнозите на работодателските организации министърът на енергетиката Теменужка Петкова заяви на специален брифинг, че не очаква поскъпване на тока за битовите абонати, защото той се изчислява по друг начин.категорична бе тя. Министърът отново призова фирмите, купуващи скъп ток от търговци на свободния пазар, при съмнения за картел да сезират КЗК. Относно договорите с двата големи частни теца в Маришкия басейн Петкова обясни, че от 2015 г. България е сезирала ЕК за неправомерна държавна помощ, но още се чака позицията на Брюксел по този казус.\n\n\n                    ", "date": "2018.01.22", "title": "Токът за бита ще скочи с до 30%"}
{"url": "http://www.monitor.bg/a/view/88165-amazon-%D0%BE%D1%82%D0%B2%D0%B0%D1%80%D1%8F-%D0%BF%D1%8A%D1%80%D0%B2%D0%B8%D1%8F-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B8-%D0%BC%D0%B0%D0%B3%D0%B0%D0%B7%D0%B8%D0%BD-%D0%B1%D0%B5%D0%B7-%D0%BA%D0%B0%D1%81%D0%B8/", "text": "\n                    Американският гигант в онлайн търговията Amazon отваря днес за широката публика магазин без каси за плащане след година тестови период, предаде Reuters. Физическият магазин се намира в Сиатъл и е известен като Amazon Go. В него камери и сензори проследяват какво взимат и какво връщат по рафтовете купувачите. Накрая плащането става при напускането на магазина с регистрирана кредитна карта.\n\nЗа хранителните магазини отварянето на Amazon Go вещае нови евентуални сътресения, предизвикани от най-големия търговец на дребно в света, който купи миналата година веригата магазини за биохрани Whole Foods за 13,7 млрд. долара. Дългите опашки могат да откажат купувачите, така че компанията, която измисли как да елиминира времето за чакане ще бъде крачка напред.\n\nAmazon не съобщава дали и кога ще отвори нови магазини Go, като отново заяви, че няма планове да въвежда технологията в по-големите и сложни магазини на Whole Foods.\n\nAmazon отвори безкасовия магазин Go в Сиатъл тестово за служителите си на 5 декември 2016 година. Тогава онлайн търговецът съобщи, че очаква магазинът да заработи за обществеността в началото на 2017 г.\n\nСпоред източник обаче е имало известни трудности като например правилното разпознаване на купувачите с приблизително еднаква форма на тялото. Освен това когато в магазина влизат деца, те предизвикват пълен безпорядък, като местят стоките на неправилните места.\n\nПо думите на вицепрезидентката на Amazon Джана Пуерини гоу магазинът е работил много добре в тестовия период благодарение на четирите години подготвителна работа. Тя допълва, че такава технология не е съществувала и представлява напредък във възможностите на компютъра да вижда и учи.\n\nМагазинът се простира на 167 квадратни метра и се намира в офис сграда на Amazon. За да пазарува клиентът трябва да сканира смартфон приложение Amazon Go и да мине през турникетна система на входа.\n\nКлиентът може да намери в магазина готова храна, както и избрани хранителни продукти. В отдела за вино и бира се проверява личната карта на клиента.\n\nКогато клиентът напусне магазина със стоката, стойността й се удържа от съответната му сметка в Amazon. Ако стоката бъде върната на рафтовете тя се маха от виртуалната кошница.\n\nКато се изключи процесът на излизане и плащане, останалата част от магазина изглежда позната на клиентите. Amazon дори е сложил принтирани етикети с цени на стоките като традиционните магазини.\n                    ", "date": "2018.01.22", "title": "Amazon отваря първия физически магазин без каси"}
{"url": "http://www.monitor.bg/a/view/7471-%D0%9E%D0%B1%D0%BC%D0%B5%D0%BD%D1%8F%D0%BC%D0%B5-%D1%81-%D0%93%D1%8A%D1%80%D1%86%D0%B8%D1%8F-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%8F%D1%85%D1%82%D0%B8-%D0%B8-%D0%B8%D0%BC%D0%BE%D1%82%D0%B8-%D0%BD%D0%B0-%D1%87%D0%B0%D1%81%D1%82%D0%BD%D0%B8-%D0%BB%D0%B8%D1%86%D0%B0/", "text": "\n                    България и Гърция заедно ще се борят срещу данъчните измами. Това са се споразумели ръководителите на двете приходни агенции.\n\nЕкспертите са се разбрали за по-бързо обменяне на данни при конкретни контролни производства и при информация за отклонение от облагане и данъчни измами. От страна на НАП пък е поет ангажимент да бъде подробно описан типът данни, необходими на българските ревизори.\n\nВ рамките на срещата е било обсъдено и взаимодействието при прилагането на митнически режим 4200, при който стока се въвежда на територията на една държава-членка, но е предназначена за друга. Данните, с които НАП разполага, сочат значителни данъчни рискове. От гръцка страна е поет ангажимент да се проучи възможността информация за лицата, използващи този митнически режим, да бъде обменяна автоматично.\n\nДанъчните ще си комуникират и ще си изпращат взаимно данни за придобити недвижими имоти и плавателни съдове, собственост на гръцки физически лица в България, и съответно на български в Гърция.\n\nИнтерес от българска страна предизвика електронната платформа, в която всеки гръцки гражданин е длъжен да се регистрира в случаите, в които отдава под наем недвижим имот в популярните онлайн приложения.\n                    ", "date": "2018.01.22", "title": "Обменяме с Гърция информация за яхти и имоти на частни лица"}
{"url": "http://www.monitor.bg/a/view/63832-%D0%A1%D1%8A%D0%B6%D0%B8%D0%B2%D1%8F%D0%B2%D0%B0%D1%82-%D1%81%D1%82%D0%B0%D1%80%D0%BE-%D0%BB%D0%B5%D1%82%D0%B8%D1%89%D0%B5-%D0%BA%D1%80%D0%B0%D0%B9-%D0%A5%D0%B0%D1%81%D0%BA%D0%BE%D0%B2%D0%BE/", "text": "\n                    Учебно-тренировъчен център по парашутизъм и други спортове ще бъде изграден на бившето селскостопанско летище край хасковското село Малево. Инвестиционното намерение е от фирмата “Авиотех” ООД. Основна дейност на дружеството е реализация на специализирани услуги и продукти в областта на авиацията с общо предназначение. Фирмата е официален представител за България на водещи производители на авиационна техника, спортни и учебно-тренировъчни самолети. Дружеството развива своите дейности на летателни площадки “Белчин” край София и около Казанлък. “Авиотех” е сключило дългосрочен 35-годишен договор за наем на летателна площадка-писта с община Хасково.Площта обаче е недостатъчна. Пистата за излитане и кацане е с минимално отстояние и недостатъчно прилежаща площ. Сред задължителните неща са странични ивици за безопасност. От дружеството искат да му се учреди право на строеж, след смяна предназначението на няколко имота, представлявали някога част от летището. Върху тези имоти ще бъде изграден Учебно-тренировъчен център и различни помощни елементи. Сред тях са малък самолетен хангар, учебен корпус, офиси, складове, гараж, ремонтна работилница, спортна площадка, еко-велоалея и трафопост.След завършване на проекта Хасково ще има на разположение действаща летателна площадка. Това ще позволи извършване на специални полети до и от Хасково. Като за оказване на спешна медицинска помощ и аварийно-спасителни дейности. Очаква се общинските съветници да одобрят искането на инвеститора още на следващото си заседание.\n\n\n                    ", "date": "2018.01.22", "title": "Съживяват старо летище край Хасково"}
{"url": "http://www.monitor.bg/a/view/72279-%D0%A2%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BC%D0%B5%D1%81%D1%82%D0%B8-%D1%82%D0%BE%D0%B2%D0%B0%D1%80%D0%B8%D1%82%D0%B5-%D0%BE%D1%82-%D0%BA%D0%B0%D0%BC%D0%B8%D0%BE%D0%BD%D0%B8%D1%82%D0%B5-%D0%BD%D0%B0-%D0%B2%D0%BB%D0%B0%D0%BA%D0%BE%D0%B2%D0%B5%D1%82%D0%B5/", "text": "До месец стартират отново концесията на летище София\n                    Въвеждането на тол системата за заплащане по магистралите и първокласните пътища у нас да доведе до трансфер на товари към влаковете. Това прогнозира министърът на транспорта, информационните технологии и съобщенията Ивайло Московски. Той уточни, че към момента не може да се каже\n\n\n\nПо думите му е логично да се случи, защото „сега толкова евтино да се минава транзитно през България, че се отнема правото на железниците да возят стоки и товари\". Според него с поскъпването на пътищата железницата ще е в пъти по-конкурентна за транзитно преминаване.\n\nДо края на годината се очаква да бъдат погасени голяма част от дълговете на БДЖ, потвърди министърът обещанието си от лятото на миналата година. В ефира на БНТ той уточни, че дълговете ще бъдат погасени в голямата си част, но\n\n\n\nПаралелно с това ще се стартира и дългоочакваната процедура за доставка на нов подвижен състав. Предварителните проучвания, направени с три университета, са показали от какви нови вагони и влакове имат нужда железниците за пътнически превози, като вече се изготвя и спецификацията за търговете. Ще се купува подвижен състав за регионални, интерсити и крайградски превози, както вече писа „Монитор“.\n\nЩо се отнася до модернизацията на железопътната инфраструктура, министърът коментира, че готовите проекти са много повече от възможностите за финансиране по европрограмите. Затова\n\nза по-гъвкав подход за устойчиво финансиране на всички проекти.\n\nДо месец ще бъде готов анализът, необходим за рестарт на концесията на летище София. Анализите на Световната банка и Европейската банка за възстановяване и развитие за концесията на столичния аеропорт трябва да са готови дотогава. Процедурата бе спряна през април миналата година от служебния кабинет на Огнян Герджиков с мотив, че не е изгодна за държавата. Московски обаче е категоричен, че летището трябва да се управлява от професионален оператор, а с приходите да се оздрави БДЖ.\n\nТранспортният министър коментира днес, че в Сърбия процедурата за концесия на летището в Белград е приключила, като там нетният ефект за държавата е 1,5 млрд. евро.“ Ако можем да постигнем такова ниво и по-добро, не виждам защо да не бъде подкрепена тази стъпка“, каза още Ивайло Московски.\n                    ", "date": "2018.01.22", "title": "Тол системата мести товарите от камионите на влаковете"}
{"url": "http://www.monitor.bg/a/view/53655-%D0%93%D0%BE%D1%80%D0%B0%D0%BD%D0%BE%D0%B2-%D0%9D%D1%8F%D0%BC%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D0%B8-%D0%B2-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-%D0%BC%D0%B8%D1%82%D0%BD%D0%B8%D1%86%D0%B8%D1%82%D0%B5/", "text": "\n                    Няма манипулация на акцизната информационна система на Агенция „Митници\" (БАЦИС), категоричен е финансовият министър Владислав Горанов. През април 2016 г. са били устано”вени проблеми, но те вече са отстранени, каза той по време на извънредно съвместно заседание на парламентарната Комисия по бюджет и финанси и тази за вътрешна сигурност и обществен ред.Той дори поздрави левицата, че повдигат въпроса. „Така се прави! Винаги се атакуват най-успешните политики и находчивостта на левицата е за похвала“, каза Горанов. Той бе категоричен, че няма извършени манипулации в Българската акцизна централизирана информационна система (БАЦИС), както и липсват данни за извършени престъпления във връзка с нея.„Мога да заявя с удовлетворение, че в резултат на работата на приходните администрации успяхме да повишим значително събираемостта на приходите от акцизите, като в края на 2017 г. те достигат 29,7%. Това число е важно за увеличението при прихода на БВП, което означава повишаване на събираемостта. В края на 2017 г. данъчните приходи достигат до 29,5 млрд. лв., което е с 6,5 млрд. лв. номинално нарастване от 2013 г.“, каза още Горанов.Директорът на агенция \"Митници\" Георги Костов, който също бе привикан за изслушване пред депутатите, цитира данни, според които от 2012 г. до миналата година има непрекъснат ръст на постъпленията от акцизи. Изключение е само 2014 г., когато събираемостта е по-ниска. Според изчисленията му за петте години има общо 930 млн. лв. ръст на приходите. Около 200 млн. лв. от тях идват от увеличението на акциза на цигарите.Според главния прокурор Сотир Цацаров нито един от големите вносители и производители на гориво у нас не е изнесъл данни за ликвидиране и манипулиране на записи от БАЦИС.„От една страна, ДАНС установи уязвимост на системата, но от друга, в хода на проверката бяха изисквани данни от всички фирми, които са подписали сигнала. Нито един от големите вносители и производители на гориво у нас не изнесе данни за ликвидиране и манипулиране на записи от БАЦИС“, каза Цацаров.Той обясни, че събраните в хода на проверката материали са известни и са изложени в протокол, който е достъпен за всички. По думите му няма безстопанственост, както и длъжностно или компютърно престъпление.\n\n\n                    ", "date": "2018.01.22", "title": "Горанов: Няма манипулации в системата на митниците"}
{"url": "http://www.monitor.bg/a/view/55637-%D0%9B%D0%98%D0%94%D0%AA%D0%9B-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%BF%D1%80%D0%B8%D0%B7-%D0%B7%D0%B0-%D0%BD%D0%B0%D0%B9%D0%B4%D0%BE%D0%B1%D1%8A%D1%80-%D1%80%D0%B0%D0%B1%D0%BE%D1%82%D0%BE%D0%B4%D0%B0%D1%82%D0%B5%D0%BB/", "text": "\n                    Лидл България получи приз за най-добър работодател по време на годишните награди Employer Branding Awardsна b2b Media. След оспорвана надпревара компанията получи втора награда в най-важната и най-конкурентна категория „Работодател на годината“.Веригата е един от водещите работодатели в страната с над 2300 служители в 86 магазина в 45 града и 2 логистични центъра. Компанията предлага едни от най-добрите условия за работа, най-високите нива на заплащане в бранша, атрактивен социален пакет и разнообразни възможности за кариерно развитие и квалификация. Това е и единственият ритейлър у нас с електронно отчитане на работното време.Като част от световна компания Лидл България дава възможност за международен обмен на опит и експертиза с други 27 държави, в които Lidl присъства, включително и централата на веригата в Германия. Всичко това превръща Лидл България в предпочитан, сигурен и коректен работодател, с изключително ниско текучество – средно месечният процент на флуктуация в компанията е под 2%.Компанията насърчава и развитието на младите хора в страната и тяхната успешна професионална реализация, като предлага специални програми за ученици и студенти, подкрепя дуалното образование и допринася за постигането на конкурентна устойчивост на кадрите си на пазара на труда.Веригата се опитва и да връща младите и талантливи хора в страната, като дава възможност на току-що завършили образованието си в Австрия и Германия български студенти да се върнат у дома и да започнат работа в нейната структура, при условия и възможности за развитие, конкурентни на тези в Германия и Австрия.\n\n\n                    ", "date": "2018.01.22", "title": "Лидл България с приз за най-добър работодател"}
{"url": "http://www.monitor.bg/a/view/4201-%D0%9D%D0%9A%D0%96%D0%98-%D0%BE%D0%B1%D0%BD%D0%BE%D0%B2%D0%B8-3100-%D0%BA%D0%BC-%D0%B6%D0%BF-%D0%BB%D0%B8%D0%BD%D0%B8%D0%B8/", "text": "\n                    Разстоянието от София до руския град Екатеринбург по въздух, но под формата на релси, е обновила чрез тежка пътна механизация Национална компания „Железопътна инфраструктура“ (НКЖИ), съобщиха от ведомството.\n\nВ началото на 2017 г. най-голямото държавно предприятие с над 11 200 служители разработи Стратегия за експлоатация и развитие на жп инфраструктурата в Република България за периода 2017 - 2021 г. В края на първата година от периода от жп компанията се похвалиха, че е възстановена проектната скорост на пет междугария с обща дължина над 43 км, завишени са скоростите в 16 междугария с обща дължина около 171 км, премахнати са и 32 броя ограничения на скоростта в мрежата с обща дължина 56 км. Общият ефект от извършените подобрения в тези отделни отсечки от жп мрежата е 61 минути.\n\nНай-важни за постигане на по-високо ниво на сигурност остават резултатите от двете традиционни дейности: основните ремонти (подновяване и среден ремонт) и поддържането (механизирано и ръчно). През изминалите 12 месеца бяха подновени 29 км и бе извършен механизиран среден ремонт на 134 км железен път.\n\nЗа 2017 г. е положен над 57 км нов безнаставов път, изградени са 12 нови стрелки, както и бе извършен ремонт на 24 стрелки. Освен основните ремонти, за осигуряване на графика за движение на влаковете част от дейностите по поддържането, е укрепването на железния път и стрелките. Изпълнените в това направление в края на миналата година обеми са съответно 3123 км железен път и 1 581 бр. стрелки.\n\nКъм края на четвъртото тримесечие на миналата година бяха сменени над 2800 релси и повече от 40 000 траверси, съобщиха още от компанията. Като уточниха, че въпреки много сериозните инвестиционни усилия за доставка на подходяща механизация, по-голямата част от траверсите и релсите са подменени ръчно.\n                    ", "date": "2018.01.22", "title": "НКЖИ обнови 3100 км жп линии"}
{"url": "http://www.monitor.bg/a/view/9044-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D1%82%D1%80%D0%BE%D1%82%D0%BE%D0%B0%D1%80%D0%BD%D0%B0%D1%82%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D0%B2-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3/", "text": "Алеите вече ще са свободни за туристи\n                    Забраняват тротоарната търговия в Слънчев бряг. Всички бараки, които в момента са плъзнали из целия курорт, още това лято ще бъдат подмени с нови модерни павилиони. Това заяви министърът на туризма Николина Ангелкова на пресконференция за представяне на проекта за визия на преместваемите обекти в зона изток на курортния комплекс.\n\nНовите щендери ще са в типично\n\n \n\n\n\n \n\nи ще бъдат направени от устойчиви материали, които да издържат на силния вятър и въздействието на морския въздух. Освен това така ще бъдат конструирани, че да не позволяват да се предлага търговия извън тях, а позициите им ще са на места, които да не пречат на туристите, пешеходците и колите.\n\nСлагането на новите сергии ще започне веднага след одобряване на схемата за разполагането им и когато времето позволи, но преди да бъдат прекратени всички строителства в курорта.\n\nВсеки търговец обаче сам ще поръчва тези павилиони от съответния производител, като просто трябва да се съобразява с изискванията. Ако пък не спази разпоредбите за външния вид на обекта, просто няма да има сключен договор. Павилионът ще остава като\n\n \n\n\n\n \n\nкато той ще носи и отговорност за премахването му - според договорите, които са от 2 до 5 години.\n\nСпоред Ангелкова сегашните тротоарните сергии ще бъдат изцяло премахнати и ще се упражнява изключително завишен контрол върху тази дейност. Нещо повече – в договорите за наем, които „Слънчев бряг“ АД подписва за преместваемите обекти, ще се включва клауза, според която при 3 нарушения за такива „разхождащи се щендери“ договорът да се прекратява, поясни министърът.\n\nЦелта на проекта е да се създаде единна визия на тази част от Слънчев бряг, която е под управлението на акционерното дружество, както и за морските плажове, а след време може да стане\n\n \n\n\n\n \n\nподчерта Ангелкова.\n\nИдейният проект е съобразен с действащото законодателство и фактическата обстановка на място. По думите на Ангелкова се водят предварителни разговори с кмета на община Несебър и ако този проект бъде припознат, той може да важи и за територията на целия курорт Слънчев бряг, а не само за зона изток и не само за територията със собственост на „Слънчев бряг“ АД.\n\nМинистърът на туризма добави, че концесионерите на морските плажове сами ще реализират тази визия според договорите, което са сключили. Обектите, които са в заварено положение, също ще бъдат сменени след приключване на договорите им.\n\nОсобено невралгично място в Слънчев бряг-изток е крайбрежната алея, там има преплитане на собственост както на частни имоти, така и на държавното дружество като инфраструктура и на територията на плажа, каза още министър Ангелкова. Тя припомни, че поради изключително драстични нарушения през 2016 г. бе\n\n \n\n\n\n \n\nкъдето основното нарушение бе свързано с надвишаване на одобрената от министерството квадратура за разполагаеми обекти с почти 8 хил. кв. м. Новите наематели трябваше да премахнат доброволно всички обекти в нарушение и към днешна дата това е факт, поясни министърът.\n\nИзпълнителният директор на „Слънчев бряг“ АД Златко Димитров съобщи, че в схемата ще бъдат заложени не само търговски обекти, но и места за атракциони – велорикши, детски кътове, места за триколки и други, като разположението им ще бъде съгласувано с институциите и граничещите частни собственици.\n                    ", "date": "2018.01.22", "title": "Забраняват тротоарната  търговия в Слънчев бряг "}
{"url": "http://www.monitor.bg/a/view/6243-%D0%9D%D0%B8%D0%BA%D0%BE%D0%BB%D0%B0%D0%B9-%D0%BF%D0%BE%D0%B8%D1%81%D0%BA%D0%B0-%D1%83-%D0%B4%D0%BE%D0%BC%D0%B0-%D0%94%D0%B5%D1%8F%D0%BD-%D0%B4%D0%B0-%D1%83%D1%87%D0%B8/", "text": "Обезщетение от общо 300 хиляди лева поискаха близките на жертвата\n                    В Окръжния съд в Русе днес започна делото за убийството на таксиметровия шофьор Валери Спиридонов, извършено на 14 март. м.г. в русенското село Николово. На подсъдимата скамейка застанаха 18-годишните Николай В. и Деян Цв., срещу които обвинението е в грабеж, придружен с убийство. В хода на първото разпоредително заседание Николай поиска да бъде пуснат от затвора в Белене, където е сега, у дома си в Русе при майка си и вуйчо си, за да се лекува. Младежът твърдеше, че страда от онкологично заболяване. Деян пък не пожела мярката му за неотклонение „задържане под стража“ да бъде променяна. Искал да продължи образованието си в поправителния дом в Бойчиновци, където вече започнал да учи в 10 клас.\n\nМладежите, които през март 2017 г. са все още непълнолетни, бяха защитавани от по двама адвокати. С защитата на Николай се ангажира столичният адвокат Марин Марковски, но на днешното заседание присъства представител на кантората му. Защитниците изразиха несъгласие с обвинителния акт, в който според тях действията на двамата младежи не са индивидуализирани и не става ясно участието на всеки един към съизвършителството.\n\nАдвокатите на Николай поискаха делото да се гледа по процедурата на съкратеното съдебно следствие с признаване на вината и без разпит на свидетели, а на Деян – по общия ред. При такъв казус обаче делото се гледа по общия ред, поясни съдията.\n\nБлизките на убития таксиметров шофьор – съпругата му Лилия Спиридонова и синът му Тони Спиридонов, поискаха да им бъде изплатено обезщетение от по 150 000 лева.\n\nСъдебният състав прецени, че няма допуснати съществени процесуални нарушения в обвинителния акт и няма основание за промяна на мярката за неотклонение. Двете определения могат да се обжалват пред Апелативния съд във Велико Търново в седемдневен срок.\n\nСледващото заседание по делото е на 26 март т.г. В три последователни дни ще бъдат разпитани свидетели и вещи лица.\n\nПрестъплението потресе със своята жестокост. Във фаталния ден, след като употребили наркотици и алкохол, тийнейджърите решили да извършат грабеж. Снабдили се с два ножа и тиксо, за да сломят съпротивата на жертвата, наели таксито на Валери в Русе и поръчали да бъдат откарани в Николово. На почти безлюдна улица заплашили водача да им даде оборота, който бил едва 60 лева. Шофьорът се съпротивлявал и тогава му били нанесени над 10 удара с нож, от които 60-годишният мъж издъхнал. Двете момчета бяха задържани часове след престъплението и оставени за постоянно в ареста.\n                    ", "date": "2018.01.22", "title": "Николай поиска у дома,  Деян – да учи"}
{"url": "http://www.monitor.bg/a/view/56735-700-%D0%B3%D0%B0%D1%80%D0%B0%D0%B6%D0%B0-%D0%B0%D1%83%D1%82-%D0%BE%D1%82-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8%D1%8F-%D0%BA%D0%B2-%D0%93%D0%BB%D0%B0%D0%B4%D0%BD%D0%BE-%D0%BF%D0%BE%D0%BB%D0%B5/", "text": "Още 1400 метални клетки чакат да бъдат премахнати в район „Източен”, подадени са 150 заявления за платено паркиране\n                    700 гаража между блоковете в пловдивския квартал „Гладно поле” са били премахнати в последните няколко месеца. Акцията по демонтирането им е приключила само преди няколко дни, тъй като община Пловдив има идея да направи нови паркинги в междублоковите пространства. До момента в районната администрация на „Източен” има подадени 150 заявления от хора, които живеят в квартала и искат да се възползват от платеното паркиране. \n\nОбщо още 1400 са гаражите, които предстои да бъдат премахнати в район „Източен”. Това стана ясно по време на първа копка на нов паркинг за 132 автомобила, който се намира съвсем близо до бул. „Източен”. Символичният старт на строителството дадоха кметът на община Пловдив Иван Тотев и районният кмет на „Източен” Николай Чунчуков. По думите им предстои зоната да бъде облагородена, а местата за паркиране да бъдат обособени и разграфени. 10 от тях ще бъдат за хора с увреждания. „46 от паркоместата ще предоставим по новата Наредба за платеното паркиране и на тях ще бъдат монтирани антипаркинг колчета ако има желаещи да паркират. На това място имаше 70 гаража, които в края на миналата година премахнахме и ето виждате, че на мястото на 70 гаража, пространството, което ще се използва, ще е за 132 места за паркиране”, обясни кметът на „Източен” Николай Чунчуков. Изграждането на новия паркинг ще струва 130 000 лева и обхваща три големи междублокови пространства и прилежащите им улички. Срокът за изпълнение е максимално около 2 месеца и ще зависи от метео условията.\n\n70-те премахнати последно гаражи в края на миналата година се намират в зоната между улиците „Братя Свещарови”, „Марин Дринов” и бул. „Източен”. След като бъде изграден паркингът и бъдат обособени местата, живущите ще имат възможност да подават заявления за платено паркиране съгласно общинската наредба. В район „Източен” са проектирани още 4 подобни паркинга. \n                    ", "date": "2018.01.22", "title": "700 гаража аут от пловдивския кв. „Гладно поле”"}
{"url": "http://www.monitor.bg/a/view/66186-%D0%91%D1%8A%D0%B4%D0%B5%D1%89%D0%B8-%D0%B1%D1%83%D0%BB%D0%BA%D0%B8-%D1%80%D0%B8%D1%81%D1%83%D0%B2%D0%B0%D1%82-%D1%81%D0%B0%D0%BC%D0%B8-%D0%BF%D0%BE%D0%BA%D0%B0%D0%BD%D0%B8%D1%82%D0%B5-%D0%B7%D0%B0-%D1%81%D0%B2%D0%B0%D1%82%D0%B1%D0%B8%D1%82%D0%B5-%D1%81%D0%B8/", "text": "\n                    Бъдещи булки ще могат сами да нарисуват поканите за сватбите си. Това може да се случи в крафт работилницата, която пък е една от новостите на изложението Weddings & Events Expo 2018. То ще се проведе на 27 и 28 януари в Международен панаир Пловдив, ще се представят над 60 фирми от Пловдив,  София, Бургас, Варна, Хасково, Русе и други градове.\n\nСватбени агенции, флористи, сладкари, ювелири, стилисти, винарски изби, ресторанти, фотографи, видеографи, водещи на тържества, производители и търговци на артикули за украса и забавление ще демонстрират актуалните тенденции, заявиха организаторите от списание „Сватбен сезон”. Участниците ще сътворят  истински празник на красотата, стила и романтиката, увериха те. Бъдещите младоженци ще могат да се срещнат на едно място с всички професионалисти, които ще направят тяхната сватба уникална, и да оптимизират бюджета си с отстъпките и пакетните оферти, предлагани по време на изложението. Информация за процедурите при сключване на граждански брак ще се дава на щанда на Общинското предприятие „Радостни обреди”-Пловдив, което е партньор на проявата. Второто издание на Weddings & Events Expo е с по-атрактивна съпътстваща програма, включваща демонстрации на грим и прическа, томболи и изненади за посетителите. Очакват се над 5000 гости след големия успех на първото издание на изложението.\n                    ", "date": "2018.01.22", "title": "Бъдещи булки рисуват сами поканите за сватбите си"}
{"url": "http://www.monitor.bg/a/view/13051-%D0%A3%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-%D0%BF%D0%BE%D0%B2%D0%B0%D0%BB%D0%B8-6-%D1%81%D1%82%D1%8A%D0%BB%D0%B1%D0%B0/", "text": "\n                    През изминалата нощ ураганен вятър повали 6 електрически стълба в близкото до Благоевград село Дъбрава. До този момент известното село с многото лозя и рокфестивала “The brava fest” е без ток. Въпреки студа и продължаващия леден вятър от сутринта работници на ЧЕЗ с механизация полагат свалените кабели в земята. Те обещават на кмета Росен Георгиев, че до края на деня аварията ще бъде отстранена.\n\nОколо обяд вятърът повали 20-метрова липа на оживения булевард „Димитър Солунски“ пред жп гарата. За късмет пострадали няма, защото дървото е паднало успоредно на булеварда на зелената площ.\n                    ", "date": "2018.01.22", "title": "Ураганен вятър повали 6 стълба"}
{"url": "http://www.monitor.bg/a/view/77580-%D0%9F%D1%80%D0%B8%D1%80%D0%BE%D0%B4%D0%BE%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8-%D0%A8%D0%B5%D0%BF%D0%B0-%D0%B3%D1%80%D0%B0%D0%BD%D1%82%D0%B0%D0%B4%D0%B6%D0%B8%D0%B8-%D0%B8%D1%81%D0%BA%D0%B0%D1%82-%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D0%BF%D0%B0%D1%80%D0%B8-%D0%B7%D0%B0-%D0%9D%D0%9F%D0%9E/", "text": "\n                    Задкулисни обвързаности и конфликт на интереси са на път да лишат автентичните представители на гражданското общество у нас от парите, определени за тях от държавния бюджет, се казва в декларация на Националната асоциация за българското Черноморие (НАБЧ).\n\n\"В България има 30 000 граждански организации, регистрирани в Централния регистър на Министерството на правосъдието в обществена полза. През 2016 г. бяха одобрени промени в законодателството на страната, целящи държавата да подкрепи развитието на гражданското общество у нас чрез финансиране от бюджета. То ще бъде разпределяно от Съвет към Министерския съвет, правилник за дейността на който се пише в момента от работна група, създадена в последните дни на отминалата 2017 г., се посочва в документа.\n\nОт НАБЧ заявяват обаче, че медийни публикации разкривали, че настоящият състав на тази работна група реално представлява само една шепа хора, опитващи се да окупират парите.\n\n\"Те и към момента ползват по-голямата част от финансирането на гражданския сектор в България по линия на т.нар. грантове от чужди спонсорски организации, а сега се опитват да направят същото и с държавното финансиране.\n\nТези НПО-та са финансирани от едни и същи донори – фондация \"Америка за България“ и фондации на Сорос, както и са водещи в усвояването на евросредства по оперативните програми ПРСР, ОПОС, ОПРЧР, ОПДУ. Обединява ги и фактът, че повечето от тях са били държавни служители доскоро в протестърските служебни правителства – в МОСВ, Агенция за закрила на детето и Агенция по горите.\n\nПритеснение буди и фактът, че тези личности са свързани помежду си в семейни, партийни, фирмени и граждански взаимовръзки. Като например чрез участията си в платформата Блулинк, нерегистрираната коалицията от НПО \"За да остане природа в България”, а също НПО-ата Форум \"Гражданско участие“ и \"Национална мрежа за децата“.\n\nОбединени са и от членство в партиите ПП ДЕОС, ПП Зелените и ПП Да България, които неуспешно се явиха на изборите за Народно събрание през 2017 г. в коалиция „Да, България“.\n\nИзлиза, че реално в Съвета са представени не автентичните граждански организации, а само тези, които през годините са се доказали като професионалисти за усвояване на грантове, а не като защитници на интересите на гражданското общество.\n\nПодобни проблеми откриха националните власти и в Полша и Унгария и прекратиха тази лоша практика на монопол на протестъри - монополисти в държавното финансиране.\n\nНаскоро ЕП излезе със специален доклад за вредите от монополизира на НПО представителството от едни и същи НПО, свързани с интереси извън целите за развитие на ЕС”, подчертават от НАБЧ.\n\nНАБЧ изразява силната си загриженост относно горепосочените факти и настоява да бъде извършена проверка на изнесената в медиите информация за обвързаностите между участниците в настоящия състав на Съвета.\n\nДекларираме още, че ще сигнализираме компетентните институции в ЕП и ЕК за възникналите съмнения за конфликт на интереси при сформирането на работната група, за казва в документа.\n                    ", "date": "2018.01.22", "title": "Природозащитници: Шепа грантаджии искат и държавните пари за НПО "}
{"url": "http://www.monitor.bg/a/view/15939-%D0%9E%D0%BB%D0%B8%D0%B3%D0%B0%D1%80%D1%81%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D0%BE%D0%B4%D0%B8%D0%B5%D0%BD-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%9A%D0%BE%D1%88%D0%BB%D1%83%D0%BA%D0%BE%D0%B2/", "text": "\n                    Пародиен бунт, обявен от задкулисните играчи у нас за журналистически протест, спретнаха олигарсите на програмния директор на БНТ Емил Кошлуков. Причината за истеричния вой, който босовете Огнян Донев, Иво Прокопиев, Сашо Дончев и Цветан Василев и изданията им от Фабриката за пропаганда нададоха, е искането на Кошлуков БНТ да отразява коректно всички гледни точки по дадена тема.Единствените, отказали да спазват журналистическите стандарти и да търсят и двете гледни точки по наболял въпрос се оказаха членовете на екипа на ниско-рейтинговото „Денят започва с култура“. Предаването, известно със самозваното елитарно говорене, всъщност е една от ТВ трибуните на задкулисните играчи у нас, където често вместо теми за култура едностранчиво се обсъждат политически и икономически въпроси. Гостите пък са специално подбрани така че да е сигурно, че в предаването няма да се прокрадне и друга гледна точка, неудобна за олигархията и нейните говорители.\nПрост преглед на лицата от последните няколко седмици, които се прескачат едно през друго в „Денят започва с култура“, лесно ще се види, че и Кошлуков, и БНТ са жертва на поредното скалъпено мероприятие в стил „Прокопиев“. За каква цензура имат наглостта да говорят протестърите и грантово спонсорираните „медии“ и „говорители“ на кръга „Капитал“, пуснали пипалата си дори в обществената телевизия, след като в рамките на няколко дни през студиото на предаването са изредили петима души, пряко свързани със задкулисието, не е ясно. Сред тях са Теодор Захов – съдружник на подсъдимия за аферата „ЕВН“ Иво Прокопиев, издател на „Капитал“, Стояна Георгиева – издател на сайта „Медиапул“ и бивша говорителка на бащата на бандитската приватизация Иван Костов, както и Светлана Джамджиева – главен редактор на сайта „Клуб Зет“ на подсъдимия за укриване на 63 милиона лева данъци Огнян Донев, Манол Пейков – член на националния съвет на партията на Христо Иванов – Пинокио „Да(Й) България“, както и  протестъра Емил Джасим – отново активист на „Да(Й) България“ и неуспял кандидат-депутат от листите й. Гостите обикновено са добре познатите ни провалили се политици от ДСБ, „Да (й), България“, ДЕОС и „Зелените“ - Радан Кънев, Христо Иванов, Тома Белев, Атанас Атанасов, или приближени до тях социолози, политолози или „говорители“ от ранга на Емил Джасим.\nТъй като тези нахални персони не са свикнали на опоненти и неудобни въпроси, всяка намеса в канализирания от години ред за тяхна изява, очевидно предизвиква сериозни сътресения. Така че най-после зададеният от ръководството на БНТ към журналистите от „Денят започва с култура“ въпрос - защо това предаване не осигурява и друга гледна точка, освен тази на Прокопиев, очаквано е предизвикал и съответната реакция на медийните талибани, подчинени на разградския олигарх. Които под мантрата „свобода на словото“ всъщност от години налагат нагло и безогледно единствено собственото си мнение.\n\nВ същото време общественици, журналисти и творци скочиха на свой ред срещу принципа на предаването \"Денят започва с култура\" да кани едни и същи събеседници и да загърбва плурализма - нещо, в което се кълне в декларация днес.Юристът Борислав Цеков, който е съветник на президента и бивш съратник на Емил Кошлуков още от групата на депутатите от Новото време, не скри възмущението си от атаката срещу програмния директор на БНТ от \"умни и красиви\", но вече и от самия екип на предаването за култура по обществената телевизия. Цеков поиска оставката на въпросните културтрегери от медията, която се издържа с нашите данъци.\"Наглостта няма край! Очаквах, че водещите и продуцентите на предаването \"Денят започва с култура\" на БНТ ще се засрамят и извинят на всички данъкоплатци, които издържаме БНТ, че канят системно лицето Емил Джасим, нарекъл Васил Левски \"ла.но\", изгаврил се с Паисий и други национални герои. Колко съм бил наивен! Вместо извинение, въпросното предаване днес излязло с арогантна декларация, с която обявяват, че те, видите ли, канели такива хора като \"експерти\" и щели да продължат да го правят...\", възмути се Цеков във Фейсбук. \"Тази наглост отива отвъд нормалността. И говори за ампутиран морал, за зависимости и тотално неразбиране на обществената функция на медията. Същностен елемент от тази функция е укрепването на националната идентичност. Така ли я укрепват? Като канят човек, който нарича Левски \"ла.но\"? Дискредитиран партиен маргинал, който няма нито научна, нито обществена тежест и признание, но според това предаване бил \"експерт\"?! Ами канете тогава Митьо Пищова - и той е \"експерт\" по вашите критерии, като Джасим, но поне не ругае Апостола. Оставка!\", категоричен е Цеков.По-рано днес въпросните културни водещи, които обикновено канят дежурни творци на гости, от един и същи политически спектър, обикновено с протестърско досие и подобна гражданска активност, се оплакват от натиск от Кошлуков и се кълнат, че не служат на нито една партия. Канели гостите си като експерти, а не според партийната им принадлежност. Освен декларацията, те спретнаха и протест пред телевизията, а познати протестърски лица излязоха да ги подкрепят с плакати за оставката на Кошлуков. Сред тях бе и овехтелият музикант Васил Гюров, който нашумя със скандала \"Корал\", при който стана ясно, че псевдоеколози са завзели плажа и крадат ток и вода, за да летуват там. Самият Гюров бе проверяван от полицията, но сега реши да дефилира и пред БНТ.  Действията им обаче показват обратното, защото въпросният Джасим е техен любим гост, а последният пример за техния \"плурализъм\" е предаването, посветено на историята в 10 клас, която разбуни не само опозицията, но най-напред учителите по история. Там плуралистите бяха поканили защитници на една и съща теза, нещо, което е недопустимо в журналистиката - и тримата гости - авторката на учебната програма проф. Келбечева, и нареклия себе си български историк Емил Джасим, и проф. Поппетров демонстрираха единодушие за комунизма в учебниците.\"Ама такова единодушие ви казвам, което в България демонстрират единствено 13-ия конгрес на БКП и националните събрания на партия ГЕРБ. Поне един от тях да беше в неутрална позиция. Не. Джасим говорeше скучно, но правоверно, Келбечева ръмжеше страшно, но пак разкри световния комунистически заговор, а този Поппетров кимаше утвърдително с вдъхновение\", написа в профила си в социалната мрежа депутатът от БСП Александър Симов.\"С удивиление виждам, че днес на барикадите в защита на ДЗК почват да се появяват хора, които едно време лееха токсична слюнка, че гадът Волгин не допускал друго мнение и заливаха СЕМ с донос след донос по темата\", забеляза още журналистът.\nВъзмущение от пълната липса на обективност в това културно предаване на държавната телевизия изрази във фейсбук изрази и писателят Христо Стоянов.\"Денят започва с култура” ще продължи да бъде запазена територия за смислен дебат и свобода на словото.\"..., иронизира той авторите и водещите на предаването и тяхната декларация.\"Това е запазената територия за: Светлозар Желев, Божана Апостолова, Манол Пейков, Калин Янакиев, Георги Господинов, Александър Кьосев, Силвия Чолева... Извън този кръг \"Денят започва с култура\" не смята, че има култура...\", е категоричната оценка на твореца.Стоянов, който е известен като непослушен поет в соцминалото и още тогава не е козирувал никому, е меко казано втрещен от днешните прояви на тоталитарно мислене на някои борци уж за демокрация.\n                    ", "date": "2018.01.22", "title": "Олигарсите на пародиен  бунт срещу Кошлуков (ОБНОВЕНА)"}
{"url": "http://www.monitor.bg/a/view/26961-%D0%9F%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%9D%D0%A1-%D0%92%D0%BE%D1%82%D1%8A%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%BD%D1%8F%D0%BC%D0%B0-%D0%B4%D0%B0-%D1%81%D0%B2%D0%B0%D0%BB%D0%B8-%D0%BA%D0%B0%D0%B1%D0%B8%D0%BD%D0%B5%D1%82%D0%B0/", "text": "\n                    „Нямаме притеснения за вота на недоверие, очакваме един дебат на високи обороти. Нямам притеснение, че в четвъртък ще падне правителството.“ Това каза в ефира на bTV председателят на НС Цвета Караянчева.\n\nПо думите й диалогът в управляващата коалиция е нормален, днес трябвало да се проведе регулярна среща между партньорите в нея. „Правителството се справя добре, добре се справяме и с председателството. Отношението на тримата големи в Европа го виждате и това няма как да не дразни опозицията“, допълни Караянчева, която е категорична, че управляващите предприемат твърди стъпки в борбата с корупцията.\n                    ", "date": "2018.01.22", "title": "Председателят на НС: Вотът на  недоверие няма да свали кабинета"}
{"url": "http://www.monitor.bg/a/view/40965-%D0%9B%D0%B8%D1%82%D0%B5%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0%D1%82%D0%B0-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B8-%D0%BF%D0%BE-%D0%BD%D0%BE%D0%B2%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0/", "text": "\n                    Литературата, математиката и чуждите езици по новите учебни програми ще бъдат задължителни за всички ученици в 11-и и 12-и клас. Това каза Евгения Костадинова - директор на дирекцията \"Съдържание на предучилищното и училищното образование\" в Министерството на образованието и науката.\n\nТя уточни, че литературата ще се изучава задължително и с еднакъв брой часове до 12-и клас от всички ученици, защото те ще държат матура по български език и литература.\n\nКостадинова отбеляза, че \"и в момента в част от училищата история и география не се учат чак до 12-и клас\".\n\nНа въпрос, че в новите учебни програми много от учебния материал от 11-и и 12-и клас \"слиза\" в десети клас и в по-предните класове, министър Красимир Вълчев коментира, че ако съпоставим часовете, годишния хорариум и дните, които учат учениците ни, ние по-скоро сме под средното ниво.\n\n\"В общия случай децата в другите страни учат повече и имат по-малко ваканции, отколкото в България\", заяви образователният министър.\n\nТой отбеляза обаче, че ако се погледнат учебните ни програми, те сигурно са по-амбициозни, \"защото при нас основната ни писта е малко по-бърза, отколкото в другите страни\".\n\nМинистър Вълчев съобщи, че МОН ще организира допълнителни обучения на учителите за работа по новите учебни програми, за да ги представят те по този хорариум по най-ефективен начин.\n\nЕвгения Костадинова обясни, че не се говори за промяна в действащите учебни програми, а за цялостна нова философия на програмите.\n\nПо новите учебни програми в десети клас ще се учи българска литература и история. Тези ученици обаче в 11-и и 12-и клас отново ще изучават български автори по литература, които ще присъстват и в десети клас с някои от класическите си творби.\n\nПо новия училищен закон \"завършването на изучаването на основни общообразователни предмети до десети клас е за сметка на съществуващо сега профилиране в класовете - още преди десети клас, а отново по новия закон - профилирането \"се изнася в 11-и и 12-и клас, или професионалното обучение\", обясни Костадинова.\n\nМиналата седмица новите учебни програми по история за 10-и клас предизвикаха бурни дебати, а от БСП поискаха отмяната им. От МОН обаче са категорични, че няма да променят одобрените програми, които в влизат в сила от тази есен.\n\n \n                    ", "date": "2018.01.22", "title": "Литературата и математиката  задължителни по новата програма"}
{"url": "http://www.monitor.bg/a/view/8588-15-%D1%81%D0%B4%D1%80%D1%83%D0%B6%D0%B5%D0%BD%D0%B8%D1%8F-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%B7%D0%B5%D0%BB%D0%B5%D0%BD%D0%B8%D1%8F-%D0%BE%D0%BA%D1%82%D0%BE%D0%BF%D0%BE%D0%B4-%D0%B8%D1%81%D0%BA%D0%B0%D1%82-%D1%81%D1%80%D0%B5%D1%89%D0%B0-%D1%81-%D0%91%D0%BE%D1%80%D0%B8%D1%81%D0%BE%D0%B2/", "text": "\n                    Отворено писмо до премиера Бойко Борисов с искане за незабавна среща пратиха 15-те сдружения, които преди седмица организираха протест срещу зелените рекетьори и в защита на идеята за построяване на втори лифт на Банско. В писмото си НПО-тата, сред които е „Екогласност“, Българският ловно-рибарски съюз и Федерацията на потребителите, настояват да бъдат включени в диалога с правителството по теми, които пряко засягат икономическото развитие на регионите. „До този момент обаче, оставаме с впечатлението, че нашата гледна точка се пренебрегва, а представители на изпълнителната власт се договарят с други НПО, които не са реално загрижени за равновесието между икономически растеж и природа и които са по-скоро политически субекти. Научаваме , че в последните дни е имало активни, необявени публично контакти на високопоставени членове на Вашата администрация с неправителствени организации, афиширащи се като зелени. Били са обсъждани идеи за налагане на нови, допълнителни рестрикции за развитието на зимния туризъм в България и в частност - на туристическа и ски зона „Банско““, посочват НПО-тата. Те подчертават, че подобна комуникация е непрозрачна и буди съмнения и искат лична среща с Борисов, защото „единствено при равнопоставен, открит и честен диалог, може да се вземат верни и балансирани решения“.\n                    ", "date": "2018.01.22", "title": "15 сдружения скочиха на „зеления октопод“, искат среща с Борисов"}
{"url": "http://www.monitor.bg/a/view/26244-%D0%97%D0%BE%D0%BD%D0%B8%D1%82%D0%B5-%D0%B7%D0%B0-%D0%BF%D1%80%D0%B8%D0%B5%D0%BC-%D0%B2-%D0%BF%D1%8A%D1%80%D0%B2%D0%B8-%D0%BA%D0%BB%D0%B0%D1%81-%D0%BF%D0%BE-%D0%B1%D0%BB%D0%BE%D0%BA%D0%BE%D0%B2%D0%B5/", "text": "Прилежащите райони са описани в системата за прием на Столична община\n                    Зоните на прилежащите райони към училищата, по които ще се приемат бъдещите първокласници, са описани по улици и блокове. Това става ясно от проекта на система за прием в първи клас в София. Както „Монитор“ вече писа, основна тежест в класирането тази година ще има уседналостта в близост до желаното училище – т.е. адресната регистрация в прилежащия район. В тази връзка границите на общинските школа са описани по улици и блокове и родителите могат да се запознаят с тях на сайта на Столичната община (СО), където е публикуван и проектът на системата за прием в първи клас.Заместник – кметът по образование Тодор Чобанов обясни, че тази година блоковете в прилежащите райони към училищата са изрично изброени, защото при предишната кампания имало проблем при определяне на зоните.и имало случаи, при които един и същи блок попадал в различни прилежащи територии. Правилата за прием на СО са изцяло съобразени с наредбата на образователното министерство, която разделя кандидатите в четири групи. Най-голям шанс да бъдат приети в желаното школо ще имат децата с адресна регистрация в района на училището над три години. Във втора група пък ще са хлапетата с уседналост между 1 и 3 години, а в третата – с регистрация от по-малко от година. В четвъртата последна група ще са кандидат първокласниците, които живеят извън прилежащия район на училището. Адресната регистрация няма да се точкува.и при наличие на свободно места, ще се преминава последователно към следващите три.Допълнителни критерии ще бъдат допускани само в случай че има хлапета от една и съща група, които са повече от свободните места в дадено училище.Критериите са общо 4. За първия се дават 16 точки, в случай че детето имат братче или сестриче, записано в същото училище. За кандидат-първолак с двама починали родители са отредени седем точки, а за дете с трайни увреждания над 50% - пет точки.Предимство от три точки е отредено и за хлапетата, които са били в подготвителна група в училището, в което кандидатстват.\n                    ", "date": "2018.01.22", "title": "Зоните за прием в  първи клас по блокове "}
