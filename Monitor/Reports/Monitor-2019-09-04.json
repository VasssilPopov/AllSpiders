{"url": "https://www.monitor.bg:443/bg/a/view/spodelenoto-pytuvane-izjade-3-mln-leva-na-prevozvachite-174630", "text": "Хилядите пътуващи споделено с шофьори от социалните мрежи намаляват приходите на автобусния бранш с 3 млн. лева годишно. Това показа проучване на „Монитор“ сред десетките групи за модерно транспортиране в интернет. Най-големи са групите за пътуване от столицата в посока морето и Пловдив. Само за август към Бургас и обратно шофьори са превозили 2500 души. Повечето областни градове има поне по две групи, където предлагащи и търсещи услугата се срещат. Най-голямата такава група е \"Пътуващи Бургас - София и обратно!\", която към този момент има близо 66 000 членове. но втората по големина група е до Пловдив, където на месец поне 1200 души се возят с „частни“ шофьори. По-назад са старозагорски, пазарджишки и русенски групи, наброяващи всяка от тях над 10 000 души. Общата членска маса на групите за споделено пътуване надминава 200 000. Цените варират според марката автомобил, но най-често са на 60% от тази на автобусите. Така превозът София-Бургас се търгува по 20 лева за място при 27 лева цена за автобусен билет. По 8 лева пък плащат потребителите между София и Пловдив при 13 лв. с рейса. Около 25 лв. се върти цената на север до морето при официален транспорт 30 лв. за място. На база видимите уговорки за пътувания излиза, че по линията София-Бургас лицензираните автобусни фирми са изгубили близо 70 000 лева приходи само през август. Пропуснатите приходи по линията София-Варна са за над 40 000. Дори в посока малки градове като Благоевград и Монтана рейсовете се разминават с постъпления за по около 10 000 лв. Общата сметка от всички групи е за над 3 млн. лв. годишно, като нито уговорените извън Фейсбук споделени пътувания. Въпреки пропуснатите приходи превозвачите нямат против споделеното пътуване, коментира пред „Монитор“ Магдалена Милтенова - председател на Браншовия съюз за стопанска инициатива в транспорта, член на Националното сдружение на автобусните превозвачи и Конфедерацията на автобусните превозвачи. Протестът на бранша е срещу нелегални междуселищни превози на пътници, където ощетяването от подобни схеми за хазната е около 300 млн. лева. Въпреки ангажимента от страна на премиера Бойко Борисов заради летния сезон действията срещу нелегалните бусове са се забавили. Браншът е изпратил сигнал до главния прокурор Сотир Цацаров, който е разпоредил Ангажираните институции по темата са МВР с Пътна полиция, Националната приходна агенция и ИА \"Автомобилна администрация\". От началото на годината са извършени 16 проверки, като са издали 17 броя акта от данъчните на шофьори за 13 нарушения. Най-честите нарушения са неиздаване на документ за заплащане на превоза и липса на фискално устройство. Една от последните акции данъчни инспектори влязоха под прикритие срещу шофьори, които взимат пътниците от спирки в София и ги прибират до Перник срещу три лева, каквато е цената и на редовния билет по тази линия. Затвор за превоз на пътници срещу заплащане без лиценз е едно от честите искания на автобусните превозвачи до властта през последните години. Те настояват добилият огромни размери превоз на пътници с микробуси и баничарки в страната, така и в чужбина да се криминализира, но депутатите отказаха да го вкарат в Наказателния кодекс. Затова се стигна превозвачите да се саморазправят с „конкуренцията“, като наемат частни охранители да разгонват нелегални превозвачи от автобусните спирки из страната със заплахи да чупят стъкла, чистачки и огледала. От 1 до 27 септември текат проверки на автобусите, с които ще се извършват превоз на деца и ученици. По разпореждане на министъра на транспорта Росен Желязков е създадена организация за засилване на контрола на автомобилните превози на пътници и товари във връзка с предстоящите празници и първия учебен ден. Това заяви изпълнителният директор на ИА „Автомобилна администрация“ Бойко Рановски на брифинг в МВР за представяне на планираните мерки от отговорните институции поради очакваното увеличение на движението по пътищата през почивните дни. В дните 5, 6 и 8 септември 2019 г. ИА „Автомобилна администрация“ ще концентрира екипи в районите на автогари, жп гари, летища и др., където се очаква да има най-голям пътникопоток. \"На 7 септември 2019 г. ще има дежурни екипи, които при необходимост ще бъдат в готовност за извършване на пътен контрол“, обяви Бойко Рановски. Той уточни, че инспекторите на ИА „Автомобилна администрация“ ще проверяват за нарушения, свързани с техническото състояние на превозните средства и спазването на нормативните изисквания при извършването на обществен превоз на пътници и товари.", "date": "2019.09.04", "title": "Споделеното пътуване изяде 3 млн. лева на превозвачите"}
{"url": "https://www.monitor.bg:443/bg/a/view/kamarata-na-obshtinite-parira-tvyrdija-brekzit-na-boris-djonsyn-174634", "text": "Депутатите от камарата на общините в британския парламент блокираха възможността за излизане от Европейския съюз без споразумение.  Те приеха на второ четене законопроект за отсрочка при твърд Брекзит. Ако законът бъде одобрен и от камарата на лордовете, британският премиер Борис Джонсън ще трябва да иска отсрочка от Брюксел. Самият Джонсън е за Брекзит на всяка цена.", "date": "2019.09.04", "title": "Камарата на общините парира твърдия Брекзит на Борис Джонсън"}
{"url": "https://www.monitor.bg:443/bg/a/view/deputatyt-ot-dps-hamid-hamid-bez-sykrateno-proizvodstvo-pri-tejki-umishleni-prestyplenija-174633", "text": "„По принцип сме за изключване на принципа на съкратеното производство за тежки умишлени престъпления“. Това заяви пред „Телеграф“ заместник-председателят на ПГ на ДПС Хамид Хамид вчера. Той обаче поясни, че то не би трябвало да бъде премахнато изцяло. Хамид смята, че съкратеното производството и съкратеното следствие като цяло дава добри резултати през последните 10 години. „Съкратеното производство влезе в сила през 2006 година като за определен тип престъпление, например за убийство, няколко години действаше текстът, който беше предложен от госпожа Нинова и група“, поясни депутатът от ДПС. „Ние смятаме, че съкратеното производство не следва да бъде премахнато изцяло, но да се изключат някои състави на тежки умишлени престъпления като убийство, блудство, трябва да добавим и ред други престъпления като тероризъм, измяна и така нататък. Като цяло сме настроени за подкрепа на предложението на БСП, като обаче ние смятаме с оглед прецизност да бъдат детайлизирани с точност всички състави“, подчерта народният представител Хамид Хамид. Според него текстовете в законодателството могат да бъдат прецизирани между първо и второ четене. Повод за искането да отпадне съкратеното съдебно следствие станаха няколко брутални престъпления в последните месеци. Най-жестоките са изнасилването и последвалото убийство на малката Криси от село Сотиря, последвана от двойното убийство в Негован и т.н. Съдебната практика в момента е, ако извършителят признае изцяло вината си, да намали присъдата си с една трета. Много юристи и магистрати коментираха, че извършителите често биват освобождавани предсрочно при добро поведение, като на практика дори не доизлежават намаленото си наказание. За да не се стига до подобна гавра с жертвите и техните близки, депутатите вече обявиха, че ще започне дебат по темата за отпадане на съкратеното съдебно следствие особено за тежките състави на престъпление. Лидерът на ДПС Мустафа Карадайъ коментира вчера битката, която движението води за конституционните права на хората с двойно гражданство. „Прав сте, г-н президент, че българските граждани с двойно гражданство нямат право да бъдат избирани. Но има нещо повече, те са лишени от конституционното си право да гласуват“, заяви лидерът на ПГ на движението по повод думите на държавния глава за обмисляне на законови и конституционни промени, които да дадат възможност на българи по рождение, придобили двойно гражданство в държави от ЕС и извън съюза, да могат да се кандидатират за народни представители, президент и вицепрезидент. „И по тази тема само ДПС води битки за възстановяване на тези конституционни права. И още, прав сте за това, че България се нуждае от програма за ускорено догонващо икономическо развитие. И по тази тема пак ДПС настоява за диалог за определяне на националните приоритети“, каза още лидерът на Движението за права и свободи. Според него в обръщението си президентът очерта много от проблемите на българското общество, но най-важното е, че то е добро начало за възстановяване на диалога между институциите.", "date": "2019.09.04", "title": "Депутатът от ДПС Хамид Хамид: Без бърз съд при тежки умишлени престъпления"}
{"url": "https://www.monitor.bg:443/bg/a/view/kristof-lamber-idva-v-sofija-174623", "text": "Френско-американската кинозвезда Кристоф Ламбер ще кацне в София, но не за снимките на нова филмова продукция, а за да оглави журито на петото издание на международния кино-литературен фестивал CineLibri, който започва на 5 октомври в зала 1 на НДК. Кулминацията на форума ще е церемонията по награждаването, която ще се състои на 13 октомври и ще е съпроводена с премиерна прожекция на филма „Тази, която не съм” с Жулиет Бинош по романа на Камий Лоранс. Конкурсната програма включва 12 филма, вдъхновени от разнообразни по характер литературни произведения. За качеството на продукциите допринася ослепителният кастинг – сред актьорите, които ще видим на големия екран са Кейт Бланшет, Хана Шигула, Катрин Деньов, Бруно Ганц, Никол Кидман, Ръсел Кроу, Харви Кайтел, Тони Сервило и Валерия Голино. Кристоф Ламбер влиза в орбитата на знаменитостите през 1984 г. благодарение на феноменалното си изпълнение в „Тарзан от рода Грейстоук” (филмът е номиниран за „Оскар” в три категории), две години по-късно му поверяват образа на Конър Маклауд, безсмъртния „шотландски боец”. За ролята си в „Метро” (1985) на Люк Бесон, където си партнира с Изабел Аджани, Ламбер печели награда „Сезар”. Известен е и с ролите си в „Сицилианецът” (1987) на Майкъл Чимино, „Да убиеш свещеник” (1988) на Агнешка Холанд, „Аз те обичам” (1986) на Марко Ферери, „Годината на дивия заек” (2006) по романа на Арто Паасилина. През последните години се изявява предимно като продуцент.", "date": "2019.09.04", "title": "Кристоф Ламбер идва в София"}
{"url": "https://www.monitor.bg:443/bg/a/view/ekoinspekcijata-v-pernik-sprja-2-parogeneratora-na-toplofikacijata-na-kovachki-174627", "text": "Регионалната инспекция по околната среда и водите (РИОСВ) - Перник днес издаде принудителна административна мярка за спиране на работата на парогенератори 4 и 5 на „Топлофикация – Перник“, съобщиха от екоминистерството. Мярката е наложена заради установено използване на неразрешен вид гориво - биомаса, в нарушение на издаденото комплексно разрешително на дружеството, което се свързва с Христо Ковачки. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително. Във връзка с разпореждане на главния прокурор Сотир Цацаров Министерство на околната среда и водите (МОСВ) предприе незабавни действия за извършване на проверки на място в „Топлофикация - Перник“ АД, ТЕЦ „ Бобов дол“ ЕАД, „Топлофикация - Сливен“ ЕАД и ТЕЦ „Брикел“ ЕАД. Проверките се извършват от командировани служители на регионални инспекции по околната среда и водите, които са различни от тези, на чиято територия се намират проверяваните дружества. Всички разпоредени от главния прокурор проверки за спазване изискванията на Закона за опазване на околната среда и Закона за управление на отпадъците ще бъдат извършени от МОСВ в указания срок от 1 месец. Ще бъдат проверени издадените разрешителни за съхранение и изгаряне на отпадъци, документите за осъществяване на производствената дейност на топлофикационните дружества; видът и количеството съхранявани и използвани за горене отпадъци и съответствието им с документацията на дружествата. На прокуратурата ще бъдат предоставени и данни за извършени измервания и проби.", "date": "2019.09.04", "title": "Екоинспекцията в Перник спря 2 парогенератора на топлофикацията на Ковачки"}
{"url": "https://www.monitor.bg:443/bg/a/view/top-prokuroryt-vasil-mikov-e-nameren-prostreljan-v-jilishteto-si-174622", "text": "Прокурорът от Върховната касационна прокуратура Васил Миков е бил намерен мъртъв в жилището си в гр. София, съобщиха от прокуратурата. Сигналът е постъпил от член на семейството днес в 15.35 ч. на тел. 112, пише в съобщението. По първоначални данни смъртта е настъпиласлед самопрострелване със законно притежаван от прокурор Миков пистолет. В жилището се извършва оглед, като на място са изпратени прокурор и дежурен прокурор.", "date": "2019.09.04", "title": "Топпрокурорът Васил Миков е намерен прострелян в жилището си"}
{"url": "https://www.monitor.bg:443/bg/a/view/levski-vyv-varna-cska-gostuva-na-loko-go-za-kupata-na-bylgarija-174624", "text": "Столичните грандове „Левски“ и ЦСКА научиха съперниците си, срещу които ще стартират битката за Купата на България. Днес се изиграха мачовете от втория предварителен кръг на надпреварата, които излъчиха първите 1/16-финалисти. „Сините“ ще стартират надпреварата срещу възраждащия се „Спартак“ (Варна). „Соколите“ победиха трудно с 1:0 като гости „Лато“ (Алеко), като единственото попадение падна чак в 86-ата минута и по този начин си осигуриха мач срещу „Левски“. Другият столичен гранд ЦСКА пък очаквано ще мери сили срещу „Локомотив“ (Горна Оряховица), който нямаше проблеми и спечели с 3:1 срещу „Марица“ (Пловдив). Все още обаче не е ясно дали „армейците“ ще гостуват на стадиона в Горна Оряховица или от полицията ще пренасочат двубоя в друг град. Останалите тимове, които си осигуриха място в същинските елиминации за Купата на България, са „Миньор“ (Перник), „Спартак“ (Плевен), „Черноморец“ (Балчик), „Ботев“ (Гълъбово) и „Поморие“. Двубоите от втория кръг на надпреварата продължават утре и в петък, а от следващата фаза се включват и елитните тимове от Първа и Втора лига.", "date": "2019.09.04", "title": "„Левски“ във Варна, ЦСКА гостува на „Локо“ (ГО) за Купата на България"}
{"url": "https://www.monitor.bg:443/bg/a/view/vzriv-v-zavod-za-fojerverki-v-indija-16-zaginaha-174619", "text": "Голяма експлозия, избухнала днес във фабрика за фойерверки в Северна Индия, отне живота на най-малко 16 души, предизвика пожар и срутване на сградата, съобщиха индийските власти, цитирани от АП. Според полицейския служител Мухтиар Сингх 15 души са ранени при взрива в град Батала, в щата Пенджаб, на около 460 км северно от столицата Делхи. Спасителните дейности продължават и броят на жертвите може да нарасне. Все още не е известна причината за експлозията, последвана от пожар. Телевизионни кадри показаха напълно срутилата се сграда от силата на взрива. Разследващите органи проучват дали фабриката е имала всички изискващи се от закона разрешителни, отбелязва местния вестник \"Трибюн\". Незаконните фабрики за фойерверки, работещи без надлежните разрешителни и без да спазват правилата за безопасност, са широко разпространени в Индия и често се случват подобни инциденти.", "date": "2019.09.04", "title": "Взрив в завод за фойерверки в Индия уби 16 души"}
{"url": "https://www.monitor.bg:443/bg/a/view/kakvo-gorjat-tecovete-na-kovachki-174618", "text": "Комин, над него облаци и дим. И почти цял Перник на протест заради задушливата смрад, която мори града. След като яко се размириса, главният прокурор Сотир Цацаров разпореди на екоминистерството да бъде извършена незабавна проверка за изгаряне на битови отпадъци от топлофикационни дружества. Поводът – сигнал от ДАНС за застрашаване на екологичната сигурност на страната. Дружествата са \"Топлофикация – Перник\", ТЕЦ \"Бобов дол\", \"Топлофикация – Сливен\" и ТЕЦ \"Брикел\". Всичките се свърват с името на скандалния бизнесмен Христо Ковачки, около чийто бизнес отдавна мирише на гнило. Още нещо - парадоксално е, че от ТЕЦ \"Република\" в инвестиционно предложение твърдят, че горенето на биомаса, шисти и RDF-отпадък заедно с въглища в ТЕЦ-а ще подобри качеството на въздуха в Перник. Едно е ясно отсега - въпросният ТЕЦ няма разрешение за изгаряне на отпадъци. Преди да се разсмърди в Перник имаше недоволство на граждани на Гълъбово и на Димитровград, че и там ги обгазяват с горенето на неизвестни отпадъци в „Брикел“ и ТЕЦ „Марица изток 3“. Крушката си има и опашка, защото преди дни в екосайт се появи информацията, че Общинският съвет в Гълъбово е одобрил споразумение с ТЕЦ „Брикел“ за изгаряне на отпадъци без оценка за въздействието върху околната среда още през юни тази година. С една важна уговорка - договорът се прекратява, ако „Брикел“ не вземе комплексно разрешително за изгаряне на 500 хил. тона отпадъци до началото на декември. Публична тайна, че Гълъбово твърдо е на първо място в листата на градовете с най-замърсен въздух в България. Точно заради високата му запрашеност заради ТЕЦ „Брикел“. Но явно нечии бизнесинтереси са по-важни от здравето на хората от града. Добре е все пак, че главният прокурор реагира незабавно и разпореди проверката. Сега не ни остава нищо друго, освен да дочакаме резултатите от въпросната проверка. А нейната цел е кристално ясна - дали дружествата имат разрешителни за съхранение и горене на боклуци. И което е по-важното в случая - дали видът и количеството на съхраняваните за горене отпадъци съответстват на притежаваната документация от дружествата. Срокът за проверката е един месец , но ако времето не стигне ще бъде удължен на три. Той е повече от достатъчен да се разбере с какво гориво работят централите, свързвани с името на Христо Ковачки. Остава само компетентните служби да се поразмърдат и да се вземат проби на място. Тогава ще стане ясно и дали има опасност за здравето на хората. Ако се докаже, че въпросните централи изгарят нерегламентирано боклуци в индустриални количества, върху ръководствата и собственика им трябва да се стовари законът с цялата си тежест. Защото здравето и животът на хиляди невинни са далеч по-важни от бизнеса и печалбата на когото и да било.", "date": "2019.09.04", "title": "Какво горят тецовете на Ковачки?"}
{"url": "https://www.monitor.bg:443/bg/a/view/volejbolistkite-pak-ne-uspjaha-sreshtu-shampiona-syrbija-174625", "text": "Българският национален отбор по волейбол за жени загуби четвъртфиналния сблъсък със Сърбия на европейското първенство с 0:3 (19:25, 18:25, 26:28). В зала \"Ататюрк\" в турската столица Анкара волейболистките ни не успяха да се противопоставят сериозно на настоящия световен и европейски шампион, освен в третата, когато пропуснаха геймбол. Поражението е второ за състава ни от този противник на шампионата, след като паднахме от Сърбия с 1:3 в груповата фаза. След три поредни победи на Евро 2019 българките доближиха мечтата си за първо класиране на полуфинал от 1997 г. насам, но съперникът бе прекалено класен. Сръбкините пък удължиха победната си серия на европейски първенства до впечатляващите 14 мача, като последната им загуба е от полуфиналите през 2015 г. Началото бе равностойно, като отборите си разменяха водачеството до средата на гейма. Българките поведоха с 10:8 след успешни контри на Лора Китипова и Гергана Димитров. Сърбия обаче обърна до 12:10, възползвайки се от грешките на нашите и постепенно установи контрол. Съперничките ни дръпнаха с 19:13, а след това затвориха гейма при 25:19 точки. Европейските шампионки продължиха да стоят по-добре на терена и във втория гейм. Сръбкините поведоха с 5:1, а после и с 8:4. Атака от втора линия на Елица Василева и ефективни действия на Мира Тодорова позволиха на България да се доближи до 8:9. Волейболистките на треньора Зоран Терзич обаче увеличиха отново оборотите водени от Тияна Бошкович и Бранкица Михайлович и поведоха с 16:12, а след това с 19:14, за да приключат спокойно втората част при 25:18. Тимът България бе догонващ в голяма част от третия гейм. В самия край момичетата на Иван Петков изравниха при 23:23 и след два спасени мачбола за Сърбия, националките имаха геймбол, който обаче не бе оползотворен и сръбкините победиха с 28:26 точки и 3:0 гейма за час и 17 минути. Елица Василева бе най-резултатна за България с 18 точки, а за Сърбия с 22 се отчете Тияна Бошкович. Сръбкините ще срещат на полуфиналите на 7 септември победителя от мача Италия - Русия.", "date": "2019.09.04", "title": "Волейболистките пак не успяха срещу шампиона Сърбия"}
{"url": "https://www.monitor.bg:443/bg/a/view/kim-izdade-10-godishnija-si-plan-174582", "text": "Риалити сензацията Ким Кардашиян разкри как вижда живота си след 10 години време. Плана си тя издаде пред сп. Vogue Arabia, а едно от желанията й е да заживее в ранчо. „В ума си вече живея 10 години в бъдещето. от време на време прескачаме до домовете си в Палм Спрингс и Лос Анджелис. И да съм станала адвокатка“, надява се най-известното попълнение в клана Кардашиян. Звездата от Keeping Up with the Kardashians в момента кара стаж в адвокатска кантора в Сан Франциско и се надява до 2022 г. да получи юридически ценз. „Баща ми винаги ме е учил, че да се трудиш здраво е много важно и че Затова целта ми е до 10 години вече да не съм Ким К и да се фокусирам върху работата като адвокат, да се боря за хората...“, заяви наскоро красавицата. Нежната половинка на рапъра Кание Уест допълни, че й е трудно да съчетава кариерата с грижите за семейството.", "date": "2019.09.04", "title": "Ким издаде 10-годишния си план"}
{"url": "https://www.monitor.bg:443/bg/a/view/oratnica-pukat-s-pushki-za-10-ti-rojden-den-174608", "text": "„Оратница“ – една от групите, които поддържат жив интереса към българските традиции със своите нестандартни и впечатляващи смесици от фолклорни мелодии и акустично изпълнени електронни стилове, празнува своята 10-годишнина с нов клип и голям концерт в клуб „Маймунарника“ на 20 септември. Празникът започва с премиерата на видеото към песента „Пушка Пукна”, част от последния албум на групата Alter Ethno. Режисьор е Георги Гаврилов, който преплита кадри от Националния исторически музей, автентични български носии, въздействащи танци и непознаващата граници музика на артистите. Шевицата от жанрове в парчето включва българска народна музика, преплетена с прогресив рок и електроника. След премиерата на „Пушка Пукна“, 10-тата годишнина на „Оратница“ ще се окончае в голям концерт на открито. В музикалното пиршество ще се включат и гости - хорът „Космическите гласове от България”, Краси Желязков (Балкански коне) - тамбура, Арнау Гарофе - саксофон, Братя Митеви и ансамбъл „Жар”. Публиката ще бъде въвлечена в магията на изкуството им и с въздействащ 3D Mapping, специални визуални ефекти и огнените разказвачи на приказки Fireter. На следващия ден, 21 септември, „Оратница“ ще се отправят към Пловдив. Само няколко седмици след концерта им в Античния театър, те са готови за нова среща с публиката там, а декор отново ще бъдат тепетата, защото групата ще свири в бар Конюшните. В последното десетилетие „Оратница“ вкара българския фолклор в клубовете в цялата страна със стотици малки и големи участия, направи мащабно американско и няколко европейски турнета, получи множество международни признания, научи фестивалната публика в Европа, Азия и Америка да танцуват хоро и да пляскат в неравноделни тактове и с трите си албума достигна многократно високи места в световни уърлд мюзик класации. Оратница са: Християн Георгиев (кавал, вокал, мелодика, тамбура), Георги „Хорхе“ Маринов (диджериду, гайда), Петър „Бъни“ Йорданов (кахон, тъпан) и Иван „Попа“ Господинов (вокал), Дияна Димитрова (вокал) и Ася Пинчева (вокал).", "date": "2019.09.04", "title": "\"Оратница\" пукат с пушки за 10-ти рожден ден"}
{"url": "https://www.monitor.bg:443/bg/a/view/shans-da-platjat-agropomoshtite-prez-oktomvri-174349", "text": "Европейския съюз (ЕС) прие серия от мерки за подкрепа на стопаните заради тежката суша в Европа. Една от тях е плащане в аванас до 70% на сумите от директните плащания към средата на октомври, както и изплащане на 85% от плащанията за развитие на селските райони веднага.  Новината дава глътка въздух на всички земеделски стопани в Европа, поразени от тежките климатични условия през 2019 г.  Земеделското министерство съобщи, че страната ни също ще се включи в проекта на Европейската комисия (ЕК). Поради това България поиска да бъде включена в проект на регламент на ЕК, с който ще ни се предостави възможността за авансово плащане на до 70% от директните плащания и 85% от сумите по Програмата за развитие на селските райони (ПРСР).  Мерките, предложени от ЕК, са за да се облекчат финансовите затруднения, с които се сблъскват земеделските производители поради неблагоприятните метеорологични условия, и да увеличат наличността на фуражи за животни. Засегнатите земеделски производители ще могат да получават по-висок процент от плащанията си по Общата селскостопанска политика (ОСП), за да подобрят паричния си поток. ", "date": "2019.09.04", "title": "Шанс да платят агропомощите през октомври "}
{"url": "https://www.monitor.bg:443/bg/a/view/otstraniha-ot-dlyjnost-izpylnitelnija-direktor-na-vi-k-dobrich-174615", "text": "Районният съд в Добрич уважи внесеното от прокуратурата искане за отстраняване от длъжност на изпълнителния директор на ВиК - Добрич Тодор Гикински. Мярката се налага до отпадане на необходимостта от нея. Отстраняването бе поискано във връзка с водено досъдебно производство, по което Тодор Гикински е привлечен в качеството на обвиняем за това, че на 10 февруари т.г., в село Батово, област Добрич, в нарушение на Закона за водите, чрез посредственото извършителство на други лица, е изградил съоръжение за използване на повърхностни води. Според обвинението в района на помпена станция Батово - 2 бил изграден земнонасипен бараж /бент/ за водохващане на водата от притока на река Батовска и отвеждането й по изградения гравитачен водопровод до черпателния водоем на помпената станция. Съдът наложи мярката за процесуална принуда - „отстраняване на обвиняемия от длъжност“, след като прецени, че са налице всички предвидени в закона предпоставки за това. Изпълнителният директор на ВиК е привлечен в качеството на обвиняем за умишлено престъпление от общ характер, извършено във връзка с работата му, и има достатъчно основания да се счита, че служебното му положение ще създаде пречки за обективно, всестранно и пълно изясняване на обстоятелствата по делото. Воден от тези съображения, Районният съд намери искането на прокуратурата за основателно и отстрани Тодор Гикински от заеманата длъжност „изпълнителен директор“ на ВиК - Добрич, до отпадане на необходимостта от взетата мярка.              ", "date": "2019.09.04", "title": "Отстраниха от длъжност изпълнителния директор на ВиК - Добрич"}
{"url": "https://www.monitor.bg:443/bg/a/view/transportirat-zaginalata-pri-katastrofa-v-germanija-krisi-sreshtu-7000-leva-174614", "text": "7 хил. лв. са необходими за транспортирането на загиналата при зверска катастрофа в Германия – Кристиана Станчова, обявиха нейни приятели. Преди ден стартира кампания в областния град, а на няколко места бяха поставени и кутии за дарения. \"Такава съпричастност и обаждания да помогнат в такъв тежък и труден момент не съм очаквала. Телефонът ми не спира да звъни, от познати и непознати на семейството, с желанието да помогнат. Звънят ми дори от други градове. За пореден път скръбта ни обедини. Жалко е само, че по такъв нелеп начин и толкова млада си отиде нашата Криси. Не мога и да си представя как, напълно сама се крепи майка й в Германия\", каза кметът на село Жабокрът, където е живее семейството, Десислава Стоянова. 19-годишната Кристиана Станчова загина при зверска катастрофа в неделя вечер в Неерстед (област Олденбург), Германия. На място издъхва и най-добрият футболист на футболен клуб \"Бойчиновци\", 20- годишният Денис Деков, който заминал за Германия, за да се види с родителите си. „Доколкото разбрах разходите по транспорта на нашата Криси ще поеме кюстендилска строителна фирма, към която работи баща й Борислав. Община Кюстендил също ще съдействат с каквото е необходимо. Към момента тялото на Криси все още не е освободено. Когато това стане към Германия ще потегли траурна кола от Кюстендил. Едва тогава от там ще си тръгне и нейната майка Десислава, която бе заминала преди месец да работи с дъщеря си във фирма за пакетиране на месо“, обясни още кметът на потъналото в скръб кюстендилско село.", "date": "2019.09.04", "title": "Транспортират загиналата при катастрофа в Германия Криси срещу 7000 лева"}
{"url": "https://www.monitor.bg:443/bg/a/view/agencija-po-zaetostta-uchastva-v-karierno-izlojenie-174613", "text": "Агенцията по заетостта ще представи дейността си със собствен щанд на кариерното изложение за квалифицирани кадри Career Show 2019 на 10 септември в зала „Арена Армеец”. Участниците във форума ще имат възможност да се запознаят със свободните работни места, предлагани на пазара на труда –  актуалните за деня свободни позиции за специалисти и квалифицирани работници, които се предлагат в цялата страна, и как могат да се информират за тях чрез сайта и офисите на Агенцията по заетостта. Ще бъдат презентирани различните услуги, както за търсещите работа, така и за работодателите. Нагледно ще бъде демонстрирана платформата за европейска трудова мобилност EURES, чрез която може да се окаже подкрепа на желаещите българи да се завърнат и работят в родината, заявиха още от агенцията. Срещите с едни от най-големите работодатели ще бъдат съпроводени от програма на общо 4 тематични сцени с различни лекции, дискусии и уъркшопи. Очакванията на организаторите са събитието да събере на едно място над 150 от топ компаниите в България и над 2000 квалифицирани кандидати, които да се срещнат с тях. Регистрацията за желаещите специалисти да потърсят желаната от тях работа на кариерното изложение е напълно безплатна, но задължителна.", "date": "2019.09.04", "title": "Агенцията по заетостта обявява работни места на изложение със 150 топкомпании"}
{"url": "https://www.monitor.bg:443/bg/a/view/udavena-na-plaja-v-sozopol-stana-petata-jertva-za-sedmica-174616", "text": "Черната серия с удавени по южното черноморие продължава. Поредната трагедия се разигра в днес на плажа в Созопол. Жена на средна възраст се е удавила в бурното море, на метри от брега. Туристи забелязали около обяд тялото й в плитчините и подали сигнал в полицията. Никой не е видял кога и как се е случило поредното нещастие. Тялото на туристката е откарано за аутопсия в бургаската болница, потвърдиха от там. Не е изключено жената да е била повалена внезапноо от масивен инфаркт, но причините за смъртта й ще станат ясни едва след аутопсията. Полицията пък работи по установяване на самоличността на жертвата.  Спасители отново бият тревога и предупреждават, че морето в момента е изключително опасно. С последният фатален инцидент, черната статистика сочи, че за изминалата седмица по южното черноморие са се удавили общо петима души. Инцидентите са станали на различни плажове.  Само преди три дни 63-годишен чешки турист се удави на плажа в Поморие. Ден по-рано се разигра страховита трагедия на плаж \"Липите\" край Синеморец. Морето погълна там дете и баща му, докато се опитвал да го спаси. Преди седмица пък 15-годишен младеж загуби живота си в Царево. Той се удави след фатален скок от скалите под кръста, който е един от символите на града.  В пълвите дни на септември по цялото южно черноморие има опасни подводни течения и мъртво вълнение. Друга опасност са бурните вълни по това време на сезона. Изминалият сезон беше белязан с много трагични инциденти, повечето от които станаха на неохраняеми плажове или в извънработното време на спасителите.  От началото на септември всички ивици са с намален брой спасители, а след 15-ти ще останат да дежурят само мобилни двойки.", "date": "2019.09.04", "title": "Удавена на плажа в Созопол стана петата жертва за седмица"}
{"url": "https://www.monitor.bg:443/bg/a/view/indonezija-unishtojava-10-mln-jajca-za-da-spre-poevtinjavaneto-na-piletata-174609", "text": "Индонезия започна да унищожава яйца, за да спре спада на цените на живи пилета, съобщи представител на министерството на селското стопанство, цитиран от ДПА. Цените на живите птици се сринаха до 9000 рупии (под 1 долар) на килограм спрямо 19 000 рупии по-рано тази година, според индонезийската асоциация на търговците в бранша. В следващите няколко седмици общо 10 млн. оплодени и готови за излюпване ще бъдат унищожени от птицевъди под контрол на ветеринари.", "date": "2019.09.04", "title": "Индонезия унищожава 10 млн. яйца, за да спре поевтиняването на пилетата"}
{"url": "https://www.monitor.bg:443/bg/a/view/loko-pd-kani-boka-za-kontrola-174611", "text": "Собственикът Христо Крушарски проведе работна среща с вицепрезидента на аржентинския гранд „Бока Хуниорс“ Карлос Агуас. Двамата обсъдиха редица важни въпроси на митичния стадион „Ла Бомбонера“. На срещата беше дискутирано провеждането на приятелски мач между „Звездите на Бока Хуниорс“ и ветераните на „Локомотив“, който да се изиграе в близко бъдеще. Бе отправена покана и към една от юношеските формации на „Бока“, която да се включи в следващото издание на международния турнир под егидата на Христо Бонев, както и размяна на кадри между академиите. В същото време ръководството на „Локомотив“ (Пловдив) направи втори трансферен удар за тази седмица. След като във вторник стана ясно, че „смърфовете“ са си осигурили услугите на португалския защитник Диниш Алмейда от „Монако“, стана ясно, че на „Лаута“ пристига и футболист от английската Висша лига. Става въпрос за левия бек Силвен Деслан от „Уулвърхемптън“, който няма да минава проби и ще подпише договор след успешно преминаване на медицинските прегледи. Деслан e роден през 1997 година, а за последно игра под наем във втородивизионния испански „Хумия“ и записа 12 участия. Бранителят е носил екипите още на „Портсмут“, „Бъри“ и „Каен“, като има и мачове за младежките формации на Франция. Деслан и Алмейда ще бъдат представени утрена „Лаута“. Днес „смърфовете“ се разделиха с Елитон, като бразилецът разтрогна договора си и по този начин освободи място за новите попълнения.", "date": "2019.09.04", "title": "„Локо“ (Пд) кани „Бока“ за контрола "}
{"url": "https://www.monitor.bg:443/bg/a/view/sled-17-prisydi-30-godishen-vliza-v-zatvora-za-krajba-na-telefon-i-8-50-lv-174612", "text": "Окръжният съд във Варна определи постоянна мярка „задържане под стража“ на 30-годишния Васил М., обвиняем по досъдебно производство на I РУП за извършен грабеж, представляващ опасен рецидив.  Според обвинението, на 1 септември, около 8,30 часа в подлез на бул. „Хр. Ботев“ и ул. „Д-р Пискюлиев“ Васил използвал физическа сила и отнел мобилен телефон и 8 лв. и 50 ст. от 50-годишен мъж. Васил е осъждан 17 пъти за престъпления от общ характер – предимно кражби и грабежи, с множеството полицейски регистрации. Престъплението, за което е привлечен като обвиняем 30-годишния мъж е тежко по смисъла на закона, като за него се предвижда наказание „лишаване от свобода“ за срок от 5 до 15 години. Състав на Варненския окръжен съд прецени от изготвената справка от МВР, че след освобождаването от затвора, след последната присъда, Васил е продължил с криминалните прояви, като е регистриран 5 пъти от март 2017 г. до настоящия момент. За съда най-правилната и законосъобразна мярка за неотклонение, която може да се определи спрямо него е най-тежката -„задържане под стража\".", "date": "2019.09.04", "title": "След 17 присъди 30-годишен влиза в затвора за кражба на телефон и 8,50 лв."}
{"url": "https://www.monitor.bg:443/bg/a/view/ot-2020-g-germanija-zabranjava-glifozata-v-parkove-i-parnici-174606", "text": "Германското правителство иска да забрани използването на хербицида глифозат в Германия от 31 декември 2023 година, предаде ДПА. Това е датата, на която изтича одобрението за глифозата в ЕС, освен ако отделни държави не го подновят. \"Обвързващото спиране на употребата\" на продукти, съдържащи глифозат, е включено в плана за защита на насекомите, който германското правителство прие вчера. Още през 2020 г. планът включва забрана за използването на препарата в парници и малки градини, в обществени пространства като паркове. Глифозатът убива плевели и други растения, заради което е критикуван като вреден за биоразнообразието. Има и съмнения, че е канцерогенен. Хербицидите на основата на глифозат се използват от над 40 години и са най-често употребяваните препарати за контрол на плевелите в света. Глифозатът бе разработен от Monsanto под марката Roundup. Патентът вече е изтекъл и веществото се продава по целия свят под различни имена от десетки други химически компании. Безпокойства около безопасността на продукта се появиха, след като през 2015 г. агенция на Световната здравна организация заключи, че той вероятно причинява рак. Bayer, която придоби Monsanto миналата година, твърди, че изследвания и регулаторни органи оценяват глифозата като безопасни за употреба от хората. Компанията обаче е изправена пред множество съдебни дела, в които се твърди, че продуктът причинява неходжкинов лимфом (рак на лимфните възли).", "date": "2019.09.04", "title": "От 2020 г. Германия забранява глифозата в паркове и парници"}
{"url": "https://www.monitor.bg:443/bg/a/view/pydpydycite-sa-po-trudni-ot-kokoshkite-174352", "text": "Пъдпъдъците са по-трудни за отглеждане от кокошките, затова навремето много хора са се отказали да ги гледат. Просто не е голяма рентабилността като при кокошите, защото на ден трябва да изяждат между 40 и 60 г смески, обясни Младен Кузманов. Независимо от това той отглежда пъдпъдъци, защото са с изключително полезни яйца и много хора ги търсят по здравословни причини. Самият той изпивал по 4 сурови сутрин в чаша мляко с мед. За здрав имунитет.    Според него един фермер може да се издържа с производство на пъдпъдъчи яйца, но птиците не трябва да са под 300. Затова той предвижда да направи още клетки до края на годината за по-висока рентабилност. В момента той и неговият колега от пазара продават дванайсет бройки в кутийка на 2,50 лв., въпреки че във веригите цената е на 2,90 лв.   От пъдпъдъците дневно събира от 200 - 250 до 300 яйчица. През лятото, особено сега, в горещините, носливостта намалява и стигат до 200 яйца. Докато през зимата се увеличава при малките птички. Обратното е при кокошките. През лятото носят повече и стигат до 80 яйца дневно. Нали знаете, шегува се фермерът най-много са яйцата, когато най-малко се търсят. Но за Великден настъпват истински битки. Защото тогава никога не стигат, независимо че записванията започват месеци преди това.  ", "date": "2019.09.04", "title": "Пъдпъдъците са по-трудни от кокошките "}
{"url": "https://www.monitor.bg:443/bg/a/view/1-200-izbraha-kariera-v-bylgarija-174601", "text": "1 200 завършили или работили в чужбина посетиха първото издание на „Кариерен Кошер“, търсейки възможности за развитие и кариера в България. Те разговаряха с представители на 90 международни и български компаниите в най - различни сфери, които се включиха в събитието. \"Цифрите, които очаквахме, се потвърдиха. Регистрацията все още продължава, но можем спокойно да кажем, че към събитието проявиха интерес около 1 200 човека.\", сподели Емилия Кларк от екипа на организаторите от сдуржение „Тук-там“. Сред тях преобладават хора, които са с образование и /или професионален опит в чужбина, но има и чуждестранни студенти, които търсят реализация в България . „Кариерен Кошер“ е продължение на събитието „Кариера в България. Защо не?\", което стартира преди 11 години. \"Престанахме да се питаме „защо не\", а започнахме да си задаваме въпроса „как?“, обясни Кларк за идеята на първото издание на „Кариерен кошер“. По нейни наблюдения спрямо 2009-а и днес интересът към подобни събития се е увеличил. „Наблюдаваме много успешни истории на хора, които са се реализирали в България, след като са посетили подобно събитие.\", заяви тя и уточни, че целта пред \"Тук - там\" е да разпространи тези примери. По време на семинарната програма присъстващите имаха възможността да чуят съветите на над 20  лектора за начините, по които да направят своя летящ старт в кариерата, коя е правилната стратегия, с която да стартират свой собствен бизнес, както и да научат за работната среда в България и потенциала за развитие в нея. Емил Жежев завършва висшето си образование в чужбина в Холандия, където след това се реализира успешно. След 15 години в чужбина решава, че трябва да се завърне и да построи живота си тук. „Винаги идеята ми е била да се върна в България, защото това е моята страна и трябва тук да продължа развитието си.“, споделя Емил. Той е оптимистично настроен, че ще се реализира успешно, тъй като открива интересни възможности. Студентка, завършила Германия и Испания, пък сподели, че освен личните фактори, тя решава да продължи да се развива у нас, за да подпомогне страната ни. „Когато си чужбина малко или много си един от многото и не можеш да се почувстваш добре там. Идеята за връщане е да можеш да допринесеш за развитието на България.“, каза тя.", "date": "2019.09.04", "title": "1 200 избраха кариера в България"}
{"url": "https://www.monitor.bg:443/bg/a/view/sybirat-podpisi-sreshtu-glifozata-174346", "text": "В България тръгна подписка за забрана на пестицидите с глифозат в защита на пчелите. Това става след като Бавария успя да събере над  1 млн. 700 хил. подписа за каузата. Инициативата е на Българската асоциация за биопродукти, съобщи председателят Албена Симеонова.   Вече е доказано, че основната причина за измирането на насекомите, от които зависи животът на планетата, е третирането с пестициди, които съдържат глифозат, каза Албена Симеонова. Това е истинска отрова, която е вредна и за човешкия живот, допълни тя.  Тя уточни, че преди две години българските биопроизводители първи са подели инициативата в защита на пчелите в Европейския съюз.  Бипроизводителите и пчеларите започват отворена подписка. Ще има маса на Фермерския пазар пред МЗХ, където всеки, който желае, може да сложи подписа си. Петицията за забрана на употребата на препаратите с глифозат на територията на ЕС ще бъде внесена в Европейската комисия и Европейския парламент, каза Симеонова.   Франция вече ги е забранила, но две трети от страните в Общността не са. Глифозатът е истинска отрова, която убива не само пчелите, но е вредна и за хората, допълни тя. Според Симеонова зърнопроизводителите ще реагират негативно на иницативата, но има препарати за конвенционалното земеделие, които не съдържат глифозат. Те ще бъдат представени на семинар в Аграрния универститет в Пловдив. Събитието ще се проведе под егидата на Министерството на земеделието, храните и горите, съвместно с Асоциацията на вносителите на химически препарати и торове и БАБ.           ", "date": "2019.09.04", "title": "Събират подписи срещу глифозата"}
{"url": "https://www.monitor.bg:443/bg/a/view/mvr-ima-zapodozrjan-za-ubijstvoto-v-kv-iztok-174602", "text": "Имаме заподозряни и задържани лица във връзка с убийство на 43-годишен мъж в столицата. Това каза главният секретар на МВР Ивайло Иванов по време на изслушване в Комисията по вътрешен ред и сигурност. Става дума за тялото, открито в неделя в квартал \"Изток\", близо до КАТ. \"Беше открит трупът в София на починал млад мъж - 43-годишен. Доста жестоко убийство, с много използване на сила. За съжаление той още не е разкрит, но мисля, че работата, която се извършва и от това, което знаем до момента, ще се увенчае с успех. Имаме заподозрени лица, обявени за издирване лица, задържани, с които се работи\", допълни още главният секретар на МВР, цитиран от \"Фокус\". Той прогнозира, че и този случай върви към разрешаване. С дървен прът, подобен на тези, които държат изправени младите6 фиданки е умъртвен 43-годишният мъж, чийто труп беше открит на 1 септември сутринта в столичния кв. \"Изток\". \"Оръжието\" е било на местопрестъплението. Жертвата е била облечена в дрехи на строителен работник. Тялото е лежало до пейки в градинка съвсем близо до столичната Пътна полиция. Сигналът е подаден в 7,20 ч. от жена, след като 13-годишното й дете попаднало на трупа, докато разхождало кучето си. На място веднага са пристигнаха криминалисти.", "date": "2019.09.04", "title": "МВР: Има заподозрян за убийството в кв.\"Изток\""}
{"url": "https://www.monitor.bg:443/bg/a/view/goljamo-derbi-oshte-na-starta-na-nbl-174596", "text": "Новият сезон в Национална баскетболна лига ще стартира с голямо дерби. В първия кръг един срещу друг ще се изправят \"Берое\" и \"Левски Лукойл\". Двубоят е на 6 октомври, както и мачът \"Балкан\" - \"Черноморец\". Останалите срещи за начало на първенството са на 5 октомври. Те ще противопоставят \"Академик\" (София) срещу \"Черно море Тича\", \"Рилски спортист\" срещу \"Спартак\" (Плевен) и \"Академик Бултекс 99\" срещу \"Ямбол\". Първият официален мач за сезона ще е на 3 октомври за Суперкупата на страната. Тогава шампионът \"Балкан\" ще приеме носителя на Купата на България \"Левски Лукойл\" в Ботевград. Първото повторение на финала от миналия сезон в НБЛ ще е в седмия кръг, когато \"сините\" ще посрещнат \"Балкан\" в София.", "date": "2019.09.04", "title": "Голямо дерби още на старта на НБЛ"}
{"url": "https://www.monitor.bg:443/bg/a/view/hvanaha-rekordno-kolichestvo-heroin-i-kokain-174599", "text": "Британската полиция е задържала близо 1,3 тона хероин, скрити между кърпи и хавлии в контейнер на товарен кораб на пристанището Феликстоу в югоизточната част на Великобритания, предаде АФП. Служители на Национална служба за борба с организираната престъпност и британските гранични служби са открили рекордното количество хероин на кораб, който се е планирало да замине за белгийския пристанищен град Антверпен. След като дрогата е била задържана, контейнерът е бил върнат на кораба, който е потеглил за Антверпен и е акостирал в белгийския град в неделя. Впоследствие контейнерът е бил откаран в холандския град Ротердам, където в съвместна операция на холандските и белгийските сили на реда са били арестувани четирима души, които са имали за задача да разтоварят съдържанието на контейнера. Предполага се, че задържаният хероин има продажна цена около 145 милиона долара, заяви британската полиция. \"Задържаното количество хероин е рекордно за Великобритания\", заяви заместник-директорът на Националната служба за борба с организираната престъпност Мат Хорн. В същото време правоохранителните органи на Испания в сътрудничество с британските власти задържаха до бреговете на Уелс платноходка, превозваща близо един тон кокаин. Според полицията платноходката е пътувала от Суринам към Великобритания. На борда й имало четирима пътници и двама членове на екипажа. Всички те били арестувани като предполагаеми участници в престъпление, свързано с незаконен трафик на наркотици.", "date": "2019.09.04", "title": "Хванаха рекордно количество хероин и кокаин"}
{"url": "https://www.monitor.bg:443/bg/a/view/svetovnite-medii-vpechatleni-ot-dimitrov-174603", "text": "Световните медии отразиха подобаващо успеха на най-добрия ни тенисист над Роджър Федерер и класирането му за 1/2-финалите в Ню Йорк. \"Този път Григор беше самият себе си, а не мини Роджър\", коментира Los Angeles Times. \"Димитров изуми Федерер и добави още хаос в мъжката схема на US Open\", отбелязва престижният The New York Times, който добавя, че предстои мач с \"лошото момче\" Медведев. Специализираният сайт tennis.com загатва, че победата на българина над швейцардския Маестро може да промени цялата кариера на водещия ни тенисист. На Острова новината също е сред водещите в спорта, а ВВС отдаде заслуженото на Димитров, посвещавайки му челна позиция. \"Дими отстрани Фед след петсетов мач“, пише The Sun, а Daily Mail определя резултата от мача като шокиращ, изтъквайки ниския ранкинг на първата ни ракета. В Испания победата на Григор частично измести дори новините за Рафаел Надал. В Сърбия също не пропуснаха най-добрия ни тенисист с думите: \"Бурята от Балканите!\" Не всички обаче поддържат еуфоричен тон, като популярният германски портал sport1.de публикува доста интересно заглавие: \"Престъпление! Федерер бе провален от Димитров\", заявявайки, че швейцарецът е спрян по пътя си към рекордна титла.", "date": "2019.09.04", "title": "Световните медии впечатлени от Димитров"}
{"url": "https://www.monitor.bg:443/bg/a/view/federer-imah-bolka-no-ne-zagubih-zaradi-neja-174600", "text": "Роджър Федерер отново се показа като голям спортсмен, като призова   да не бъде отдавана на неговата травма, а на постигнатото от българина. 38-годишният ветеран призна, че болката в гърба го е съпътствала през целия двубой, но призова никой да не отнема заслуженото на Григор за първия му успех над 20-кратния победител в турнири от Големия шлем. \"Да, чувствах болката през целия мач, но бях в кондиция да продължа. Просто не успях да спечеля. Това е моментът на Григор, не на моето тяло, така че всичко е окей. Такива неща се случват. Дадох най-доброто от себе си. Болката не беше достатъчно силна, за да ме откаже, просто Григор успя да довърши нещата, не му го отнемайте. Борих се с всичко, което имах в запас\", заяви големият спортсмен.", "date": "2019.09.04", "title": "Федерер: Имах болка, но не загубих заради нея"}
{"url": "https://www.monitor.bg:443/bg/a/view/rosen-barchovski-se-zavryshta-nachelo-na-nacionalnija-tim-po-basketbol-174605", "text": "Осем години след последната победа на България на европейско първенство по баскетбол за мъже (5 септември 2011), треньорът, който води страната ни тогава - Росен Барчовски се завръща на селекционерския пост. Специалистът бе утвърден от Управителния съвет на БФБ на заседание днес, съобщи bgbasket.com. Росен Барчовски е роден на 16 август 1960 г. в София. Той е син на покойните величия в родния баскетбол Ваня Войнова и Цвятко Барчовски. Дългогодишен баскетболист на ЦСКА и националния отбор. Треньорската му кариера започва в Португалия, а у нас - в мъжкия тим на \"Славия\". Постига дубъл, титла и купа с \"белите\" през 1997 г. С ЦСКА печели Купата през 2005 г. Барчовски класира като селекционер националния отбор на европейските първенства през 2005 и 2011 г. В момента специалистът ръководи школата на \"Рилски спортист\".  ", "date": "2019.09.04", "title": "Росен Барчовски се завръща начело на националния тим по баскетбол"}
{"url": "https://www.monitor.bg:443/bg/a/view/kabinetyt-otpusna-2-mln-lv-za-uchilishtni-laboratorii-i-centrove-za-deca-sys-sop-174607", "text": "Правителството отпусна 2 139 402 лв. за ново оборудване в училищните лаборатории и закупуване на специализирани уреди и апаратура за центрове за специална образователна подкрепа. Средствата ще бъдат предоставени по национална програма „Осигуряване на съвременна образователна среда“ от бюджета на просветното министерство. 751 общински образователни институции ще получат 1 124 399 лв. за подобряване на кабинетите за обучение по природни науки в общообразователната и профилираната подготовка на учениците. Със средствата ще може да се осигурят уреди, прибори, пособия, реактиви и други консумативи за експериментална работа, ще се ремонтират класни стаи и ще се закупи обзавеждане и оборудване. По националната програма ще се предоставят и 735 003 лв. на 79 общински училища и 2 центъра за специална образователна подкрепа за оборудване и обзавеждане на стая за дейности по интереси, осигуряване на материали за работа в часовете, на книги и игри за децата и учениците. С 280 000 лева пък 7 общински центрове за специална образователна подкрепа ще могат да закупят специализирани уреди, апаратура, техника, устройства, пособия и софтуерни продукти, дидактически материали, консумативи и др. Те ща се използват за обучение, терапевтична и рехабилитационна работа в специализираните кабинети, за да се осигури подкрепа за личностно развитие на децата и учениците. Правителството одобри и 1 666 567 лв. по Национална програма „Без свободен час“. Те ще бъдат предоставени в 758 общински училища, 92 детски градини и един център за специална образователна подкрепа. Средствата са за изплащане на възнаграждения за учители, които са замествали отсъстващи от работа колеги за периода 01.11.2018 г. - 30.04.2019 г..", "date": "2019.09.04", "title": "Кабинетът отпусна 2 млн. лв. за училищни лаборатории и центрове за деца със СОП"}
{"url": "https://www.monitor.bg:443/bg/a/view/lalova-i-conov-nagradeni-za-1-v-pravec-174587", "text": "Ивет Лалова-Колио и Георги Цонов получиха големите награди на А1 за най-добри постижения на Балканиадата в Правец. Ивет взе приза за резултата си на 200 м от 22,45 сек., който е неин личен рекорд за сезона и на Балканите и я нареди на 13-о място в световната и 4-о в европейската ранглиста за лятото. При мъжете Георги Цонов е безапелационно първи за резултата си от 17,03 м в тройния скок. Освен златото това постижение му донесе и квота за световното първенство в Доха в края на месеца и е негов изравнен личен рекорд. Втори в сектора остана ветеранът Момчил Караилиев с постижение от 16,42 м, като той се отказа да скача след третия опит. България спечели общо 17 медала от Балканиадата, от които 5 златни, 6 сребърни и 6 бронзови отличия. Демирева пък пропусна да зарадва публиката с резултат от световна класа, като направи три неуспешни опита на 202 см. Тя стана първа още със 191 см и след като остана сама в сектора, поиска директно 202 см, като бе много близо при първия си опит. „За мен няма значение дали съм сама в сектора или не. Всеки опит над 2 метра ми носи информация. Мога да се справя с тази височина, но загубих концентрация след първия опит, а и направих някои технически грешки. Има върху какво още да работя, но трупам опит с всяко състезание“, коментира Мирела, която от Правец замина за Брюксел за участие във финала на Диамантената лига. В същото време се разбра, че европейската шампионка на гюле в зала от Глазгоу 2019 Радослава Мавродиева има проблем с контузия в кръста и може да пропусне световното в Доха. Тя завърши трета в Правец с посредствено за нея постижение от 16,81 м и обясни, че болките са се засили напоследък.", "date": "2019.09.04", "title": "Лалова и Цонов наградени за №1 в Правец"}
{"url": "https://www.monitor.bg:443/bg/a/view/a1-izgradi-sistema-za-analitichno-videonabludenie-v-obshtina-radnevo-174590", "text": "А1 реализира поредния си проект в сферата на „умните” градове, като разработи и внедри система за аналитично видеонаблюдение на територията на град Раднево. На пресконференция по повод приключването на проектa, провела се по-рано днес в сградата на Общината, кметът д-р Теньо Тенев демонстрира функционалностите на системата. „Динамиката в развитието на технологиите и градовете в България неизбежно води до нуждата от повишаване на сигурността на населението. Изграждането на системата за аналитично видеонаблюдение е основна част от нашите усилия за повишаване на сигурността в нашия град“, сподели кметът на Община Раднево д-р Теньо Тенев. На 37 локации на територията на града са разположени общо 112 камери, като служителите от Общината ще могат да използват както версия за персонален компютър, така и мобилно приложение за мониторинг в реално време. Системата ще осигури постоянно наблюдение на възлови кръстовища, входно-изходни точки, публични пространства и други. Целта е както съблюдаване на правилата за движение по пътищата и обществения ред, така и повишаване на безопасността на жителите и гостите на града и опазване на имуществото. Д-р Теньо Тенев и Иван Иванов, старши директор „Корпоративни продажби“ в А1 България, демонстрираха как работи системата за аналитично видеонаблюдение на журналисти, партньори и представители на МВР. Основните въпроси от страна на МВР бяха свързани с възможността за споделянето на метаданни, събрани от аналитичното видеонаблюдение между А1 и МВР. Иван Иванов от А1 потвърди, че системата разполага с технологична възможност за изпращане на данните към службите на МВР и компанията има пълна готовност за техническа реализация в най-кратки срокове. „Все още много хора гледат на мобилните технологии като на по-бърз интернет и повече възможности за забавление, но те са много повече. Технологиите улесняват живота ни, спестяват разходи, печелят време за хората и правят живота ни по-сигурен, какъвто е и проектът, който реализирахме в партньорство с Община Раднево. Решението е изцяло съобразено с нейните изисквания и е адаптирано за нуждите, за които ще се ползва. Използвана е технология от ново поколение, като при реализацията на проекта са изградени индивидуални оптични трасета, които да обезпечават комуникацията между точките, в които са разположени камерите и центъра за мониторинг в реално време”, коментира Иван Иванов. При изпълнението на проекта е използвана техника на водещ производител, като са поставени 91 стационарни камери, 10 LPR камери, които разпознават регистрационни табели на превозни средства и 11 камери от типа PTZ, разпознаващи човешки лица и изоставени предмети. Системата за аналитично видеонаблюдение в град Раднево известява служителите на Общината при възникване на инциденти. Алармите са два типа - аудио и визуална, а системата позволява и съхраняване на записи, които при необходимост ще могат да бъдат предоставяни на съответните държавни органи. Разработването на система за аналитично видеонаблюдение в град Раднево е продължение на успешното партньорство, което А1 има с общината в сферата на телекомуникациите - фиксирана телефония, мобилна телефония и интернет. Компанията предлага цялостно обслужване по проектирането, инсталирането и пускането в експлоатация на системата за аналитично видеонаблюдение, както и пълна софтуерна и хардуерна поддръжка. Системата A1 Video Security ползва IP камери от последно поколение с осигурен 24/7 достъп през мобилно и десктоп приложение. Всички известия се получават в реално време, а самите записи се съхраняват на облачен сървър с възможност за съхранение в два независими дейта центъра на A1 на две различни географски локации. Това е поредният реализиран проект за аналитично видеонаблюдение в община в България. До момента А1 е внедрил подобни системи и в Монтана, Перник и Казанлък.", "date": "2019.09.04", "title": "А1 изгради система за аналитично видеонаблюдение в Община Раднево"}
{"url": "https://www.monitor.bg:443/bg/a/view/fandykova-izgradihme-100-sgradi-na-detski-gradini-174591", "text": "За последните десет години изградихме 100 сгради на детски градини в София. Това обяви кметът на столицата Йорданка Фандъкова, която инспектира ремонта на 79-то училище „Индира Ганди“ в район „Люлин“. Цитираната бройка от страна на Фандъкова бе задочен отговор на въпрос на кандидата за кмет Мая Манолова. „Чух, че г-жа Манолова е питала къде са училищата и детските градини в кварталите. Тук са - в кварталите. Мога да покажа на Мая Манолова една по една новите 100 детски градини“, обяви кметът. Тя посочи също, че до края на годината ще бъдат завършени още 5 детски градини, строят се 8 и се планира строителството на други 9. Кметът допълни, че този, който обещава лесни резултати в двумилионен град, няма лесно да ги постигне. „И аз съм срещала много трудности, но не съм се отказвала, защото съм поела ясен ангажимент“, каза още Фандъкова. Относно санирането на 79-то училище Фандъкова завеи, че основия корпус на сградата ще бъде готов за първия учебен ден. Сграда се санира цялостното, като се подменят и отоплителната и осветителната инсталация също се подменя. „Задачата ни е да санираме всички училища и детски градини“, заяви градоначалникът и допълни, че използват всички възможности за максимално да модернизираме училищата и детските градини.", "date": "2019.09.04", "title": "Фандъкова: Изградихме 100 сгради на детски градини"}
{"url": "https://www.monitor.bg:443/bg/a/view/danijl-medvedev-grigor-igrae-neverojatno-174592", "text": "Бъдещият съперник на Григор Димитров - Данийл Медведев показа респект към представянето на българина до момента. \"Много се радвам за него. Отново набира скорост. Преди началото на турнира заемаше 78-о място в ранглистата. Сега ще се изкачи с доста места\", коментира 23-годишният руснак. \"Гледах някои от мачовете му тук. Играе невероятно. Загуби ли въобще сет до четвъртфиналите? Не съм сигурен. Всички знаем на какво е способен Григор, когато играе така, както умее\", призна още Медведев след победата си над Стан Вавринка, осигурила му място на полуфиналите на US Open. Треньорът на Данийл Медведев - Жил Сервара го определи като неразбран гений. \"Да работя с Даниил е като да тренирам гений. Работата с него е лесно, защото е достатъчно умен да разбере, че ако продължава така, наистина ще си създаде сериозни неприятности. Обича да се заиграва с публиката, но не мисля, че е прекрачил границата твърде много. Психиката му става все по-силна\", заяви френският специалист по повод репликите на руснака към феновете в Ню Йорк.", "date": "2019.09.04", "title": "Данийл Медведев: Григор играе невероятно"}
{"url": "https://www.monitor.bg:443/bg/a/view/nad-sto-ubiti-jeni-ot-nachaloto-na-godinata-vyv-francija-174589", "text": "Над 100 жени са убити от началото на годината във Франция - една от европейските страни, най-силно засегнати от \"феминицида\" (убийствата на жени), свързан с домашното насилие, пише АФП. Серия мерки против това явление бяха представени във вторник при откриването на тематична кръгла маса в Париж. \"Крайна необходимост\", написа в заглавие всекидневникът \"Либерасион\", на фона на растящите зловещи цифри. В събота броят на жените, убити тази година от своя спътник в живота, достигна сто. А в неделя деветдесетгодишна дама стана 101-ата жертва. Подозира се, че е пребита с бастун от своя 94-годишен съпруг. През 2018 г. властите са регистрирали 121 убийства на жени, свързани с домашното насилие. В Европа Франция е сред страните с най-голям брой жени, убити от своя партньор, с 0,18 жертви на 100 000 жени, сочат данните за 2017 г., публикувани от Евростат. Тези убийства са по-малко в Швейцария (0,13), Италия (0,11) и Испания (0,12), но в Германия са повече - 0,23 на сто хиляди. \"Наши сънароднички, жени, умират днес в страната ни удушени, намушкани с нож, изгорени живи или пребити. На всеки два-три дни\", заяви министър-председателят Едуар Филип. \"От векове насам, тези жени биват погребвани под нашето безразличие, отричане на проблема, безхаберие и вековен мачизъм, нашата неспособност да погледнем в очите този ужас\", добави премиерът. Като опит да се овладее положението, довело по данни на правозащитно сдружение до над 100 смъртни случая от 1 януари насам срещу 121 официално обявени за цялата 2018, премиерът оповести, че от началото на идната година се създават 250 нови места за спешно настаняване на жени, бягащи от насилие в семействата, и още 750 места за временен престой - мярка, която ще струва 5 милиона евро. Освен това правителството ще назначи в съдилищата \"специални прокурори-референти\" и ще проведе експеримент със съдебни зали за спешни случаи, \"за да може делата да се приключват за две седмици\". Ще се въведе и практика жертвите да подават жалби в болницата.", "date": "2019.09.04", "title": "Над сто убити жени от началото на годината във Франция"}
{"url": "https://www.monitor.bg:443/bg/a/view/iran-dade-na-evropa-dva-meseca-174594", "text": "Иранският президент Хасан Рохани даде на европейските сили още два месеца, за да спасят ядреното споразумение от 2015 г., но предупреди, че Техеран все пак се готви за по-нататъшни значителни нарушения на сделката, които могат да имат \"извънредни последици\", предаде Ройтерс, като се позова на държавната телевизия. Преди това ирански служители дадоха смесени сигнали в отговор на френско предложение за спасяване на споразумението чрез предоставяне на кредитни линии за 15 милиарда долара на Иран до края на годината, ако той напълно се върне към изпълнение на сделката. Висш ирански служител каза, че Техеран ще се върне към изпълнение на сделката, ако получи парите под формата на кредитни линии или продажби на петрол, а иранската телевизия Прес Ти Ви заяви, че Техеран е отхвърлил предложение за подобен европейски заем. \"Мисля, че е малко вероятно да постигнем резултат с Европа до днес или утре . . . Европа ще има още два месеца, за да изпълни своите ангажименти\", каза Рохани. По думите му Иран ще продължи с плановете за по-нататъшно нарушаване на споразумението и ускоряване на своята ядрена дейност. \"Третата стъпка (в намаляването на ангажиментите на Иран) ще бъде най-важна и ще има извънредни последици\", заяви той. По-рано Рохани заплаши с по-нататъшни стъпки до 5 септември, ако Франция и другите европейски държави, участващи в сделката, не направят повече за защита на Иран от въздействието на санкциите на САЩ.", "date": "2019.09.04", "title": "Иран даде на Европа два месеца"}
{"url": "https://www.monitor.bg:443/bg/a/view/pogvat-elektricheskite-trotinetki-v-sofija-174598", "text": "Електрическите тротинетки нямат право да се движат по пътищата в София, съобщи началникът на „Пътна полиция“ в столицата комисар Любомир Костадинов пред БНР. Той обясни, че пътните полицаи ще санкционират водачите. „Всички тези новоизлезли електромоторчета, моторетки, тротинетки, както ги казват, нямат право по закон да се движат по пътищата. Има доста инциденти с тях. Тези, които ги управляват, съответно се водят, че управляват нерегистрирано моторно превозно средство“, каза комисар Любомир Костадинов. Той апелира към водачите да са много внимателни. Комисар Костадинов не отговори дали е незаконно тротинетки да се управляват по тротоарите. Заради инцидента от преди ден, когато мъж и жена загинаха при катастрофа с мотор, Пътна полиция е засилила и вниманието си към поведението на мотористите. Само за последното денонощие от 50 проверени водачи на мотор 30 са били нарушители.", "date": "2019.09.04", "title": "Погват електрическите тротинетки в София"}
{"url": "https://www.monitor.bg:443/bg/a/view/do-400-bona-globa-za-po-skyp-ot-0-06-evro-sms-v-rouming-174593", "text": "Парламентът прие на първо четене промени в Закона за електронните съобщения. С тях се въвеждат мерки по прилагане на европейски регламенти относно достъпа до отворен интернет и роуминга в обществени мобилни съобщителни мрежи в рамките на Европейския съюз. От 15 май 2019 г. са в сила нови правила, ограничаващи цените, които доставчиците на обществено достъпни междуличностни съобщителни услуги с номера могат да налагат на потребителите за мобилни и фиксирани гласови и текстови съобщителни услуги в рамките на ЕС. С предложените промени в Закона за електронните съобщения се цели своевременно да се въведе система от ефективни, пропорционални и възпиращи санкции за нарушение на тези правила. Предвидени са санкционни разпоредби за нарушение на изискването доставчиците да не прилагат цени на дребно (без данък върху добавената стойност) за потребители на регулирани съобщения в рамките на ЕС, надвишаващи 0,19 евро цента на минута за повиквания и 0,06 евро цента за текстови съобщения. За такива нарушения ще се налага имуществена санкция от 20 000 до 400 000 лева. Също така са предвидени санкции за доставчиците за непредоставяне на информация от значение за националния регулаторен орган за упражняване на регулаторните правомощия по отношение на цените на дребно на регулирани съобщения в рамките на ЕС, както и за непредоставяне на преддоговорна информация на крайните потребители. За непредоставяне на информация на потребителите, предвидената санкция е от 500 до 5 000 лева. Минималните размери на предвидените в законопроекта санкции са съобразени с факта, че адресати на задълженията са не само действащите големи оператори в България, но и такива със значително по-малък обем приходи и пазарен дял. Предвидените максимални размери са съобразени с възможността на големите предприятия да заплатят санкциите и с ефекта, който биха имали тези санкции върху печалбите им, като този ефект следва да мотивира предприятията да спазват предвидените изисквания.", "date": "2019.09.04", "title": "До 400 бона глоба за по-скъп от 0,06 евро СМС в роуминг"}
{"url": "https://www.monitor.bg:443/bg/a/view/kitajcite-kupuvat-svinsko-sreshtu-pasport-174348", "text": "Провинция Фуджиян в Китай въведе „купонна система“ за свинско месо. Това съобщи Цън Цон от Поднебесната империя, бизнесмен, който живее в България, на Фейсбук профила си. Това е първата провинция в Китай, която въвежда такива ограничения на консумация на свинско месо, пише Цън Цон.  Жителите на района вече имат право само на два килограма свинско на месец. Цената му там е стигнала 16 евро за кг. То обаче може да се получава само срещу паспорт за изискванията. В Китай, един от най- големите консуматори на свинско месо в света, пораженията от африканската чума са катастрофални. През 2017-18 са избити около милион и половина прасета от малки ферми. 7 млн. са унищожените прасета от индустриални свинеферми. Въпреки това Китай не може да се справи със заразата.  Чумата вече се е разпространила до Лаос и Виетнам, въпреки че породите свине са различни от европейските. Гладът на китайския пазар за свинско покачи цените на световните борси в началото на годината с 30% на месото. Очаква се скок през септември с още 30%. Засега в България цените не се покачват поради страх от зараза, коментираха търговци от големи вериги.  Свиневъдите ще бъдат ощетени, ако ги компенсират по занижени цени, посочени от   Националната статистика,  Подготвят се нови изисквания за биосигурност в свиневъдните стопанства, които ще бъдат готови през септември. Промяната се отнася не само за индустриалните ферми, но и за стопанства тип „заден двор“, писа „Агрозона“. За целта ще бъдат направени и необходимите законодателни промени. Темата е била обсъждана в Министерството на земеделието, храните и горите в присъствието на министър Танева, зам.-министър Янко Иванов, представители на БАБХ и свиневъдния бранш. Освен новите условия за биосигурност е обсъждан въпросът с размера на обезщетенията на пострадалите индустриални свиневъди. Свиневъдите са били категорично против да се използват оценки на база стойностите, които Националният статистически институт ще подава към БАБХ, защото те са доста занижени.  Освен това няма и яснота по какъв начин са достигнали до тези цени. Според НСИ излиза, че една свиня майка за разплод, която е изключително ценно животно, струва около 270 лева, което е почти колкото стокилограмово угоено прасе. Свиневъдите настояват аграрното министерство да изиска официална информация от Националния статистически институт как са формирани цените на животните.  ", "date": "2019.09.04", "title": "Китайците купуват свинско срещу паспорт "}
{"url": "https://www.monitor.bg:443/bg/a/view/v-anglija-predi-macha-na-uembli-mladocite-ni-shte-izjadat-bylgarite-174595", "text": "Англия ще разгроми България в предстоящата евроквалификация, прогнозират медиите на Острова. Сблъсъкът на „Уембли“ е в събота, а домакините са изявен фаворит и излизат на терена с пълен актив от 6 точки след първите два кръга. България пък заема последното място в групата за класиране на Евро 2020, като има само 2 точки от първите си 4 мача и загуба от „трите лъва“ на практика ще изпари и минималните шансове за едно от първите две места. В анализ преди двубоя „Дейли Мейл“ акцентира върху факта, че за мача националният селекционер Гарет Саутгейт е повикал предимно млади играчи, които ще искат да се докажат и да защитят мястото си в тима. „Младоците са гладни за изяви и мачът срещу България изглежда идеален, за да се докажат. Съперникът не буди респект, а всички нови ще са готови да изядат противниковите състезатели, за да блеснат“, пише английският вестник. В подкрепа на тезата е приложено и интервю с вратаря Джордан Пикфорд, който също демонстрира оптимизъм. „В отбора има много млади момчета, които обаче не трябва да се подценяват. Те са заслужили правото си да бъдат част от националния тим и ще го докажат срещу България“, споделя стражът. Закупеният това лято за 50 милиона евро футболист от „Манчестър „Юнайтед“ бе освободен от състава заради болки в гърба. На негово място няма да се вика заместник, тъй като Саутгейт разполага с двама играчи на този пост – Трент Александър Арнолд от „Ливърпул“ и Кийрън Трипиър от „Атлетико“ (Мадрид). Според местните медии треньорът на Англия все още не е готов с избора си на титуляри, като ще го направи след последната тренировка преди двубоя с тима на Красимир Балъков.", "date": "2019.09.04", "title": "В Англия преди мача на \"Уембли\": Младоците ни ще изядат българите"}
{"url": "https://www.monitor.bg:443/bg/a/view/prokuraturata-iska-otstranjavane-na-shefa-na-v-i-k-dobrich-174578", "text": "Районният съд в Добрич ще гледа дело, образувано по искане на Районната прокуратура за отстраняване от длъжност на изпълнителния директор на ВиК - Добрич Тодор Гикински. Отстраняването се иска във връзка с водено досъдебно производство, по което управителят на водното дружество е привлечен в качеството на обвиняем за това, че на 10 февруари т.г., в село Батово, област Добрич, в нарушение на Закона за водите, чрез посредственото извършителство на други лица, изградил съоръжение за използване на повърхностни води - престъпление по чл. 353ж от НК. Делото бе насрочено за вчера, но съдът не го разгледа по същество, тъй като обвиняемият заявил, че се отказва от защитника си и поиска да упълномощи друг адвокат. Съгласно законовите разпоредби, съдът може да отстрани обвиняем от длъжност, когато той е привлечен за умишлено престъпление от общ характер, извършено във връзка с работата му, и има достатъчно основания да се счита, че служебното му положение ще създаде пречки за обективно, всестранно и пълно изясняване на обстоятелствата по делото. Сигналът е получен в Окръжна прокуратура – Добрич на 25 февруари, от ТД на ДАНС гр. Добрич. Според информацията от ДАНС, в с. Батово е изградено съоръжение за използване на повърхностни води в нарушение на Закона за водите.  ", "date": "2019.09.04", "title": "Прокуратурата иска отстраняване на шефа на В и К – Добрич"}
{"url": "https://www.monitor.bg:443/bg/a/view/bsp-vlastta-da-spre-s-improvizaciite-vyv-vynshnata-politika-174580", "text": "Правителството да спре с импровизациите във външната политика на България. Това призоваха от БСП, стана ясно от думите на зам-.шефът на НС Кристиян Вигенин в кулоарите на Народното събрание. Поводът пък е изказването от преди ден на премиера Бойко Борисов, че влизането ни в Шенген не е приоритет, както и острата реакция на външно министерство към руското посолство, заради готвената от тях изложба за 75-годишнина от „освобождението на Източна Европа от нацизма“. От БСП призоваха да се води една по-балансирана, координирана и съгласувана политика и да не се прави отстъпление от широко споделените национални приоритети. По думите на Вигенин изказването на Борисов за Шенген е в противоречие на един дългосрочен приоритет, по който има много широк консенсус. „Искам да кажа на хилядите българи, които чакаха това лято на границата, че ако България беше в Шенген, нямаше да има гранична проверка с Гърция“, коментира Вигенин. Реакцията на външно министерство към проявата на руското посолство той определи като ненужно острата и агресивна позиция. Според Вигенин с остротата на позицията си външното ни министерство поставя под въпрос, а може би дори отрича, ролята на СССР в победната над нацизма през Втората световна война. „Това, съчетано с факта, че нито правителството, нито МВнР си направиха труда да отбележат началото на Втората световна война, ни кара да си задаваме някои въпроси каква е насоката на политиката, която се води и дали в някаква степен не се оправдават престъпленията на нацизма“, скочи той. Според него това може да доведе до усложняване на реализацията на големите енергийни проекти.", "date": "2019.09.04", "title": "БСП: Властта да спре с импровизациите във външната политика"}
{"url": "https://www.monitor.bg:443/bg/a/view/bezplatni-ochni-pregledi-za-pyrvolaci-174579", "text": "„Добър успех с добро зрение“ е мотото на столична очна клиника, в която се провеждат безплатни офталмологични прегледи за бъдещи първокласници. Доброто зрение е изключитлено важно за адекватното физическо развитие на децата, успехите в училището и тяхното добро общо здраве.  При бебетата и малките деца зрителната система не е напълно развита. Ако някое от очите на детето не успява да изпраща адекватни зрителни сигнали към мозъка, неговото зрение може да се увреди, и ако не се вземат мерки навреме тези увреди ще останат за цял живот, заявиха за \"Монитор\" от клиниката. Модерна апаратура и изключително отговорни специалисти се грижат за провеждане на обстоен преглед на детското зрение. Има няколко етапа на изследване на детското око, с което се проверяват различни функции на очите, може бързо и навреме да се диагностицират проблеми като - „ученическо късогледство“, намалено зрение на далеч, „мързеливо“ око. Клиниката разполага с апаратура подходяща за изследване и преглед, както на бебета, така и на възрастни. Според детските офтамолози в деншното дигитализирано общество от изключително значение са профилактичните прегледи и навременните мерки. От ръководството на болницата съобщават, че прегледите ще продължат, докато има желаещи.Необходимо е единствено да се запише предварително час по телефона или на място в Клиники \" Vision\"", "date": "2019.09.04", "title": "Безплатни очни прегледи за първолаци "}
{"url": "https://www.monitor.bg:443/bg/a/view/kiev-i-belgrad-sred-naj-dobrite-gradove-za-jiveene-v-svetovna-klasacija-174583", "text": "Киев и Белград са сред градовете в световна класация, най-подходящи за живеене, показват данни на звеното за проучвания на изданието „The Economist“. Според доклада, Сърбия се нарежда 77-ма като за година е скочила с 5 стъпки нагоре. Това се дължи на подобрения в инфраструктурата и здравеопазването. Украйна пък е 117-та с леко покачване заради заради спокойните демократични избори за президент и за парламент. Въпреки това, проблемите със САЩ отпреди все още оказват влияние върху класирането на страната. В класацията има 140 градове, оценявани на базата на над 30 качествени и количествени характеристики, разпределени в 5 широки категории: устойчивост, здравеопазване, култура и околна среда, образование, инфраструктура. Всеки един от тях може да бъде на ниво „приемливо“, „толерантно“, „неподходящо“, „нежелано“ и „непоносимо“. Крайните оценки са от 1-100 като 1 е най-ниската, а 100 е най-високата. Лидерът за втора поредна година е Между двата града има 0.7% разлика, като Виена е с резултат 99.1 от 100, а Мелбърн – 98.4. На трето място е Сидни (98.1 точки), следван от Осака, Япония (97.7). Следващите 3 позиции са разпределени между градове от Канада или това са Калгари (97.5), Ванкувър (97.3) и Торонто (97.2). 7-мата позиция Торонто дели и с Токио, Япония, който има същия резултат. Девети е Копенхаген (96.8), а топ 10 е затворен от Аделаида, Австралия (96.6). Според експертите в доклада, в състава на челната 10-ка няма особена промяна, но има раздвижване по позициите. Сидни се е качил от 5-то на 3-то място благодарение на подобрения в оценките за култура и околна среда. То се дължи на вниманието, което управата отделя, за да смекчи Индексът е доминиран от средно големи градове в богати страни. Те имат добре финансирана система за здравеопазване, висококачествено образование и функционираща инфраструктура. Присъствието на Токио в топ 10 на класацията показва, че е възможно тези фактори да се подобрят, макар и поддържането им в няколко града е предизвикателно, особено заради това, че те са като магнит за тероризъм и престъпления. Затова и други „глобални“ градове като Лондон и Ню Йорк са по-ниско от Виена и Мелбърн, поясняват от звеното за изследвания. Общо 56 градове имат подобрения в позициите, като 4 от тях се отличават с по 5% ръст в оценките си. Това са Абиджан, Кот д'Ивоар, Ханой, Виетнам, Киев, Украйна и Белград, Сърбия. \"За последните години има ръст в оценките за устойчивост, което отразява и понижените виждания за терористична заплаха, която преди бе голям проблем\", пишат още в доклада. Някои от тези подобрения са сериозни, но все пак малки, като например тези в Триполи, Либия и Джакарта, Индонезия. Други страни пък имат по-малък напредък, който обаче е подобрил позициите им – това са Сиатъл и Хюстън, САЩ, и Сеул, Южна Корея. заради протестите, започнали в края на 2018 г. В развиващите се страни, бомбените атаки в Шри Ланка доведоха до влошаване за Коломбо. Несигурността между САЩ и Иран пък навреди на Техеран. Сред другите категории, повод за притеснение са оценките за култура и околна среда. Редица от градове, които са най-силно изложени на ефектите от промените в климата, са с по-нисък резултат. Това включва Ню Делхи, Индия, който страда от лош въздух. Кайро, Египет и Дака, Бангладеш също попадат в тези, които са се представили по-зле. \"Липсата на съгласувани усилия за справяне с климатичните промени може да доведе до спад в оценките и може да измести други категории като образование и инфраструктура, които до момента растат\", предупреждават експертите. Въпреки това, в дългосрочен план условията за живот са се подобрили за последните години. Средният показател на най-подходящите за живот градове се е покачил с 0.5% или е вече 76 т. за последните 5 години. Терористичните атаки в Нова Зеландия и Шри Ланка напомнят, че заплахите за сигурността все още се виждат, но представите за опасността от тероризма намаляват през последните години.", "date": "2019.09.04", "title": "Киев и Белград сред най-добрите градове за живеене в световна класация"}
{"url": "https://www.monitor.bg:443/bg/a/view/prodyljava-nabiraneto-na-sredstva-za-lechenieto-na-vladimir-cekov-174584", "text": "Продължава набирането на средства за лечението на председателя на съдийската комисия към българската федерация по баскетбол Владимир Цеков. На 2 юли 2019 г., ден преди да навърши 50 години, той претърпя тежък инцидент с мотор. На този етап животът му не е в опасност, но ежедневно има риск от влошаване на състоянието му след претърпените хирургически интервенции в ИСУЛ.  В момента Владимир Цеков е с парализа от гърдите надолу и с поддържане на висока температура. Според прогнозите на специалисти има шанс за пълно възстановяване, но процесът за това ще е дълъг, като ще се наложат и допълнителни операции на гръбначния стълб. Само за първия етап на лечението са необходими 50 000 евро, като сумата е непосилна за семейството му. За повече информация: milabg1001@gmail.com, Мила Георгиева, с която Владимир живее.", "date": "2019.09.04", "title": "Продължава набирането на средства за лечението на Владимир Цеков"}
{"url": "https://www.monitor.bg:443/bg/a/view/razsledvat-sklonjavane-kym-samoubijstvo-po-sluchaja-sys-smyrtta-na-ivan-jordanov-174588", "text": "Досъдебно производство за евентуално склоняване към самоубийство срещу неизвестен извършител е образувала варненската районна прокуратура във връзка с трупа на Иван Йорданов, открит в гората край Любен Каравелово. Резулатите от назначените експертизи не са оповестени, но категорично по тялото няма следи от насилие, смятат от държавното обвинение. Разследващите не потвърдиха информацията, че младият мъж се е обесил. Според кметът на селото Иван Димитров и мъжът, открил тялото, въже край или на трупа не е видяно. Той допълни, че сутринта бащата на Иван е бил в кметството, за да вземе смъртния акт на сина си, но той също не е споменал нищо за въже или обесване. ", "date": "2019.09.04", "title": "Разследват склоняване към самоубийство по случая със смъртта на Иван Йорданов"}
{"url": "https://www.monitor.bg:443/bg/a/view/chernomorec-privleche-217-santimetrov-syrbin-174581", "text": "Отборът на \"Черноморец\" (Бургас), който от този сезон се завръща в Националната баскетболна лига, ще разчита на четирима американци и на 217-сантиметровия сръбски център Миленко Великович. Това обяви президентът на клуба Васил Стоянов. Карето американци идва директно от колежанското първенство на САЩ. С екипа на \"Черноморец\" ще играят плеймейкърът Джемал Кинг, гардът Тавон Джоунс и крилата Блейк Рейнолдс и Джордан Бътлър. Ядрото от българи от миналия сезон се запазва, с изключение на Христо Николов - Гларуса. От тима на \"Делфин\" е привлечен 16-годишният юношески национал Томас Читадзе. В щаба на треньора Йордан Колев влиза Димитър Найденов. \"Ще играем при добри условия в зала \"Бойчо Брънзов\", която беше ремонтирана от общината. Нека баскетболната общественост в града се обедини и помага на отбора. Надявам се да ги радваме с добри игри\", коментира Васил Стоянов. Предвиден е контролен мач с \"Черно море\" на 17 септември във Варна. Тимът на \"Черноморец\" ще участва и на силен международен турнир в Самоков заедно с гръцкия ПАОК, македонския \"Охрид\" и местния \"Рилски спортист\"", "date": "2019.09.04", "title": "\"Черноморец\" привлече 217-сантиметров сърбин"}
{"url": "https://www.monitor.bg:443/bg/a/view/iyn-makkelyn-stana-legenda-174569", "text": "Актьорът Иън Маккелън, познат на малки и големи в мантията на Гандалф от филмите „Властелинът на пръстените“ и „Хобит“, бе удостоен с приза „Легенда“. Отличието той получи по време на церемонията „Хора на годината“ на сп. GQ. Колежката му с неувяхваща красота Никол Кидман грабна награда за най-добра актриса, а Тарън Еджъртън - за най-добър актьор. От музикалната индустрия призове получиха Джордж Езра за певец на годината, 1975 за група на годината и Стормзи за солов изпълнител. Поп звездата Кайли Миноу бе отличена с „Икона“, а 72-годишният Иги Поп получи наградата за цялостни постижения за кариерата. Истински фурор по време на бляскавото събитие предизвика Дейвид Бекъм, който се оттегли от професионалния футбол през 2013 г. Той получи наградата на главния редактор за принос към спорта. На въпроса какво съветва децата си, той отговори: Наградата \"Вдъхновение\" беше връчена на английския отбор по футбол. Актьорът Ричард Мадън пък бе обявен за най-елегантния мъж. Концептуалистът Ай Вейвей стана творец на годината, а Джеймс Елрой - писател на годината.", "date": "2019.09.04", "title": "Иън Маккелън стана „Легенда“"}
{"url": "https://www.monitor.bg:443/bg/a/view/levski-s-ekzotichna-kontrola-po-vreme-na-pauzata-174585", "text": "\"Левски\" ще изиграе контролна среща по време на лагера в Добринище. Съперник на \"сините\" ще бъде ФК \"Емирейтс\" от ОАЕ, съобщиха от клуба. Мачът e на 8 септември, неделя от 17.30 часа и ще се играе в комплекс \"Евима Спорт Център\" в Банско. Отборът на \"Левски\" пътува за Добрнище на 5 септември, четвъртък след сутрешната тренировка на тима на  \"Герена\". \"Сините\" ще останат в планинския курорт до 9 септември, понеделник.", "date": "2019.09.04", "title": "\"Левски\" с екзотична контрола по време на паузата"}
{"url": "https://www.monitor.bg:443/bg/a/view/kategorichna-serena-e-na-polufinal-v-nu-jork-174586", "text": "Носителката на 23 титли от Големия шлем Серена Уилямс бе безкомпромисна срещу китайката Цян Ван и се класира за полуфиналите на US Open за 13-и път в своята кариера. Американката постигна 100-ата си победа в Ню Йорк, давайки само гейм на опонентката си - 6:1, 6:0. По-малката от сестрите Уилямс проби 5 пъти Цян Ван и загуби едва 15 точки, а през втория сет Ван спечели общо само 4. Мачът продължи едва 44 минути. \"Никога не съм си представяла, че ще постигна 100 победи тук\", сподели легендарната тенисистка. В следващия кръг Серена ще се изправи срещу Елина Свитолина, която все още няма загубен сет на US Open. Точно Свитолина острани Винъс Уилямс във втория кръг в Ню Йорк. За място на полуфиналите украинката се справи с британката Йохана Конта с 6:4, 6:4 за час и 42 минути. За петата в схемата това е първо влизане сред топ 4 на Откритото първенство на САЩ и второ поредно след \"Уимблъдън\" тази година. Серена Уилямс и Елина Свлитолина имат пет срещи по между си, като 37-годишната американка води с 4-1 успеха. Другите две полуфиналистки ще бъдат определени от мачовете Бианка Андрееску - Елизе Мертенс и Белинда Бенчич - Донна Векич.", "date": "2019.09.04", "title": "Категорична Серена е на полуфинал в Ню Йорк"}
{"url": "https://www.monitor.bg:443/bg/a/view/abonat-zaplashi-s-noj-slujiteli-na-energoto-174571", "text": "Абонат заплаши с нож служители на енергото в село Джулюница. Във вторник двама автомонтьори били изпратени на адрес в селото да прекъснат електрозахранването на длъжник на дружеството „Енерго про”. Докато си изпълнявали задълженията, при тях се появил собтвеникът на имота. Той първо ги помолил да не му спират тока. След като техниците отказали, мъжът влязъл в дома си и след малко излязъл с нож, който насочил срещу тях, заплашвайки ги с убийство. След подадения на тел. 112 сигнал, на мястото пристигнала полицията. 63-годишният мъж бил задържан, а ножът му бил отнет. Той е криминално проявен и осъждан.", "date": "2019.09.04", "title": "Абонат заплаши с нож служители на енергото"}
{"url": "https://www.monitor.bg:443/bg/a/view/s-kameri-sledjat-cisternite-v-danychnite-skladove-174572", "text": "Въвеждат се изисквания за използване на система за видеонаблюдение и контрол в данъчните складове, в които се произвеждат и складират енергийни продукти с код по Комбинираната номенклатура 2710 12 до 2710 20 (бензин, газьол, керосин и др.), както и тези, на чиято територия са разположени дестилационни съоръжения за производство на етилов алкохол и дестилати. Видеокамерите следва да бъдат монтирани на всички места, през които в обектите влизат или ги напускат транспортни средства, както и да имат възможност за разпознаване на номера за идентификация на транспортните средства. Целта е да се осигури дистанционно наблюдение от контролните органи на процесите по въвеждане и извеждане на тази група акцизни стоки от данъчните складове, спрямо които е налице необходимост от завишаване на контрола, като се сведе до минимум възможността за неправомерно извеждане на акцизни стоки от данъчните складове. Освободените от акциз крайни потребители (ОАКП) се задължават да използват автоматизирана система за отчетност. Когато в обектите на ОАКП се използват енергийни продукти с код по КН 2710 12 до 2710 20 за цели, различни от моторно гориво и гориво за отопление, се въвежда задължение за ОАКП да използват средства за измерване и контрол и автоматизираните им системи за отчетност да позволяват извършването в реално време на контрол на количествата енергийни продукти, които ще се получават или използват в обекта, както и суровините, материалите, произведените или складираните стоки. В преходните и заключителни разпоредби на законопроекта се предлагат промени и в Закона за данък върху добавената стойност (ЗДДС), с които се разширява обхватът на услуги, при които фискалният бон, регистриращ продажбата, може да се визуализира само на дисплей, без да се издава хартиен документ, и услугите се регистрират и отчитат чрез фискални устройства, вградени в автоматите на самообслужване. Предложението обхваща всички услуги, които се предоставят от автомати на самообслужване с електрическо захранване, като изрично се изключва предоставянето на услуги по обмяна на валута чрез автомат за обмяна на валута.", "date": "2019.09.04", "title": "С камери следят цистерните в данъчните складове"}
{"url": "https://www.monitor.bg:443/bg/a/view/s-416-mln-leva-ot-tol-taksite-ukrepvat-svlachishta-174570", "text": "Над 70 участъка от републиканската пътна мрежа, засегнати от срутища и свлачища, ще бъдат укрепени с 447,1 млн. лева. До 31 млн. лв. се отпускат по бюджета на регионалното министерство, а останалите 416,1 млн. лева ще бъдат осигурени от приходите от тол таксите в периода от 2020 г. - 2021 г. Решението е взето днес от Министерски съвет. С осигурените средства ще се финансира извършването на геодезически измервания, инженерно-геоложки и хидрогеоложки проучвания, изготвяне на технически проекти и изпълнение на трайни укрепителни и обезопасителни дейности по 74 участъка от републиканската пътна мрежа. Припомняме, че в средата на миналия месец започнаха тестовете на тол системата. Системата за електронно събиране на пътни такси на база изминато разстояние – тол, за пътните превозни средства с тегло над 3,5 тона. Тол системата ще стартира с около 6000 км от републиканската мрежа. Очакваните приходи от тол такси са около 700 млн. лв. на година и общо около 1 млрд. лв. приходи заедно с продажбите на винетки. Сред обектите, по които ще се работи, са отсечки от пътищата: Соколовци - Смолян - Средногорци; Кочериново - Рила - Рилски манастир - Кирилова поляна; Костенец - Радуил - Боровец - Самоков; Мизия - Оряхово и други. Ще се изградят и контролно-измервателни системи за последващ мониторинг на териториите с изпълнени геозащитни мерки и дейности за стабилизиране на свлачищита и срутищата. Гравитационните склонови явления и процеси са едни от най-опасните стихийни бедствия, свързани не само с нанасянето на огромни щети, но са и потенциална опасност, застрашаваща живота и здравето на хората. Овладяването на подобен тип дестабилизационни процеси и явления и бързото и навременно възстановяване на нанесените щети от тях по републиканската пътна мрежа е приоритет за Министерството на регионалното развитие и благоустройството и Агенция „Пътна инфраструктура“, уточняват от правителствената служба.", "date": "2019.09.04", "title": "С 416 млн. лева от тол таксите укрепват свлачища"}
{"url": "https://www.monitor.bg:443/bg/a/view/atanas-skatov-atakuva-deseti-osemhiljadnik-174574", "text": "Алпинистът Атанас Скатов тръгва към десетия си осемхилядник - Дхаулагири. Той ще пътува за Непал на 7 септември. За проявените характер и мъжество при изкачването на последните си три осемхилядника Скатов получи специална значка \"Сребърен сокол\" от Пресклуб \"България\". Тази година той изкачи Кангчендзьонга, Гашербрум 1 и Гашербрум 2 в рамките само на около три месеца. \"За моята спортна дейност, това е най-високата награда, която съм получавал. Бях планирал три върха и смятах, че е достатъчно за една година. Но се върнах по-рано и се зароди идеята да хвана есенния сезон\", коментира Атанас Скатов, който отдавна не крие мечтата си да изкачи всички 14 осемхилядника. Алпинистът вече е бил в подножието на Дхаулагири. \"Стигал съм на 200 м под върха през 2016 година, но тогава излезе силен вятър и не атакувахме. Планината ми е позната, но всяка година е различна. Силно вярвам, че ще се кача. Там атаката на върха е много трудна, но така го чувствам\", заяви още Скатов. Въпреки че е веган, алпинистът сподели, че няма затруднения с храната по време на експедиция. Атанас Скатов отчете и отражението на климатичните промени: \"Реалността е, че планетата се затопля и ледовете се топят, а промените са големи.\" Колкото до изкачването на Дхаулагири, Скатов изрази надеждите си за повече сняг. \"По-добре е да има повече сняг, а сега очакваме по-малко. Реално е по-добре изкачването да се прави пролетта, но Дхаулагири е един от върховете, които позволяват това да се осъществи и през есента\", добави алпинистът.", "date": "2019.09.04", "title": "Атанас Скатов атакува десети осемхилядник"}
{"url": "https://www.monitor.bg:443/bg/a/view/motorist-blysna-patrulka-dokato-bjaga-ot-policijata-174568", "text": "Пишман рокер без книжка блъсна патрулка при опит да избяга от полицията. Във вторник по обяд автопатрул на МВР при обход в село Павел, община Полски Тръмбеш, забелязал мотоциклет без регистрационна табела. При подадения от униформените сигнал за спиране със стоп палка, мотористът не се подчинил, а дал мръсна газ и се опитал да избяга. При опита за разминаване с патулката обаче, той ударил вратата на колата. След като бил задържан станало ясно, че 31-годишният моторджия е от същото село и е неправоспособен. А моторът му пък е нерегистриран. Срещу нарушителя вече е образувано бързо производство за неизпълнение на полицейско разпореждане. Възрастна жена пък беше блъсната на пешеходна пътека на главната улица във Велико Търново. 68-годишната жена пресичала на „зебрата”, когато е връхлетяна и пометена от лек автомобил „Тойота”, управляван от 35-годишен мъж. Пострадалата е откарана в болницата с фрактури на раменна става, счупен нос и разкъсно-контузна рана на подбедрицата. Водачът е изпробван за алкохол, като пробата му е отрицателна. По случая е образувано досъдебно производство.", "date": "2019.09.04", "title": "Моторист блъсна патрулка докато бяга от полицията"}
{"url": "https://www.monitor.bg:443/bg/a/view/jandarmerija-i-policija-okupiraha-tec-bobov-dol-174575", "text": "Голям брой жандармеристи и десетки полицаи окупираха ТЕЦ \"Бобов дол\" днес рано сутринта, като акцията продължи с часове. Проверката е във връзка с разпореждане на главния прокурор Сотир Цацаров до МОСВ за извършване незабавна проверка на топлофикационните дружества, изгарящи отпадъци и постъпил сигнал за застрашаване на екологичната сигурност. Проверяващи имаше освен в ТЕЦ „Бобов дол“ ЕАД и в „Топлофикация – Перник“ АД, „Топлофикация – Сливен“ ЕАД и ТЕЦ „Брикел“ ЕАД. Главният прокурор Сотир Цацаров е разпоредил на МОСВ да се проверят издадени разрешителни за съхранение и горене и всички други необходими документи за осъществяване на производствената дейност на топлофикационните дружества, вида и количеството съхранявани и използване за горене отпадъци от всякакъв вид и съответствието им с документацията на дружествата и замърсяване на околната среда включително и чрез измервания и проби на място. „Многократно сме информирали за екологичната катастрофа, която тегне над Бобов дол. Въздухът е страшно замърсен и то именно от боклуците, които гори ТЕЦ-ът. Само преди малко повече от месец Административен съд-София задължи екоминистерството да каже какви отпадъци гори ТЕЦ „Бобов дол“. Това стана факт след жалба от сдружение „За Земята – достъп до правосъдие“. Чакаме резултати и сега от проверките. Определено обаче замърсявания има, защото не случайно през последните няколко години загинаха страшно много млади хора от рак. Причината е мръсният въздух, който дишаме“, категорични бяха бобовдолци, пожелали анонимност. От ТЕЦ „Бобов дол“ пък обявиха, че по 93 тона отпадъци горят на денонощие и това не създава никакви замърсявания и екологични проблеми за района. „Имаме разрешително! От отпадък до отпадък има голяма разлика. Да не се спекулира с това нещо. Не горим автомобилни гуми, пластмаси и т.н. Всичко е под контрол“, обяви преди дни и изпълнителният директор на дружеството, инж. Емил Христов. По неофициална засега информация, проверката е във връзка с разследвания в Италия за незаконен трафик на отпадъци Серджо Гозза, който доставя чрез фирмата Ecoexport S.r.L. боклука, който се изгаря в ТЕЦ-овете. Гозза отдавна доставя боклук за изгаряне в България и Румъния. През юли 2010 г. Гозза е задържан заедно с други 16 заподозрени в рамките на операция, водена от прокурори в Неапол и Анкона, следва под домашен арест. Групата е обвинена за фалшифициране на резултати от лаборатория за нивата на арсен в 150 000 тона боклук, предназначен за Германия. Според прокурорите обвинените са били “напълно наясно с ролята си в сложна схема за нелегално складиране на боклук“. До присъда обаче не се стига поради изтекла давност.", "date": "2019.09.04", "title": "Жандармерия и полиция окупираха ТЕЦ „Бобов дол“"}
{"url": "https://www.monitor.bg:443/bg/a/view/na-6-septemvri-razglejdame-gratis-zabelejitelnosti-v-pomorie-174567", "text": "Община Поморие се включва в инициативата на министерството на туризма „Денят за вас“ на 6 септември. Емблематични туристически обекти ще са с вход свободен този петък, като част от честванията по повод Съединението на България. Всички туристи и граждани на общината ще могат да разгледат безплатно Музея на солта, Историческия музей и Античната куполна гробница, която датира от ІІ - ІІІ в. сл. Хр. и е единствена по рода си на Балканския полуостров. Гостите на общината и региона могат да посетят и манастира „Свети Вмчк. Георги Победоносец“, както и храм „Преображение Господне“, който е на повече от 250 години, като е най-дълго действащият храм на Българското Черноморие. Проектът на министерството на туризма „Денят за вас“ се организира за първа година, като началото му бе поставено през юни от община Бургас. Целта е в един ден през летния сезон всички туристически обекти на територията на съответната община да са с вход свободен, като по този начин се привлекат повече посетители, които да се запознаят местните културно-исторически и природни забележителности. Така ще бъде надграден и обогатен основният морски туристически продукт и гостите и жителите на общината ще могат да видят част от богатствата в съответния регион. Община Бургас отечете сериозен интерес към туристическите си обекти при провеждането на инициативата. Според информация на местната администрация в деня на отворени врати посещенията на някои туристически забележителности са се увеличили двойно, а при други тройно. През юли към проекта на министерството се включи и община Варна. На тази дата, в която градът отбеляза Освобождението си и заедно с другите празнични инициативи 7 туристически обекти бяха с вход свободен. Предстои на 21 септември обектите към Историческия музей в Балчик също да бъдат с вход свободен.", "date": "2019.09.04", "title": "На 6 септември разглеждаме гратис забележителности в Поморие"}
{"url": "https://www.monitor.bg:443/bg/a/view/dyrjavata-otpusna-13-9-mln-lv-za-okolovrystnoto-ot-mladost-do-trakija-174573", "text": "Държавата отпусна 13,9 млн. лв. за разширението Околовръстния път в София от „Младост“ до магистрала „Тракия“. Решението бе взето на заседанието на Министерския съвет днес. В продължение на четири години ще са необходими общо до 144 млн. лв., които ще бъдат осигурени от държавния бюджет и от приходите от тол таксуване за изграждането на 6,08 км. Това е участъкът от пътен възел „Цариградско шосе“ до пътен възел „Младост“. Средствата ще се усвояват на база фактически извършени разходи, уточняват от „Дондуков“ 1. Отсечката между „Младост“ и изхода за АМ „Тракия“ ще бъде с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари към тях. Пресичането с по-големите артерии ще става чрез пътните възли „Стар Лозенски път“, „Патриарх Герман“, „Самоковско шосе“ и „Младост“ („ул. 406“). Ще бъдат изградени три пешеходни надлеза и мостови съоръжения на реките Искър и Кална. Предвидена е и реконструкция на водопроводи, канализация и газоразпределителна мрежа, както и изместване на елелектрически съоръжения, телекомуникации и др. „В резултат на изграждането на участъка транзитният трафик ще бъде изведен от столицата. Чрез изграждането на Южната дъга на град София ще се подобри безопасността на пътуващите. Ще се намали разходът на гориво, което от своя страна ще доведе до намаляване на емисиите на парникови газове, на количеството на отделените фини прахови частици и на нивото на шума. Ще бъде достигната оптимална скорост на движение и ще се осигури комфорт при пътуването“, се почва в решението на МС. Кметът на София Йорданка Фандъкова също коментира новината като обяви, че парите за разширението на Южната дъга са изключителна важна инвестиция за развитието на града. По думите й решението е плод на огромни усилия и добро партньорство с Агенция „Пътна инфраструктура“ (АПИ). „Дарихме над 100 общински имота на АПИ, за да можем да напреднем. Очаквам най-късно до началото на октомври да започнат строителните дейности“, каза градоначалникът.", "date": "2019.09.04", "title": "Държавата отпусна 13,9 млн. лв. за Околовръстното от „Младост“ до „Тракия“"}
{"url": "https://www.monitor.bg:443/bg/a/view/vanja-djaferovich-stava-komentator-v-igri-na-voljata-174576", "text": "Любимецът на публиката от редица риалити формати Ваня Джаферович ще влезе в ролята на коментатор за новото шоу „Игри на волята“. В коментарното студио, освен бившият футболист на „Берое“, ще стъпи и журналистът Георги Милков. Двамата ще се нагърбят със задачата да правят анализ на ситуациите и ще бъдат своеобразен гид на зрителите за случилото се през седмицата. Освен коментарите си, те ще дават и своите прогнози за развръзките в шоуто – кой ще е капитан, кое племе къде ще живее, кои ще са номинирани и кой ще напусне надпреварата. Не на последно място, зрителите ще станат свидетели и на битката на коментаторите. Макар и от телевизионното студио, двамата ще пресъздават игрите, през които са минали участниците в “Игри на волята: България”. “Нямам търпение да видя как ще се справят със задачата, защото Интересно ми е как ще се справят с битките, а и какви ще са прогнозите им за участниците ни”, споделя Алекс Сърчаджиева, която ще е водеща на студиото. Всяка седмица ще има и двама гост–коментатори. Първи ще са Ваня Щерева и Маги Желязкова–Сидерова. Всеки участник, напуснал риалити формата, ще гостува първо в студиото, за да разкаже своята гледна точка за участието си в шоуто.", "date": "2019.09.04", "title": "Ваня Джаферович става коментатор в „Игри на волята“"}
{"url": "https://www.monitor.bg:443/bg/a/view/nad-100-piloti-se-puskat-v-petija-kryg-ot-evropejskija-shampionat-po-motokros-174577", "text": "Петият кръг от европейския шампионат по мотокрос ще се проведе този уикенд на мотополигон \"Троян\" в едноименния град. Състезанието включва всички класове и възрастови групи в дисциплината мотокрос. В събота са тренировките, както и един състезателен манш за клас МХ, а в неделя в 10.30 часа е официалното откриване, след което са маншовете във всички класове. Заявки за участие има от над 100 състезатели от България, Румъния, Северна Македония, Гърция, Сърбия, Молдова и Турция, обяви председателят на организационния комитет \"Гран при България\" Румен Петков на пресконференция в Пресклуб \"България\". Той добави, че трасето в Троян е сред най-привлекателните в Европа, а и е едно от малкото в света, които гарантират почти 100% видимост за зрителите. Кметът на Троян Донка Михайлова подчерта, че Троян е домакин на европейско първенство по мотокрос за втори път тази година, а за последните осем градът общо 15 пъти е организирал големи международни състезания. В най-малката кубатура, клас ЕМХ65 конкуренцията е доста силна, като два кръга преди края на шампионата първи е Мирослав Димитров със 148 т. Втори с 18 т. по-малко е Венцислав Тошев. Третият българин в класирането – Дани Цанков, заема пето място със 110 т., но има реални шансове да се бори за призово място в Троян. При пилотите в клас ЕМХ85 лидер е Християн Георгиев със 149 т., следван от румънския пилот Золтан Ордог. Има още двама български състезатели в първите пет – Живко Иванов и Виктор Бориславов, които имат по 85 т. В клас МХ2 фаворит за победата е местният любимец Майкъл Иванов, но той не е лидер в класирането в шампионата. Първи е Алекс Димитров със 190 т., втори е Християн Станкович от Северна Македония със 132  т., а трети е Жулиан Георгиев със 130 т. Под въпрос е участието на Хакан Халми – един от най-добрите ни състезатели, който след дълга пауза отново има амбиции да бъде сред призьорите. Трима българи заемат челните позиции във временното класиране в клас МХ1– Любомир Васев със 189 т., Стефан Неймев със 179 т. и Калоян Илиев със 166 т.", "date": "2019.09.04", "title": "Над 100 пилоти се пускат в петия кръг от европейския шампионат по мотокрос"}
{"url": "https://www.monitor.bg:443/bg/a/view/vsichki-atakisti-napuskat-grupata-na-obedineni-patrioti-stavat-nezavisimi-174564", "text": "След като преди около месец трима атакисти бяха изключени от парламентарната група на „Обединени патриоти” – Волен Сидеров, Десислав Чукалов и Павел Шопов, сега останалите четирима  обявиха, че също напускат обединението. Става дума за Явор Нотев, Станислав Станилов, Николай Александров и Маргарита Николова. Така всички седем депутати от квотата на „Атака” в патриотичната коалиция стават независими. С тази своя крачка обаче те губят и зам.-председателският пост в НС, който досега се заемаше от Нотев, както и местата си в парламентарните комисии. Все още не е ясно кой ще бъде новия зам.-шеф на НС от квотата на патриотите, които остават 20 души в групата. От думите на Нотев стана ясно, че напускането им е знак на солидарност към изгонването на техните колеги и знак на протест срещу Валери Симеонов, който позорно се завърнал в НС и заел мястото на Волен Сидеров в пленарна зала. С изключването на Сидеров, Чукалов и Шопов пък парламентарната група на патриотите от трета стана четвърта по големина в НС. „Сядайки на мястото на председателя на групата г-н Волен Сидеров, г-н Симеонов започна стриктно да следи за присъствие в залата, като че ли това е най-важната фундаментална част от значение за изпълнение на предизборната програма на „Обединени патриоти“. Такова поведение не може да бъде търпяно от смислени, отговорни политици“, каза Нотев. Валери Симеонов на свой ред отговори, че не се срамува от действията си.„Мисля, че сме тук, за да защитаваме интересите на нашите избиратели от патриотичния сектор на българското общество и имаме задължения към тях. Не мисля, че е редно да ме упрекват за това“, каза той. Въпреки това той заяви, че не е приятно вече да не са трета сила. Мисля, че ние постъпихме колегиално като изключихме от групата хората, които не идваха на работа. С останалите четирима колеги работихме добре, след като такова е тяхното решение ние го приемаме. Нямаме право на позиция по този въпрос\", заяви още Симеонов. Той посочи, че \"Обединени патриоти\" остават като група, като наименование и като коалиционен партньор със своите особености. Не сме нарушили управленската коалиционна структура, увери още той.", "date": "2019.09.04", "title": "Всички атакисти напускат групата на „Обединени патриоти”, стават независими"}
{"url": "https://www.monitor.bg:443/bg/a/view/namaljavat-prodajbite-na-novi-dizelovi-avtomobili-v-es-i-v-bylgarija-174561", "text": "Продажбите на нови дизелови автомобили в ЕС е намалял с 16,4 процента до 1,3 милиона автомобила през периода април-юни тази година. Това сочат публикуваните днес данни на Европейската асоциация на автомобилните производители (ACEA). Пазарният дял на дизеловите коли също е спаднал - с 5 процентни пункта спрямо същия период преди година, уточни асоциацията. Германия обаче отчита леко повишение на търсенето с 3,5 на сто. В България през разглежданото второ тримесечие има спад от 26 процента на продадените нови дизелови автомобили до 3992 бройки, се посочва в съобщението на сайта на асоциацията. В целия ЕС понижението е 16 на сто до 1 286 404 бройки. Близо две трети от продадените нови коли в ЕС през тримесечието април-юни са били бензинови. Около 2,4 милиона нови бензинови автомобила са регистрирани в блока, което е увеличение на годишна основа с 1,7 на сто. Италия отчита най-голямото увеличение на годишна основа - 27,4 процента. На пет големи европейски пазара, без Германия, търсенето на бензинови коли е нараснало. В България през второто тримесечие на годината са регистрирани 6018 нови бензинови автомобила или с 8,5 процента повече спрямо същия период миналата година. Автомобилите, които се зареждат с електричество (ECV), представляват 2,4 процента от новите продажби на коли в ЕС, а всички автомобили с алтернативно захранване (APV) са 9,2 процента от пазара на ЕС.  За второто тримесечие на годината новите регистрирани коли с алтернативно захранване в България са били 1378 спрямо 396 същия период миналата година. В целия ЕС продадените нови автомобили от този тип са били 379 796 или с 28,5 процента повече на годишна основа. В България през второто тримесечие на годината са продадени 55 автомобила, които се зареждат с електричество, спрямо 24 през второто тримесечие миналата година. В целия ЕС новите продадени коли от този тип са били 98 553 или с 35,6 процента повече на годишна основа.", "date": "2019.09.04", "title": "Намаляват продажбите на нови дизелови автомобили в ЕС и в България"}
{"url": "https://www.monitor.bg:443/bg/a/view/ot-dnes-v-kresna-izplashtat-po-300-leva-za-nad-300-praseta-174562", "text": "От 10.00 часа днес касиерите в община Кресна започнаха да изплащат обещаните от държавата по 300 лв. на стопаните, които доброволно си заклаха до миналата неделя прасетата, заради разпространението на болестта африканска чума. Това съобщи за Агенция „Монитор\" заместник-кметът на общината Валентин Стоичков. По график, утвърден от областната дирекция на Агенцията  по храните, в рамките на деня трябва да бъдат обезщетени всички бивши собственици на свине в гр. Кресна и с. Долна Градешница. За утре са оставени стопаните на прасетата в с. Горна Брезница, а в селата Сливница, Ощава и Стара Кресна хората ще си получат парите в празничните последни дни на седмицата. Според  зам. кмета Валентин Стоичков общия брой стопанства в община Кресна, които ще бъдат обезвъзмездени с помощта от 300 лв., е 330, като в домакинствата ще влязат общо около 100 000 лв. Броят на закланите прасета пък е 430, което сериозно се разминава с официално огласената бройка от 135 регистрирани животни на територията на общината. Според кметството в Кресна това разминаване се обяснява с факта, че като регистрация са ползвани данни от миналата година, а купените тази пролет животни били гледани в задните дворове на кресненци без надлежно уведомление в общината.", "date": "2019.09.04", "title": "От днес в Кресна изплащат по 300 лева за над 300 прасета"}
{"url": "https://www.monitor.bg:443/bg/a/view/kirkorov-trygva-po-roditelski-sreshti-174557", "text": "Руската естрадна звезда от български произход Филип Киркоров даде дума да бъде изряден баща и да посещава всички родителски срещи в школото, в което учат децата му Мартин и Алла-Виктория. Дъщерята на певеца вече е във втори клас, докато синът му тази година за първи път влезе в класната стая. Децата на Филип прекрачиха училищния праг в понеделник, когато в цяла Русия започна учебната година. Те са възпитаници на малко частно школо. Киркоров доведе лично чадата си на тържеството, по случай първия звънец. В този важен ден до тях беше и дядо им – Бедрос Киркоров. Алла-Виктория е родена на 26 ноември 2011 г. и е кръстена на майката на Филип-Виктория и на бившата съпруга на певеца – Алла Пугачова. Мартин е с една година по-малък от сестра си, като Киркоров ревностно скрива самоличността на майката на децата си. През последните години популярният изпълнител няма и спътница до себе си или поне не я показва публично.    В тази връзка светските хроникьори припомнят, че преди по-малко от месец в социалните мрежи Филип призна: „Жената на Киркоров се върна!“ Той публикува свое видео с фенката си от Украйна Татяна Пушина, като под него написа многозначителното: „Аз мислех, че този шок е останал в далечното минало, но се оказва, че не“. Пушина твърди, че се е срещала с изпълнителя и той дори обещал да се ожени за нея, но после я зарязал. „Защо всички именно на мен се лепят и как ме намират?“, задава си риторичния въпрос Киркоров.", "date": "2019.09.04", "title": "Киркоров тръгва по родителски срещи  "}
{"url": "https://www.monitor.bg:443/bg/a/view/fibank-za-osmi-pyt-tyrsi-naj-uspeshnite-bylgarski-kompanii-174565", "text": "Първа инвестиционна банка за осма поредна година ще организира конкурса „Най-добра българска фирма на годината“. Неговата цел е да отличи успешните български компании и да докаже, че в България има фирми на световно ниво, популяризирайки успешните бизнес модели в страната. Надпреварата цели да стимулира развитието на българското предприемачество и да мотивира фирмите в тяхната конкурентоспособност и иновативност, се казва в съобщението на банката. Финалистите ще бъдат подбрани от жури на база показатели като стабилен растеж, възможност за справяне в конкурентна среда, потенциал за навлизане на нови пазари и прогресивни бизнес идеи. Част от  критериите са прилагането на успешни стратегии за развитие на фирмите и налагането на търговската марка. Задължително условие за участие е компаниите да имат български капитал, български мениджмънт и да представляват български бранд. В миналогодишното издание се включиха близо 300 фирми. Категориите, в които компаниите се състезават, са: „Микро и малка фирма“, „Средна и голяма фирма“ и „Най-успешна българка в бизнеса - награда за женско предприемачество“. Всяка година се присъжда и специална награда за „Фирма на публиката“, която се избира от хората чрез онлайн гласуване. Компаниите, желаещи да участват в надпреварата, е необходимо да попълнят кратък електронен въпросник на сайта на конкурса. Заявки за участие ще се приемат до 28 октомври 2019 г.", "date": "2019.09.04", "title": "Fibank за осми път търси най-успешните български компании "}
{"url": "https://www.monitor.bg:443/bg/a/view/diana-kovacheva-poema-vremenno-posta-na-ombudsman-174559", "text": "Досегашният заместник на подалата оставка като омбудсман Мая Манолова, която обяви, че ще се бори за кмет на София на предстоящия местен вот Диана Ковачева ще поеме временно поста. Това стана ясно от изявление на шефката на НС Цвета Караянчева по време на заседанието на парламента в сряда. С обявяването на оставката от нея, правомощията на Манолова се считали за прекратени, а съгласно закона, в този случай постът трябвало да поеме избраната за неин заместник Ковачева. Очаква се бившият правосъден министър да положи клетва пред НС в четвъртък. Междувременно стана ясен съставът на Инициативния комитет, който ще издигне Манолова за градоначалник. Той е оглавен от Никола Вапцаров, който бе зам.-кмет на столичния район \"Младост\" в мандата на Десислава Иванчева и е познат от протестите срещу строителството на небостъргача „Златен век”. В състава от 65 души до момента са попаднали и познати имена от шоу-бизнеса като актьорът Веселин Плачков, певиците Кристиан Талев-Криско, Марияна Попова, Анелия и Кристина Димитрова и режисьорите Борис Панкин и Максим Генчев, както и бившите депутати от НДСВ Минчо Спасов, Деница Димитрова и проф. Атанас Щерев, а също и представителки на инициативата „Системата ни убива”. Самата Караянчева използва профила си във Фейсбук, за да коментира мотивите на Манолова за оставката, тъй като част от тях засягали законодателнтата власт. Караянчева изтъква, че част от законодателните инициативине са стигнали до пленарна зала, защото не са събрали нужната подкрепа, дори и от опиозицията. \"Ако качеството им е било адекватно на впечатляващото количество, тези законопроекти и препоръки щяха да се радват на друга съдба\", изтъква Караянчева. Не приемам образа, който Мая Манолова рисува на 44-я състав на Народното събрание – 240 безотговорни народни представители срещу самотната фигура на единствения закрилник на граждани, пише още шефката на НС и добавя, че на Манолова й  е изгодно да се обрисува като \"супер-жената, изправена срещу всички неправди по тази земя\".  В заключение Караянчева изтъква, че Манолова доста често променяла позицията си по част от проблемите, които изрежда в мотивите за оставката си. \"Пожелавам на г-жа Манолова да проведе една достойна кандидат-кметска кампания, но не виждам как очернянето на парламентарната институция ще й помогне в тази битка\", пише Караянчева. Иначе депутатите освободиха и червеният депутат Иван Генов. Неговата оставка бе гласувана единодушно със 119 гласа \"за\". Генов е бивш изпълнителен директор на АЕЦ \"Козлодуй\".", "date": "2019.09.04", "title": "Диана Ковачева поема временно поста на омбудсман (ОБНОВЕНА)"}
{"url": "https://www.monitor.bg:443/bg/a/view/angry-birds-filmyt-2-oshte-e-na-vyrha-na-rodnija-boksofis-174566", "text": "Анимацията \"Angry Birds: Филмът 2\" продължава да е най-гледаният филм у нас, сочат обобщените данни от киносалоните. За десетте дни на екраните историята, в която зелените прасета и гневните птици се съюзяват срещу заплахата от ледения остров на орлите, е гледана от вече 33 910 зрители и има 304 505 лева приходи. На втора позиция е първата премиера от миналия уикенд - \"Код: Ангелът\". Третият поред филм за агент Банинг е гледан от 7 176 зрители и има 69 822 лева приходи. На трето място се нарежда дългоочакваният проект на Куентин Тарантино - \"Имало едно време... в Холивуд\". След три седмици на екраните у нас филмът с Брад Пит и Леонардо Ди Каприо в главните роли е гледан вече от 58 704 зрители и има 557 007 лева приходи. Четвърто място сред най-гледаните филми е за \"Бързи и яростни: Хобс и Шоу\" с 156 240 зрители и има 1 719 013 лева приходи от билетите им. Пета позиция е за новата версия на \"Цар Лъв\", римейк на анимацията от 1994 година, с 270 658 жители и има 2 682 314 лева приходи. Топ 10 се допълва от трилърът \"Докато смъртта ни раздели\" с 17 288 зрители и 140 094 лева приходи, комедията \"Момчета за пример\" с15 946 зрители и 135 336 лева приходи, анимацията \"Сами вкъщи 2\" с 93 972 зрители и 887 276 лева приходи, документалният филм \"Да ходиш по вода\" с 1 237 зрители и 11 372 лева приходи и мюзикълът \"Аладин\" с 157 969 зрители и 1 630 966 лева приходи.", "date": "2019.09.04", "title": "\"Angry Birds: Филмът 2\" още е на върха на родния боксофис"}
{"url": "https://www.monitor.bg:443/bg/a/view/okypaha-pametnika-na-syedinenieto-s-10-litra-shampoan-174563", "text": "Два дни преди Деня на Съединението и празник на град Пловдив - 6 септември, Паметникът на Съединението на едноименния площад в града бе старателно облян с 10 литра пенлив шампоан и измит с водоструйка. Това се случи пред смаяните погледи на десетки туристи в Пловдив, които проследиха традиционното годишно миене на паметника с нескрито любопитство. Подготовката за миенето започна в ранни зори, когато на площада се изсипаха десетина метачки от общинската фирма „Чистота” и старателно започнаха да премитат плочките. Заедно с тях покрай Паметника на Съединението бяха и работници с автовишка, които в минутите около 10 часа вдигнаха на височина машината и започнаха да обливат лицевата част на паметника на Майка България с пенливия шампоан. „Наистина мирише на горски цветя и тази година се пени повече от друг път”, се дивяха на странната гледка туристите. „Почистен е целият площад, боядисани са пейките и са подменени някои плочки”, каза директорът на фирма „Чистота” Иван Стоянов. По думите му тази година работниците на фирмата ще почистят и маршрута на маратона от Голямоконарско шосе до пл. \"Съединение\". Около 700 души са ангажирани за поддържане на чистотата на 6 септември. Това са 153 сметосъбирача и 400 метачки, като за поддържането на града чист до блясък ще се включат и работещите във фирмата подизпълнител на „Чистота”. Плановете на общинската фирма са догодина Паметникът на Съединението да бъде измиван по 3-4 пъти в годината, а не само в дните преди 6 септември. Знамената в Пловдив също са подменени. Само преди дни екипи на „Чистота“ монтираха 300 нови знамена върху осветителните стълбове по входно-изходните артерии на града, каза още директорът на общинското предприятие Иван Стоянов. По 100 броя са националните трибагреници, знамената на Пловдив и флаговете на Европейска столица на културата 2019. Подновени са също 75-те знамена, които тази година за първи път бяха поставени на „Коматевско шосе“ след като приключи реконструкцията на пътя, както и флаговете, монтирани на знакови за града места. Върху 15-метровите пилони на входовете на Пловдив вече се веят нови знамена с националния трикольор. Стоянов напомни, че знамената се обновяват два пъти годишно – за 3 март и 6 септември, като подмяната им се осигурява от община Пловдив.", "date": "2019.09.04", "title": "Окъпаха Паметника на Съединението с 10 литра шампоан "}
{"url": "https://www.monitor.bg:443/bg/a/view/muzejat-na-aviacijata-s-vhod-svoboden-za-6-septemvri-174558", "text": "Музеят на авиацията край Пловдив ще бъде с вход свободен в празничния Ден на Съединението и празник на града 6 септември, съобщиха оттам. Посетителите ще могат да видят знакови експонати от фонда на Музея. Те са свързани с родовата памет на български пилоти, чиито предшественици са взели пряко участие в Съединението на България. Сред тях е тетрадката за набиране на средства за съединисткото дело, принадлежала на Андрей Топракчиев – участник в националноосвободителните борби, заточеник в Диарбекир и член на комитета „Единство“ от 1879 г. Той е баща на Христо Топракчиев – втория български пилот с бревет от школата на Луи Блерио, участвал и загинал в Първата Балканска война. Сред експонатите е и пощенска картичка от 6 септември 1884 г., изпратена до пощенския началник Коста Тодоров, който застрелял в деня на Съединението капитан Райчо Николов. Тя е съхранена от Иван Андонов – революционер, деен участник в Съединението на България и дядо на летеца Иван Андонов – военновъздушното аташе на Царство България в Берлин в периода 1942 – 1945 г. На 6 септември Музеят на авиацията ще работи с вход свободен от 10.00 до 17.00 ч. за вътрешната и външната си експозиция.", "date": "2019.09.04", "title": "Музеят на авиацията с вход свободен за 6 септември"}
{"url": "https://www.monitor.bg:443/bg/a/view/ariana-grande-sydi-modna-kompanija-za-10-miliona-174560", "text": "Поп сензацията Ариана Гранде е завела дело срещу модната компания Forever 21. Причината - неправомерно използване на имиджа й от страна на фирмата с цел да увеличи продажбите. Искът, подаден от 26-годишната певица във федералния съд в Лос Анджелис, е за Според жалбата, с която разполага сп. People, от компания Forever 21 са използвали за своя рекламна кампания, вдъхновена от тоталния хит 7 Rings на Ариана Гранде, моделка, която поразително прилича на поп звездата. В публикации в Инстаграм фирмата освен това е използвала без позволение и текст, видео и аудио от въпросното парче. Това се е случило, след като по-рано през годината Гранде е отказала да се включи в съвместна маркетингова кампания на Forever 21 и асоциирания бранд Riley Rose, тъй като предложената й компенсация е била Гранде твърди, че от Forever 21 са накърнили името, имиджа и правата й, създавайки впечатление у потребителите, че рекламната кампания протича с нейна подкрепа. Звездата може да се похвали с над 65 милиона последователи в Туитър и над 163 милиона в Инстаграм. Съществена част от фенската маса на изпълнителката се застъпва с целевите пазари на Forever 21 и Riley Rose.", "date": "2019.09.04", "title": "Ариана Гранде съди модна компания за $10 милиона "}
{"url": "https://www.monitor.bg:443/bg/a/view/karajancheva-prizova-partiite-da-zapazim-dobrija-ton-174551", "text": "Стартира новият политически сезон. Началото бе дадено от председателя на Народното събрание Цвета Караянчева, която удари звънеца. Сесията бе открита с химна на България и на Европейския съюз и със ставане на крака от страна на депутати и гости в пленарната зала. На церемонията бяха и президентът Румен Радев, и вицепрезидентът Илияна Йотова. Веднага след откриването на новата сесия президентът Радев направи обръщение към народа. \"Надявам се, въпреки противопоставянето, острите спорове и различните позиции, да запазим добрия тон\", призова депутатите парламентарният председател. \"Днес откриваме 8-ата сесия на 44-ото Народно събрание. Тя няма как да не мине под знака на предстоящите местни избори, които ще се проведат в рамките на есенната ни сесия. В предизборна обстановка страстите се нажежават, а парламентарната трибуна често се използва от политическите партии за отправяне на техните предизборни послания. Всички заедно представляваме българския народ. Нека покажем, че парламентът е отговорна институция и депутатите си вършат работата, както това правят българските граждани\", апелира още Караянчева.", "date": "2019.09.04", "title": "Караянчева призова партиите: Да запазим добрия тон"}
{"url": "https://www.monitor.bg:443/bg/a/view/djuzepe-konte-otnovo-e-premier-na-italija-174553", "text": "Натовареният да състави новото правителство на Италия професор по право Джузепе Конте докладва днес по обяд на държавния глава Серджо Матарела, че е изпълнил поставената му задача. Това стана възможно след като във вторник над 115 хил. официално регистрирани членове на движението „Пет звезди“ бяха призовани да отговорят „онлайн“ на въпроса: „Одобрявате ли съвместно правителство на „Пет звезди“ с Демократическата партия?“ Активността на „петзвездниците“ изненада дори самите организатори на допитването, тъй като гласуваха 79 634 души от имащите това право малко над 115 хил. членове. Огромното мнозинство от тях или 79,3% отговориха на въпроса с „Да!“ и по пътя на стария-нов премиер Джузепе Конте към президентския дворец „Куиринале“ светна зелен светофар. Междувременно станаха известни и 26-те точки на програмата на бъдещия кабинет, приета по време на няколкодневните преговори между делегациите на коалиционните партньори - движението „Пет звезди“ и Демократическата партия. Като приоритети за действие в документа се очертават бързото съставяне на бюджета на страната за следващата година, стимулирането на икономическия растеж с фискални и финансови лостове, постепенно балансиране на държавните финанси с цел намаляването на натрупания огромен вътрешен дълг, намаляването на данъците на някои категории наемни работници, увеличаване и правилно разпределение на социалните помощи, задържането на данъка ДДС на сегашното му равнище от 22%, увеличаване на парите за образование и научно-изследователска дейност. Основен акцент в програмата е също така все по-активната намеса на държавата в опазването на природната среда и все по-широкото използване на екологични енергийни източници. В анализите си на документа видни икономисти подчертаха, че той е актуален, амбициозен и отговаря на интересите на мнозинството италианци, но трудно биха се намерили нужните за реализацията на набелязаните в него мерки около 25 млрд. евро. Тази сутрин авторитетни всекидневници като „Кориере дела сера“, „Република“ и „Стампа“, написаха, че Джузепе Конте ще отиде при президента с готовия списък на министрите си. В него на първо място фигурират шефовете на т.нар. делегации в кабинета на коалиционните партньори – за „Пет звезди“ Луиджи ди Майо, който досега бе вицепремиер и социален министър и който ще бъде министър на външните работи в новия кабинет, а за Демократическата партия – някогашния министър на културата Дарио Франческини, който сега става министър на отбраната. Важният пост на титуляр на ведомството за икономическо развитие според медиите щял да бъде поверен на евродепутата – демократ и председател на бюджетната комисия в Брюксел Роберто Гуалтиери, а този на министър на вътрешните работи – на независимата известна полицайка от кариерата и бивш префект на Милано – Лучана Ламорджезе. Интересен е фактът, че жените – министърки в кабинета на Конте ще бъдат общо седем – истински рекорд за Италия. За еврокомисар на страната в изпълнителния орган на ЕС е определен бившия премиер Паоло Джентилиони. Както Джузепе Конте информира президента Матарела днес, той ще заведе министрите си за клетва пред държавния глава утре сутринта в десет часа. Тогава би трябвало да стане известен и окончателния състав на кабинета. Със съставянето на второто правителство на Джузепе Конте се избягват предсрочните избори – перспектива, очертала се като твърде вероятна в средата на август, когато се разпадна предишната управляваща коалиция между „Пет звезди“ и дясната партия „Лига“. Гаджето от поне пет години на новия – стар премиер на Италия Джузепе Конте се казва Оливия Паладино, на 38 години или с 15 години по-млада от него, разведена е като него и се ползва с авторитета на успял мениджър в туристическия бизнес. Това десега се знаеше, но появилите се тук – там из медиите мъгляви снимки с нея не даваха представа за нейните изисканост и хубост за завиждане. Празнотата запълни вчера седмичното илюстровано списание „Ки“, чиито папараци „изловиха“ Оливия да се къпе миналата седмица в кристалните морски води на намиращия се южно от Рим и липсващ сред основните курортни дестинации малък остров Понца. На ясните фотографии русокосата красавица е в компанията на дванайсетгодишната й дъщеря Ева, родена от предишна връзка. Джузепе Конте пък има четиринайсетгодишен син от бившата си съпруга, с когото миналата седмица бе сниман в магазин за телефони. Макар да живеят в Рим под един покрив, Оливия според медиите предпочитала да стои „в сянка“ и поне досега не била имала амбиция да се изявява като премиерша.", "date": "2019.09.04", "title": "Джузепе Конте отново е премиер на Италия"}
{"url": "https://www.monitor.bg:443/bg/a/view/stana-katich-sadi-dyrveta-na-vitosha-174527", "text": "Световната звезда с балкански корени Стана Катич ще се включи в кампания за засаждането на дървета в природен парк Витоша. Това съобщи самата актриса, като призова последователите си онлайн да се присъединят с нея към добрата кауза. Към планината на 29 септември и 6 октомври. По същото време Катич ще е у нас за снимките на третия сезон на телевизионния трилър „Забравена“, в чийто дом се превърна именно София. Това ще е и трета поредна визита за звездата от „Касъл“ на българска земя, като именно тук се снимаха и останалите епизоди на продукцията, която у нас се излъчва по AXN. Самата Катич няма да се качи на Витоша за първи път. Всяка своя свободна секунда, която не прекарва на снимачната площадка, актрисата отделя за обиколки на най-любопитните туристически дестинации у нас. Така, миналата есен В списъка си с български планини, до които е успяла да се докосне, тя може да добави и Рила. „Седем езера, разположени високо сред облаците. Наистина магическо място!“, не спести ласкавия си коментар тогава Катич по повод разходката си на Седемте рилски езера. Сред другите места, които актрисата е успяла да разгледа у нас са още пещерата Магура, крепостта Кракра и Музея на соца в София. В нова ера от живота им – така ще видим героите в „Забравена“ според краткия анонс за предстоящите епизоди. Към момента цял екип от сценаристи наливат основата на сюжетната нишка на епизодите, като клапата се очаква да щракне съвсем скоро в София. Сред изненадите за зрителите пък е участието на звездата от „Игра на тронове“ Рос О' Хенеси.", "date": "2019.09.04", "title": " Стана Катич сади дървета на Витоша"}
{"url": "https://www.monitor.bg:443/bg/a/view/radev-v-ns-neobhodima-e-silna-dyrjava-gerb-prezidentyt-pak-chertae-razdelitelni-linii-174552", "text": "Необходима е силна държава, с ясни правила и ред, които да работят за народа и да се спазват от всички. Това заяви президентът Румен Радев в речта си към народа от трибуната на НС за началото на новата сесия на парламента.  Държавният глава обаче се възползва от възможността, за да разкритикува властта. По думите му страната продължава да губи своя най-голям потенциал - хората. Изчезвали и ефективни елементи на демокрациоята - прозрачност, отчетност и отговорност. \"Когато властта се отнема от народа и се концентрира в тесен кръг от хора, те я транформират в икономически облаги и медиен конфот\", каза Радев. Според президента е нужна промяна и засилване на гражданския контрол, а институциите да станат по-прозрачни. По думите му е нужна промяна и на политическата среда. Той разкритикува и НС, че не може да има ефективно управление, ако няма пълноценен парламентарен контрол  над властта. Според него България била една от малкото страни в ЕС, която следвала програма, без тя да е одобрена след публичен дебат.  Именно затова спроед него правителството трябва да се отчита през НС, ако се отклонява от програмата си. Правителството ежегодно трябва да се отчита за работата си пред НС. и да отговаря на общи въпроси. \"Отказът от контрол е отстъплени от демократичните принципи\", смята Радев.  В тази връзка спред него НС трябвало да пресече и порочната практика за безконтролно харчене на пари от излишъка без обосновка и без санкция на НС, защото това генерирало корупция.  Радев разкритикува и качеството на законите, като поясни, че все повече закони се променят чрез преходните разпоредби и така се бяга от обществено обсъждане. Според него това внасяло непридвидимиост, а очакванията пред НС били за повече прозрачност.  Държавният глава поиска чрез реална финансова децентрализация. По думите му сега общините зависели от благоговението на правителствето и често това се случвало по тясно партийни критерии.  Радев призова НС да се заеме и с промени в закона за местното самоуправлени, за да се обмисли разширяване на възможността за гражданско участие. Спред него трябва да се въведе института на индивидуално конституциоинна жалба, което може да се превърне в инструмент за институционален контрол. Радев призова за осигуряване на машинното гласуване и ускорено въвеждане на електронното гласуване.  Наред с това държавният глава призова да се помисли и за промяна на конституцията, така че българите по рождение с двойно гражданство от страни в ЕС, САЩ или Канада да могат да се кандидатират за депутати, президент и вицепрезидент.  Според него \"необузданата корупция по високите етажи на властта и ширещата се престъпност\" изисквало от НС да вземи редици мерки, сред които за върховенството на закона, за неприкосновеността на собствеността. Той призова за мерки и срещу демографската криза и БГ икономиката, повече финансови мерки  и създаване на условия за икономически растеж, за да догоним страните от Източна Европа. Според него трябва да се преодолее и драматичният срив на чуждите инвестиции. Това обаче не ставало чрез \"лов\" на един или два старатегически инвеститори, а чрез намаляване на административната тежест, подходяща инфраструктура, качествено здравеопазване.  с върховенство на правото, активно гражданско общество и работещи инвестиции\", заключи президентът и поясни, че времето за промяна изтичало. По думите му или На свой ред от ГЕРБ отговориха на Радев и обясниха, че за пореден път той очертава разделителни линии, вместо да бъде олицетворение на обединението на нацията. Шефката на ПГ на ГЕРБ Даниела Дариткова определи денят като знаменателен, след като се били уважени от присъствието на Радев в НС. По думите й това можело да бъде знак за диалог, но вместо това той отново чертаел раделителни линии и се изказвал в ползва на определан партия. Според нея Радев говори за дефицит на прозрачност, но такъв имало и в президентската институция .Дариктова изтъкна,че за поредн път 2 млн. българи, гласували за това управление, са останали извън интерсите на президентството. Тя обясни, че разчита на вицепрезидента Илияна Йотова, президентът да не остане в историята като този отправял най-много заплахи и девалвирал института на ветото, а като институция, представляващата единството на нацията.  Иначе Дариткова изрази надежда Според нея новата сесия ще е предизивикателство. По думите й ниското доверие в НС не е проблем само на управляващи и опозиция,  а на демокрацията. Техните приоритети през новата сесията ще се реализират чрез бюджета, а именно образование, отбрана и сигурност., икономически растеж, така че да се достигне до максимално увеличение на доходите. От ГЕРБ увериха, че няма да променят линията на икономическа политика, която залага на ниски данъци и търсене на стратегически инвеститори. Друг приоритет е финансовата стабилност. Липсата на консенсус относно модернизацията на армията намало да ги разколебае да продължат с другите проекти за войската. По думите на Дариткова политическата стабилност се гарантира от управленското мнозинство, като изтъкна, че те ще носят тази отговорност. каза Дариткова и поясни, че работят за гражданите  и просперитет на страната. ", "date": "2019.09.04", "title": "Радев в НС: Необходима е силна държава, ГЕРБ: Президентът пак чертае разделителни линии (ОБНОВЕНА)"}
{"url": "https://www.monitor.bg:443/bg/a/view/ninova-njama-naprejenie-mejdu-men-i-manolova-174550", "text": "Дали БСП ще подкрепи Мая Манолова за кметската надпревара в София ще стане ясно на 11 септември, когато ще има заседание на градската организация на БСП София. Тя е легитимният орган, който ще реши за кметската кандидатура. Това каза Корнелия Нинова в участието си по bTV тази сутрин. Другите номинации са представени от Калоян Паргов, Георги Свиленски, Борис Цветков, Христо Проданов. \"Харесвам работата й, харесвам я като човек - работоспособен, енергичен\", подчерта Нинова за Манолова. Основната цел на БСП е промяна на модела на управление на общините“. Няма конфликт между Мая Манолова и Корнелия Нинова, категорична бе лидерката на социалистите. \"Един път сме разменяли различни мнения публично по една единствена тема и това е Истанбулската конвенция\". \"По-често сме говорили по законодателни инициативи, тя е активна, няма право да внася закони, затова някой от депутатите трябва да ги разпознае и внесе.\"", "date": "2019.09.04", "title": "Нинова: Няма напрежение между мен и Манолова"}
{"url": "https://www.monitor.bg:443/bg/a/view/prokuraturata-poiska-proverka-kakvo-gorjat-tec-ovete-174549", "text": "Главният прокурор Сотир Цацаров е разпоредил от Министерството на околната среда и водите (МОСВ) да проверят замърсяването на околната среда, съобщиха от прокуратурата. Повод за инициативата на Цацаров е сигнал от ДАНС за застрашаване на екологичната сигурност на страната при изгаряне на отпадъци от топлофикационни дружества. Проверката трябва да бъде в \"Топлофикация - Перник\" АД, ТЕЦ \"Бобов дол\" ЕАД, \"Топлофикация - Сливен\" ЕАД и ТЕЦ \"Брикел\" ЕАД.", "date": "2019.09.04", "title": "Прокуратурата поиска проверка какво горят ТЕЦ-овете"}
{"url": "https://www.monitor.bg:443/bg/a/view/borisov-njakoi-se-napochivaha-prez-avgust-dokato-nie-rabotehme-174555", "text": "Някои се напочиваха през август, докато ние работехме и сега да ги снимат, за да ги забележат. Сега да излязат да изговорят маса глупости. Това коментира премиерът Бойко Борисов в началото на правителственото заседание по повод откриването на осмата сесия на Народното събрание. „Но няма да си хабим енергията да им отговаряме. Да продължават“, допълни още Борисов.", "date": "2019.09.04", "title": "Борисов: Някои се напочиваха през август, докато ние работехме"}
{"url": "https://www.monitor.bg:443/bg/a/view/ninova-prioritet-za-bsp-e-roljata-na-dyrjavata-i-vryshtaneto-na-nejnite-funkcii-174554", "text": "Президентът очерта много от проблемите на обществото, но най-важното е, че това е добро начало за възстановяване на диалога между институциите. Това заяви лидерът на ДПС Мустафа Карадайъ в декларация по време на откриването на осмата парламентарна есенна сесия на 44-ото Народно събрание. По думите на Карадайъ един от тях е този, че българските граждани с двойно гражданство са лишени от конституционното си право да гласуват. Той изтъкне, че единствено ДПС е водило битки по темата за възстановяването на тези конституционни права. Според него новата парламентарна сесия е на прага на важни за цялото общество избори, защото се очертавала важна битка за бъдещото развитие на страната и за подобряването на живота на всеки българин. Той изтъкна за пореден път, че Лидерът на ДПС призова управляващите да осъзнаят, че страната се нуждае от програма за ускорено догонващо икономическо развитие. \"Фокусирането върху партийни и междуинституционални битки отклонява вниманието на гражданите и няма как да спре усещането за безвремие и хаос в държавата\", заяви той, като призова предстоящите избори да са битка за програми и платформи, за икономически растеж, но и за създаване на възможност за реализирането на проекти за бизнес планове на гражданите. Приоритет за БСП е ролята на държавата и връщането на нейните функции. Социалистите са си поставили за цел пет основни въпроса. Това са икономика, социална политика, върховенство на закона, фискална политика и местно самоуправление. Като по думите на Нинова в социалната политика тя включва и здравеопазване, и образование. По думите й предложенията ще бъдат за роля на държавата в икономиката, така че чрез данъчни стимули да се помогне на малките и средните предприятия. Тя съобщи че, ще внесат закон за държавните предприятия. Също така обърна внимание производството, за което според нея все по-малко чуваме да се говори. Лидерката на БСП добави, че вниманието им ще бъде съсредоточено в помощ на производството на български стоки и услуги. По въпроса за социалната политика, Нинова заяви, че ще се борят за увеличавне на доходите, като и тук те ще се борят да върнат ролята на  държавата. По третия въпрос, за съдебната система, социалистката заяви, че ще внесът закон, който да налага съдебен контрол върху актовете на главния прокурор и прокуратурата. \"Нашата позиция е върховенство на закона, а не на личността, на правилата, а не на едноличните решения. Ще внесем наше предложение за друг орган за борба с престъпността и корупцията\", поясни тя. Според Нинова моделът за провеждане на фискална политика е абсолютно сбъркан. По думите й парите на българските данъкоплатци не се харчели по установения ред, а за партийни цели и групови интереси. \"Ще има конституционна жалба за неспазване на раздаване на парите на българските данъкоплатци извън рамките на парламента и бюджета. Джипът, държавният бюджет в багажника, и раздаване през прозореца на пари за партийни цели\", поясни тя. Идвали избори и според социалистката държавата бягала от отговорностите си, като прехвърляла на общините задължения, като казвала да вдигат данъците и да се оправят. Тук от БСП предлагат оставане на част от данъците на разположение на жителите на общините и комуналните услуги да се извършват от общински предприятия. Също така по думите й ще имат предложение за нов цялостен здравен модел.  Нинова обърна внимание на две събития от вчера, които й изглеждали като една съществена промяна във външната политика на България, обвързано с въпроса парламентарна република ли сме или еднолична премиерна. \"Имам въпроси към г-н Борисов, към вас. Кой колективен орган в държавата, парламент или МС  реши, че един от малкото приоритети, които сме се обединили всички години наред - влизането ни в Шенген, вече не е приоритет\", попита Нинова. Според нея не, че не сме искали да влезем, а не са ни пускали, тъй като сме били допуснали много грешки. Тя подчерта, че страната ни била създала опасност за европейската сигурност.  Искрен Веселинов от ОП изрази мнение, че се задавал интересен и драматичен политически сезон заради местния вот, но той не е притеснен. Веселинов призова да се мисли за държавността. По думите му групата на ОП ще работи за повишаване на отбранителните ни способности и отпушването на АМ \"Хемус, както и за да се преодолее чувството за безнаказаност, за повече полиция в малките населени места и за отпадане на съкратеното съдебно следствие. Той изтъкн, че oсновен приоритет за ОП остава увеличаването на доходите, както и, че те ще предложат закон за възрастните хора и, че ще водят разговори за безплатна и задължителна детска градина. Групата също така ще настоява за мерки за интеграция на сънародниците ни зад граница, като за целта те ще преложат по-лесни процедури за получаване на българско гражданство. Веселинов поясни, че чакат с нетърпение въвеждането на военното обучение в училищата.Също така от  ОП искат гаранции от МВР, че няма да се допусне купуване на гласове на местния вот. Увеличаване на подкрепата на ДПС в циганските махали будело съмнение.  сподели той, визирайки оставащия период. \"Дали той ще е естествен и успешен или преждевременен и ще остави лош спомен, зависи само от способностите, обществения диалог и желанието да се спазват поетите ангажименти от участниците в управленската коалиция\", заяви Веселинов. Също така от Патриотите поискаха ревизия на постигнатото и неизпълненото. \"Това са само част от ангажиментите, за които ще настояваме, и няма да крием, че това е цената да останем в управлението\", изтъкна Веселинов. Председателят на ВОЛЯ, Веселин Марешки посъвeтвa президента Румeн Рaдeв дa нaпуcнe \"бeзcмиcлeнoтo cи прeзидeнтcкo мяcтo\" и дa се кaндидaтирa зa кмeт нa Coфия, aкo иcкa иcтинcкa прoмянa. По думите му президентът има желание нещо да промени и има визия как да го направи.", "date": "2019.09.04", "title": "Карадайъ: Радев положи добро начало за възстановяване на диалога между институциите"}
{"url": "https://www.monitor.bg:443/bg/a/view/irmena-chichikova-evropejski-char-v-dnite-na-japonskata-kultura-174529", "text": "Един от най-големите културни фестивали в България – Дните на японската култура, предлага пъстра програма от 20 събития в рамките на своето 30-о юбилейно издание. В продължение на 3 месеца до 6 декември публиката ще има възможност да се докосне до японските традиции и дух в театъра, киното, изобразителното изкуство, музиката, модата и т.н. чрез поредица от вълнуващи срещи в София, Пловдив, Варна, Бургас, Стара Загора и Велико Търново. Първата проява от афиша вече е факт – вдъхновяващата изложба „+ 7 HOURS“, която ще продължи до 18 септември в СКЛАД – Пловдив. Това е проект на концептуалната дизайнерска платформа „Иван Асен 22“. Изложбата цели да представи преплитането на японската и българската култура през визуалния език на съвременната мода. Инспириран от явления в съвременния урбанистичен живот и лайфстайл на двете държави, проектът показва дрехата като основно изразно средство и художествен обект, носещ свое собствено послание. Крайният резултат пространствена модна инсталация, включваща атрактивни, концептуални облекла обекти, разработени от девет български модни дизайнери и четирима японски студенти по моден дизайн. Посетителите ще могат да се насладят и на уникален моден филм с участието на актрисата Ирмена Чичикова, съвместна продукция на български и японски артисти. Проектът „+ 7 HOURS“ е част от официалната програма на „Пловдив – Европейска столица на културата 2019“.  ", "date": "2019.09.04", "title": "Ирмена Чичикова – европейски чар в Дните на японската култура"}
{"url": "https://www.monitor.bg:443/bg/a/view/krisko-i-anelija-v-iniciativnija-komitet-na-maja-manolova-174556", "text": "Рапър и фолкзвезда влязоха в Инициативния комитет на Мая Манолова за издигането й за кмет на София. Зад кандидатурата й застанаха Криско и Анелия, стана ясно по време на официалното представяне на номинацията й в НДК. В комитета влизат още майки на деца с увреждания, част от групата около инициативата „Системата ни убива“. „Това рамо, което ми дават от инициативния комитет, е безценно. Преди повече от 4 години Народното събрание ме избра за омбудсман. Тогава обещах да не бъда затворена в кабинета си, а да бъда сред хората. Давам си сметка, че омбудсманът е последният пристан на надежда за българския гражданин. За тези четири години с моя екип работихме заедно и не отстъпихме от нито едно свое обещание. Колкото повече работехме, толкова повече се повишаваше доверието. Разбира се, не беше лесно. Изискваше пълно отдаване“, каза Манолова.", "date": "2019.09.04", "title": "Криско и Анелия в Инициативния комитет на Мая Манолова"}
{"url": "https://www.monitor.bg:443/bg/a/view/tretoto-dete-na-svekyrvata-174543", "text": "- Защо не внимаваш? Дъв-че се, дъвче. Младежите от съседната маса поглеждат към нас с любопитство. Мятам им един убийствен поглед и те забождат засрамено глави в чиниите си. На никой не позволявам да ми се бърка във възпитанието! Нищо, че детето, което току-що съм скастрила е на 45+. Щом оная ми го е зачислила на мен, ще му се карам, колкото си искам. И заради нея. Оная, както се сещате, е свекървата. Първата ми работа, когато поех попечителството над нейния син, беше да й дам да се разбере, че оттук нататък аз съм шефът. Само чакаше да се отърве, убедена съм. Ръка трябва да ми целува тя. Да е благодарна, че е случила на снаха като мен, цяло съкровище. Че има разни устатници, хич не им цепят басма на свекървите. Аз съм въвела правилото: колкото по-рядко се чуваме, толкова по-добре. А хич да не се чуваме – най-добре. Да забрави за нас! Само за рождените дни на внучките и сурвакницата да не забравя. Хич да не ми се заплаква, че не я познават. Сама си го е направила. Ако беше свекърва от сой, поне на снимка щях да им я показвам. Но такова чудо – добра свекърва, няма. Няма и да има – аз повече няма да раждам. Имам две дъщери, съвършени. Все му го изтъквам това на мъжа ми. Добре че не са на неговия род, че да си намразя децата. Понякога го четкам, че уж са на него. Пълен шит, за нищо не става. Като вземе да се прехласва обаче, му напомням – лайкни там и някое друго дете, нека се радват. Иначе е повече от ясно, че нашите са най-хубавите. Веднъж месечно, когато Нейно Величество, свекървата, се обади и попита от учтивост как сме, се включвам в разговора на високоговорител. И това й е много. Прехвърли ми нейните отговорности и отгоре на всичко иска синът й да се сеща за нея. Като вземе да се лигави с това – колко не я държат краката, как не й стига пенсията да си купи дърва и как кукува на село сама, ми иде да грабна слушалката и да я наредя хубаво. Пита ли ме аз как се справям? Не ми стигат моите две деца, че и нейното. Първата ми работа, когато се натресох с все багажа си в нейния апартамент, беше да се изясним със сина й – щом ще съм ти майка през остатъка от живота ти, другата няма място тук. Може да идва, но за час-два. Без нощувки! Не сме хотел, за да поддържаме стаи за гости. Пък и в детската стая настаних моята майка, която е нещо друго, съкровище като мен. Когато й наредих: „От утре зарязваш всичко и ставаш гражданка”, изобщо не се възпротиви. Грабна куфарите и дотърча да помага. Женските майки са достойни за уважение, свекървите – не. Те да си знаят мястото – на село, и да са благодарни, че им поправяме грешките. Децата на свекървите са уроди, инфантили. „Майче това, майче онова” – мед му капе от устата направо. А към тъщата се обръща по име. Ей това най-много ме дразни. Не можела да му се обърне устата да каже на майка ми „мамо”. А като му разточи баница, лиги му текат от устата. Я накарай твоята маминка да направи нещо и тогава приказвай. Оня ден взела, та ни пратила щайга грозде. Не я е срам! Все едно в София грозде не се продава. Ама било от домашната стряха. Възприемам го като намек: домашно грозде от дома, за който вече не се сещаш и от майката, за която забрави... Прави се на загрижена. Знае отлично, че аз грозде не ям. А ако ми се дояде чак толкова, ще си взема няколко чепки. Тая щайга да си я носи, тя си знае къде... Лоша си, опитва се да ме поучава майка ми, но бързо млъква, защото и на нея мятам оня поглед, който вкаменява натрапниците в ресторанта, тръгнали да ме гледат с почуда, докато режа на хапки пържолата на мъжа ми, защото той нищо не може сам да прави. Или ще се окапе, или ще се изпонареже. Чак се чудя как се е справял с живота, преди да ме срещне. Че и разведен го взех. Сигурна съм, че оная парясница, предната, не го е обгрижвала така хубаво като мен. Аз му преобърнах живота наопаки. Обичаше секси мадами. Сега има мен. Обичаше животни – е, вече и не помисля да ми вкара у дома космарлаци. Харесва всичко, което и аз. Малко се дърпаше в началото, но бързо клекна, защото разбра, че аз съм жена със стил и вкус. Всички в глухата провинция ми го признаваха. Бабите казваха: „Тази е истинска софиянка”. Станах. Гражданин го направих и него, нищо че беше столичанин в повече преди мен. Създадох му навици, имидж. Научих го как да се държи във Фейсбук обществото, за да има виртуални приятели, след като го отделих от реалните. Научих го да си чете хороскопа и да се облича с цветовете на късмета. За всеки ден си има цвят: в понеделник бяло, във вторник червено, в сряда жълто, в четвъртък зелено, в петък синьо, в събота и неделя го пускам да си ходи както си ще. Може и изобщо да не се облича, да си стои по пижама. Два дни все ще го изтърпя, а в понеделник рано-рано ще го изпроводя на работа, защото аз съм ръководител – давам задачки на майка ми – тъщата, докато пустосвам свекървата, и разпределям парите, които той носи, за да остават в семейството - нашето. Без мен е жив зян, ще затъне в дългове, ще му хрумне да помага и на свекървата, все едно тя не може да се научи да цепи стотинката на две. Освен съпруга и майка, му станах и личен счетоводител, за което също трябва да ми е благодарен. Така съкратих харчовете му наполовина. Давам му по пет лева джобни на ден от неговите - да има. Ако иска да се черпи, ако иска да си ги спестява. Все едно има къде да ги харчи. Обясних му, че аз съм всичко, което е искал в живота. Приятели и роднини не му трябват. Всички му мислят злото, само аз го гледам и обгрижвам безкористно. А той взе, та повярва, защото толкова му е акъла. И стана мъж под чехъл, без даже да се усети. Точно както планирах. Някога, като стана и аз тъща, ще насмета и зетьовете. Не са познали да им гледам децата. Ще им отмъстя и заради майка ми, на която зачислих моите дъщери, докато аз отглеждам и превъзпитавам недоносчето на свекървата. Льольо, инфантил... Ако не бях аз, нямаше човек да стане! Бременноста ми беше планирана. Както кучетата си препикават територията, така и аз. С първото станах пълноправна гражданка и си издействах абсолютна забрана свекървата да ми престъпва прага. С второто го изолирах съвсем, а и не ми се работеше, защото имах по-важна задача - да го държа непрекъснато на каишка. Било каквото било. Сега аз съм господарката и на дома, и на нейния скъпоценен син, а и имам достатъчно свободно време, за да обмисля стратегията за пълно поробване на мъжа, на чийто врат съм стъпила. Обаче, животът е луда работа, кръговрат. Един ден ще си бия главата в стената и ще роня кървави сълзи, че съм пожертвала кариерата си за нищо и съм отделила сина от майката и приятелите му, за да го имам само за себе си. Защо ми трябваше мъж под чехъл? На далавера ли съм наистина?", "date": "2019.09.04", "title": "Третото дете – на свекървата"}
{"url": "https://www.monitor.bg:443/bg/a/view/hristo-monov-ochakvam-sled-brekzit-mnogo-bylgari-da-se-zavyrnat-174532", "text": "След случая в Сотиря трябва да ни светне лампата, че има райони, които са класически тип гето, казва в интервю за \"Монитор\" психологът - Добре е, че най-сетне институциите обърнаха внимание на факта, че много деца у нас са изоставени от родителите си и за тях се грижат други хора. Други пък са в чужбина заедно с родителите си, които работят там. Особено при динамичната икономическа ситуация, която предстои заради Брекзит, предполагам, че много родители ще се завърнат у нас с техните деца. Дано обаче това не е някаква кампания, която служи просто за регистрация, че дадени деца посещават училище, защото не живеят в страната ни. Ако след 1-2 месеца потърсим тези ученици, може да се каже, че те отново липсват. Това поставя един друг голям въпрос - какво учат, когато не са в България. - Тук имам предвид тези, които остават у нас. Преди години имаше едно изследване на УНИЦЕФ, което показа, че става въпрос за около 240 000 деца, за които се грижат баби, дядовци или други роднини, а не родителите им. Съответно контролът върху тяхното поведение се свежда до това да разполагат с повече средства в сравнение с връстниците им. Така в тях се създава една погрешна представа, че могат да живеят добре, без да учат и работят. Това имам предвид под аутсайдери, тъй като впоследствие тези деца ще се сблъскват с реалност, за която не са подготвени. Но сега се оказа, че към тях трябва да прибавим и тези подрастващи, които са с родителите си в емиграция. И понякога това създава проблеми. Последният пример е Германия, където има големи компактни общности от ромско население. Само през миналия месец в Дуисбург имаше няколко извършени престъпления. Това, че тези деца не са в България, не ги прави чужди. Трябва да имаме най-малкото поглед какво се случва там. - Разбира се, ако трябва дори да се разшири апаратът ни на дипломатически представители. В огромната си част тези деца не учат и тук. На много места пък те не могат да използват бонуси от социалната система, ако децата им не учат. - Така е, защото делегираните бюджети изкушават много директори и лесно дават свидетелства за завършен клас в долния етап. Така тези деца се водят формално, че учат, но и получават социални помощи. В повечето случаи обаче те са без перспектива в бъдеще. Трябва да се проследи какво става с нашите деца, които са извън границите на страната ни. Знам, че по-голямата част от тях не посещават училище, тъй като не знаят езика. Общо взето те научават езика от улицата, но нямат грамотността да постъпят в съответния клас. Затова апелирам, ако може да се изградят повече български училища, където има големи общности българи. Това са български граждани, които при свободното движение на работната сила, при настъпване на икономически сътресения ще се завърнат у нас. Така няма да могат да се впишат на пазара на труда и много скоро осигурителната ни система ще изгърми. - Предполагам. От 200 хиляди българи във Великобритания едва около 50 000 имат статут, който им позволява да останат там. Трябва да видим какво правим с тези деца, как ще се адаптират в училище, да имаме по-гъвкава система. Нека да има училища от типа „Втори шанс“, защото някои може да са на ниво начално образование. Добре е, че живеят в друга среда, запознават се с чужда култура, но образователните системи са различни. Затова трябва да вземем мерки отсега. Иначе след години това ще има отрицателен ефект върху качеството на работната сила в България, която и без това е достатъчно зле. - След случая в Сотиря трябва да ни светне лампата, че има райони в страната, които са класически тип гето. Те са абсолютно изключени от обществото, нямат представа за това как се живее с правила. Тези хора нямат ценностна система, не знаят, че отношенията се регулират чрез правила и закони. Не може другояче освен гето да бъде наречена общност, в която е имало жестоко престъпление срещу дете и след това да се върши същото нещо. Това показва, че си далеч от представата, че живееш с други, а се ръководиш от някакви моментни потребности. Няма никакво културно наслагване на инстинкта. Тези хора нямат представа, че за общността това поведение е неприемливо. И това не е само Сотиря. - Тя е човешки адаптивен механизъм, благодарение на който сме оцелели като вид. Но да бъдеш агресивен в 21-ви век, след толкова дълъг период на развитие на човешката цивилизация, е неприемливо. Това е белег, че в обществото има сериозни проблеми. Понякога става въпрос за ерозия на ценностите, когато някои смятат, че може да се живее против нормите на обществото. Ако случаят в Сотиря е примитивът от гетото, то Негован е социопатът от една цивилизована среда. - Не бих казал, защото за подобен тип хора това е типично. За тях човешкият живот не е ценност, те искат да господстват над някого. - Рецепта няма, но това не означава, че не трябва да използваме механизмите, чрез които агресията да бъде редуцирана. Като се започне от начина, по който се отнасяме с децата си, това, на което ги учим, и стигнем до генералната обществена превенция да се наказват извършителите на престъпления. И тук възниква въпросът дали наказваме подобни хора така, че ако има други с техните нагласи, да се откажат от намеренията си. - Нека се замислим върху едно - погледнете тези, които живеят с децата си, и другите, които са на хиляди километри от тях. Ще видите, че те прекарват еднакво време в дигиталното пространство и не се интересуват от контакта с родителите си. Независимо дали сме в съседната стая или на 3 часа полет от тях. Скайпът като начин на връзка изчезна, сега има нови социални мрежи. Но това не направи връзката между поколенията по-пряка. Сега се замести от други мрежи, където опасностите дори са повече. Там е джунгла от информация, за която децата няма как да бъдат подготвени. Роден е през 1958 г. Завършил е психология в СУ „Св. Климент Охридски” Специализирал е в Института по психология към Руската академия на педагогическите науки Член е на редица професионални организации - Дружеството на психолозите в България, Българската асоциация по приложна психология, Световната асоциация по фамилна терапия, на Постоянния комитет по психология на кризите и бедствията към Европейската федерация на психологическите асоциации Председател е на комисията по въпросите на децата, младежта и спорта в 42-рото НС", "date": "2019.09.04", "title": "Христо Монов: Очаквам след Брекзит много българи да се завърнат"}
{"url": "https://www.monitor.bg:443/bg/a/view/otkrivat-novata-sesija-na-parlamenta-dnes-174547", "text": "Днес се открива новата сесия на Народното събрание. В началото на заседанието президентът Румен Радев ще направи обръщение към народа и Народното събрание. Очакват се и изявления от парламентарните групи за новия политически сезон. Проектопрограмата на парламента за 4-5 септември, публикувана на страницата на Народното събрание, предвижда още прекратяване на пълномощията на народния представител от \"БСП за България\" от Враца Иван Генов, който във вторник е подал оставка. В проекта на дневен ред е второто четене на промени в Закона за измерванията, първото четене на изменения в Закона за електронните съобщения и Годишният доклад за младежта за 2018 г. На 5 септември се предвижда парламентът да разгледа ветото на президента върху промените в Закона за военното разузнаване. След това депутатите ще обсъдят на първо четене два законопроекта за изменение на Закона за лова и опазване на дивеча. В четвъртък от 11.00 часа е насрочен парламентарен контрол.", "date": "2019.09.04", "title": "Откриват новата сесия на парламента днес"}
{"url": "https://www.monitor.bg:443/bg/a/view/grisho-sbydna-poredna-mechta-pobedi-velikija-federer-174546", "text": "Мечтата е факт! Григор Димитров срази носителя на 20 титли от Големия шлем Роджър Федерер в паметен и епичен петсетов сблъсък - 3:6, 6:4, 3:6, 6:4, 6:2 за 3 часа и 10 минути игра, с което за първи път се класира на полуфиналите на US Open! Към края физическото състояние на Маестрото не бе оптимално, но той бе сериозно обезверен от непоколебимата игра на българина от основната линия и чудесните изпълнения на сервис в мача. За първи път Димитров сразява Федерер в осмия двубой помежду им, и то след като предишните двама опоненти на великия швейцарец в Ню Йорк бяха спечелили общо само девет гейма. Следващото препятствие пред Гришо на US Open е Данийл Медведев, който е най-добре представящият се тенисист през лятото. Григор зарадва всичките си български фенове, които не спяха в нощта на вторник срещу сряда, за да видят историческата му първа победа над Маестрото - единствения от \"Голямата четворка\", над когото той нямаше успех досега. US Open се оказва пък третият турнир от Големия шлем, в който Димитров стига до полуфиналите, като вече има 3 успеха и 2 поражения на четвъртфинална фаза в\"Шлема. Григор Димитров е най-ниско класираният (на старта на турнира) полуфиналист в Шлема от 11 години насам, когато на \"Уимбълдън\" Райнер Шютлер стигна предпоследната фаза като 94-и в света. Специално на US Open пък трябва да се върнем чак до 1991 година, за да съзрем по-ниско класиран полуфиналист - това е не кой да е, а легендата Джими Конърс, който по това време е извън топ 100 и е 39-годишен, като участва с \"уайлд кард\", пише sportal.bg. \"Отдавна не бях играл на този корт и първият сет бях нервен. Той сервираше много добре, но си казах, че трябва да остана в мача. Знаех, че се чувствам много добре физически и съм в добра форма. Успях да удрям добре трудните топки, бяха първите думи на Гришо на корта. - Може би след втория сет започнах да намирам ритъма си и усетих, че ако има дълги разигравания, ще имам шанс. Опитвах се да остана в разиграванията, да го накарам да стои колкото се може повече на корта. Накрая той със сигурност не беше 100%, но това е форматът 3 от 5 сета, всичко може да се случи.“ „Едно от най-трудните решения беше да решим да съм сам тук, а не с Агаси и Щепанек. Андре и Радек не са тук, но ние постоянно говорим и със сигурност ще бъдем заедно, засега всичко се развива добре. Беше трудно решение, но трябва да взимаш такива решения на корта и извън него. Играл съм два пъти с Медведев, той направи великолепно лято, знам играта му, утре ще е дълъг ден и ще трябва да се възстановя и да анализирам следващия опонент. Ето, че отново съм тук\", не сдържаше емоциите си Григор Димитров.", "date": "2019.09.04", "title": "Невероятен Григор взе мечтана победа над Федерер"}
{"url": "https://www.monitor.bg:443/bg/a/view/po-hladno-shte-e-dnes-na-mesta-i-s-dyjd-174548", "text": "В сряда времето ще бъде хладно, с максимални температури между 25-30 градуса. На места в низините в Южна България температурите ще достигнат 32-30 градуса. Облачността ще е променлива, по-значителна над планинските и североизточните райони. Там, на места, около и след обед ще превали. До края на деня вятърът из цялата страна ще се ориентира от североизток и ще е до умерен, съобщиха от НИМХ. Атмосферното налягане ще е малко по-ниско от средното за септември и още малко ще се понижи. Най-ниски температури се очакват за Шумен - между 16-25 градуса, а най-високи за Сандански - 17-32 градуса.", "date": "2019.09.04", "title": "По-хладно ще е днес, на места и с дъжд"}
{"url": "https://www.monitor.bg:443/bg/a/view/boris-djonsyn-s-porajenie-v-parlamenta-i-shte-poiska-predsrochni-izbori-174545", "text": "Депутати от различни партии в британския парламент, които се обявиха против Брекзит без споразумение, нанесоха тежко поражение на премиера Борис Джонсън късно снощи, за да се опитат да му попречат да изведе Великобритания от Европейския съюз без споразумение. Премиерът обяви, че още днес ще поиска свикване на предсрочни избори, вероятно на 14 октомври, предаде Ройтерс. Депутатите в Камарата на общините подкрепиха късно снощи с 328 гласа срещу 301 предложението, внесено от опозиционните партии и разбунтувалите консерватори, които незабавно бяха изключени от Консервативната партия. След снощното гласуване, повече от три години след като Обединеното кралство одобри с референдум излизане от Европейския съюз, проблемът с Брекзит е нерешен и сега остават възможни всички варианти - от Брекзит без споразумение до отпадане на Брекзит, отбелязва Ройтерс. Днес депутатите, които установиха контрол над дневния ред на парламента, ще се опитат да приемат закон, задължаващ Джонсън да поиска от ЕС отлагане на Брекзит до 31 януари, ако не постигне споразумение за излизане от ЕС, одобрено от парламента. \"Не искам избори, но ако депутатите гласуват в сряда да спрат преговорите и да наложат ново безсмислено отлагане на Брекзит, може би за години наред, това (изборите) ще бъде единственият начин да се реши този проблем\", каза Джонсън след снощното гласуване. Мога да потвърдя, че ще внесем предложение за това, добави той. Преди гласуването той заяви, че при никакви обстоятелства няма да приеме ново отлагане на Брекзит след 31 октомври. Вчера Джонсън загуби мнозинството си от един глас в парламента, след като депутат консерватор премина в групата на проевропейските Либерални демократи. Опонентите на Джонсън казаха, че искат да му попречат да си играе на руска рулетка със страна, която някога бе смятана за стълб на икономическата и политическата стабилност на Запада, посочва Ройтерс. Всичките 21 депутати консерватори, които гласуваха против правителството на премиера Борис Джонсън и подкрепиха предложението за установяване на контрол над работата на парламента, за да се опитат да блокират Брекзит без сделка, са изключени от партията. Това предаде Ройтерс, като се позова на цитирани от Би Би Си правителствени източници. В тази група са бившият финансов министър Филип Хамънд и Никълъс Соумс, внукът на бившия премиер Уинстън Чърчил, добавя Ройтерс. В евентуални предсрочни избори един срещу друг ще се изправят заклетият привърженик на Брекзит Борис Джонсън и ветеранът социалист Джереми Корбин, лидер на Лейбъристката партия. За свикване на предсрочни избори е необходимо мнозинство от две трети от 650-те депутати в Камарата на общините. Не е ясно дали опозиционните партии ще подкрепят предсрочни избори, отбелязва Ройтерс. Корбин отдавна настоява, че изборите са най-добрият начин за излизане от кризата. След снощното гласуване той е казал на Джонсън, че днес законопроектът за отлагане на Брекзит трябва да бъде обсъден в парламента преди да се прави опит за свикване на избори. Британският министър на финансите Саджид Джавид съобщи, че ще бъдат отпуснати допълнителни два милиарда лири за периода 2020-2021 г. за финансиране на подготовката за Брекзит. Така общата сума за Брекзит след референдума от 2016 г. ще възлезе на 8,3 милиарда лири. Допълнителните пари ще бъдат предназначени за полицията, граничните служби и пристанищата, посочва Франс прес.", "date": "2019.09.04", "title": "Борис Джонсън с поражение в парламента и ще поиска предсрочни избори"}
{"url": "https://www.monitor.bg:443/bg/a/view/sa-sht-i-es-zatopljat-otnoshenijata-174544", "text": "САЩ и ЕС затоплят отношенията по различни въпроси и Вашингтон очаква да работи добре с новото ръководство на съюза, стана ясно от изказването на посланика в ЕС Гордан Сонланд. Според Сондланд, държавният секретар на САЩ Майк Помпео е имал изключително успешни разговори с висши държавници от ЕС. Помпео се е срещнал с Урсула фон дер Лайен, с Жозеп Борел и с Шарл Мишел - тримата най-важни лидери в съюза.", "date": "2019.09.04", "title": "САЩ и ЕС затоплят отношенията"}
