{"url": "https://www.monitor.bg/bg/a/view/ikonomikata-na-sa-sht-s-po-goljamo-zabavjane-ot-ochakvanoto-prez-vtoroto-trimesechie-na-2019-g-174188", "text": "Американската икономика се разшири с по-бавен темп на растеж от очакваното. Той обаче е все още стабилен и донякъде подпомаган от засиленото търсене, което компенсира слабият износ и инвестиции. Министерството на търговията заяви днес, че БВП на страната е нараснал с около 2% за периода април-юни. Очакваният ръст беше 2.1%. За предходното тримесечие той е 3.1% Потребителските разходи, които представляват 2/3 от активността в икономиката на САЩ, продължиха да играят важна роля за страната. Тази мярка нарасна със стабилни темпове от 4.7% през второто тримесечие, най-бързото темпо от 2014 г. насам. Наложените от президента Доналд Тръмп тарифи на големи бизнес партньори обаче забавиха темпа на растеж повече от очакваното през вторите 3 месеца на годината. Търговският дефицит, който бе нестабилен за последната година, се разшири до 982.5 млрд. долара поради несигурен износ. \"Третото тримесечие би следвало да е по-малко несигурно, но перспективите за харченето на капитали се променят заради по-малкия размер на приходите и несигурността, предизвикана от търговската война\", коментира главният икономист в консултантска компания Иън Шепърдсън, цитиран от Business Insider. Ценовият индекс за потреблението, който е и основният показател за нивото на инфлацията, нарасна с 2.2% между април-юни, което е една идея по-малко от очакваното. За първото тримесечие повишението е 0.4%. Днешните резултати намалиха шансовете на Белия дом да достигне целевите нива на растеж за годината. Съветът на икономическите консултанти прогнозира отпечатък от над 3% за 2019 г., което е много над очакванията на Федералния резерв и други независими експерти. Централната банка намали лихвите си с 1/3 през юли. С голямото харчене на потребителите и исторически затегнат пазар на труд, шефът на ФЕД Джей Пауел предупреди миналата седмица, че той не е готов да намали темпото, както Белият дом изисква от него. Президентът на САЩ накара банките да намали цената на кредитите с 1% - мярка, която обикновено би се взела, ако е налице спад.", "date": "2019.08.29", "title": "Икономиката на САЩ с по-голямо забавяне от очакваното през второто тримесечие на 2019 г."}
{"url": "https://www.monitor.bg/bg/a/view/plushenoto-kuchence-s-otkysnat-ezik-174190", "text": "Влиза в един дом търговски агент и започва да рекламира нов продукт: „Знаете ли, с килима може да се случи какво ли не“ и излива върху него мастило. Домакинята се хваща за главата. „Но сега, с нашия нов продукт килимът няма да ви вълнува вече“, бодро казва агентът. „Нов препарат срещу петна ли?“, с надежда пита тя. „Не, ново успокоително“, отвръща агентът. Комисията за защита на потребителите иска с промяна в закона да създаде своя структура за реален контрол върху нелоялни практики и измами спрямо потребителите. Много добре. Винаги трябва да има контрол по това направление, защото мушенгиите в сферата на търговията и услугите са безкрайни. Обаче все пак трябва да се отбележи, че увеличаването на броя на контролните органи с още един не е гаранция, че самите агенти на комисията няма да влязат в нерегламентирани договорки. Не мога да не си го помисля, като гледам как например, контрольори по безопасността на храните влизат в схеми за искане и получаване на рушвет или т.нар. „такса спокойствие“. А и не само те. Иначе контролни органи у нас колкото искаш. Като се създаде отдел 007 в Комисията за защита на потребителите, търговците и бизнесмените може да поискат да има кой да ги защитава срещу клиенти, които буквално им се качват на главите. Например, туристическият бизнес е вдигнал ръце от чужденци, които се чудят за какво да искат обезщетение, след като са приключили с почивките си у нас, особено по Черноморието. Кой да защити хотелиерите, а? В едно градче отишъл богат турист. Оставил авансово 100 долара на собственика на хотела и се качил да разгледа стаите в хотела. Собственикът на хотела, без да чака и миг, изтичал при месаря и си върнал дълга. Месарят пък веднага отишъл при фермера, който му доставял месото. На свой ред фермерът си върнал дълга в автосервиза. Собственикът на автосервиза отишъл в местния магазин и изплатил дълга за закупени продукти. Продавачът изтичал при местното момиче за \"компания\", на което дължал пари за ползвани услуги, а момичето веднага се изстреляло при собственика на хотела да му даде парите за ползване на стаи с клиентите. В този момент туристът слязъл в лобито и казал, че не си е намерил подходяща стая, взел си 100-те долара и си заминал. Никой нищо не получил, но цялото градче сега живее без дългове и гледа с оптимизъм в бъдещето. Спомням си, че по времето на социализма имаше само едно ОТКК – отделът за контрол по качеството и повече от това не трябваше. Като се удареше печатът му някъде върху нещо, край. Със сигурност можеше да се гарантира, че всичко е наред. Шофьорите на таксита не смееха много да помпат километража, а търговците удряха кантара със страх от сурови наказания, ако ги пипнат инспекторите. Не, че тъгувам за социализма. Сега всеки може всичко. Тук се сещам за следния виц. „Жена влиза в магазин за платове: Търся червен плат, ама да е много готин. Продавачът: Имам, имам - разгъва един топ червен плат - Този е супер, френски, много модерен и скъп. А, не! Не точно такова червено, искам по-наситено! Ама, разбира се... ето този - разгъва друг топ плат - Този е американски, също много модерен и скъп. Абе, този цвят е хубав ама, няма ли някой по-грапав. Имам, имам - разгъва трети топ плат - специално за вас, от Индия. Продавачът разгъва около 20 топа плат, докато клиентката не възкликва: Ето това е! Точно това ми трябва! Продавачът: Колко ще вземете? Жената: Ами не знам колко, но ще ви обясня. Значи, купих на сина си едно плюшено кученце, а той, палавника, да вземе да му откъсне езика“.", "date": "2019.08.29", "title": "Плюшеното кученце с откъснат език "}
{"url": "https://www.monitor.bg/bg/a/view/pravjat-specagencija-sreshtu-dvojnija-standart-174191", "text": "Комисията за защита на потребителите (КЗП) ще се превърне в спецагенция от началото на 2020 г. Инспекторите на регулатора ще имат повече правомощия да разследват потенциални нарушения и да се борят с нелоялни търговски практики като двойния стандарт при продуктите, подвеждащи реклами или опасни стоки. Промените са заложени в изменения на Закона за защита на потребителите, публикувани за обществено обсъждане. Комисията ще може да закупува стоки, за които се смята, че се продават с различно съдържание под една и съща марка у нас и в други държави от Европейския съюз (ЕС). И в момента регулаторът прави покупки под прикрита самоличност или чрез т.нар. тайни клиенти. Но вече ако има съмнение, че указаното съдържание на етикетите се различава от реалните съставки в продукти като шоколад, напитки или други. С промените ще бъдат въведени изискванията на два европейски регламента (виж карето). Регулаторът ще отговаря в случай на трансгранични нарушения като заблуждаващи реклами или нелоялни търговски практики в Европейския съюз. Пример е таргетиране на български потребители със заблуждаващи реклами или нелоялни търговски практики от чужбина. Родните потребители ще се обръщат към регулатора ни, който ще търси съдействие от органа, откъдето търговецът рекламира. „Тези случаи са по-рядко срещани“, обясни пред „Монитор“ Емил Алексиев, началник-отдел „Политика за потребителите“ в икономическото министерство. които засягат най-малко две трети от държавите - членки на ЕС. Тук става дума за нарушения на социални мрежи, като Фейсбук, или превозвачи като „Райънеър“. Регулаторите от страните от ЕС ще имат едни и същи по-големи правомощия, за да разследват нарушенията на големи търговци на своя територия, и ще предприемат съвместни действия“, добавя той. Според предлаганите промени органите ще имат достъп до повече информация, която ще могат да изземват под всякакъв вид, като това включва данни от банковата карта и движенията по нея, разкриване на търговска и професионална тайна. При проверките служителите на комисията ще могат да влизат във всички помещения на търговците (парцели или превозни средства, свързани с търговска или стопанска дейност, занаят или професия), или да поискат от други публични органи да го направят, за да бъдат данни или документи. При инспекция ще може и да се конфискуват данни или документи за необходимия срок за проверката, както и да се изискват обяснения от търговците или от служителите им. Органите ще могат да издават заповеди за установени нарушения и да информират засегнатите потребители, а освен това вече ще могат да премахват, блокират или ограничават достъпа до онлайн съдържание, като предупреждават гражданите за нарушението (виж карето). Нова електронна система ще обслужва компетентните органи на държавите - членки на ЕС, ЕК и единните служби, като чрез нея една страна ще предупреждава друга за нарушения, които биха могли да повлияят на втората. в сдружения, които да информират КЗП за открити нарушения. Регулаторът ще бъде единна служба за връзка, ще обменя информация с компетентните органи и ще координира тяхната дейност във връзка с упражняваните от тях правомощия за разследване и за прилагане на законодателство на потребителите. Съдействие на КЗП ще трябва да оказват Комисията за регулиране на съобщенията, Комисията за защита на конкуренцията и Главна дирекция „Гражданска въздухоплавателна администрация“. Освен това тук влизат изпълнителните агенции по лекарствата, железопътната, автомобилната и морската агенция, както и Съветът за електронни медии, националната банка и туристическото министерство. В комисията ще бъдат назначени още 10 експерти, което ще струва на държавата над 720 000 лева за следващите две години. В сумата освен заплати и осигуровки са включени и разходи за командировки, офис оборудване и др. Реклами, които нарушават европейското и националното законодателство, ще може да бъдат сваляни от интернет. Става дума за заблуждаващи реклами и нелоялни търговски практики. Комисията за защита на потребителите ще може да премахва съдържание или да ограничи достъпа онлайн до съдържанието. Доставчиците на хостинг услуги също ще трябва да се съобразяват с разпореждането да премахват, блокират или ограничат достъпа до онлайн съдържание, регистраторите на домейни да заличават пълното име на домейни и след като бъде преустановено нарушението, да разрешават отново да бъде регистриран домейнът. Проектът цели да отговори на новите изисквания на Регламент (ЕС) 2017/2394 и Регламент 2017/1128 на Европейския парламент и на съвета. Първият се отнася за сътрудничеството между комисиите в страните членки, като той отменя Регламент (ЕО) №2006/2004. Документът от 2017 г. отговаря за прилагането на законите за защита на потребителите на Стария континент, като цели по-добра координация и екипна работа в случаи на трансгранична търговия и нарушения на законодателството. Той задължава всяка страна сама да определи кои органи ще пазят законите и предвижда създаването на единна служба за връзка, която да координира техните действия. Регламент (ЕС) 2017/1128 отговаря за трансграничната преносимост на онлайн съдържание в рамките на вътрешния пазар.", "date": "2019.08.29", "title": "Правят спецагенция срещу двойния стандарт"}
{"url": "https://www.monitor.bg/bg/a/view/sorentino-nadigna-zavesata-na-novija-papa-vij-pyrvi-trejlyr-174189", "text": "Носителят на „Оскар“ Паоло Сорентино ще възкреси най-накрая своя папа с ексклузивната премиера на продължението „Новият папа“ на кинофестивала във Венеция тази неделя. Три години след като именитият италианец пренаписа историята на кинофорума и направи премиерата на първия сезон - „Младият папа“, в рамките му, което превърна поредицата в първата телевизионна продукция във Венеция, той се завръща отново там за да покаже нови две серии от религиозното си приключение. От оскъдната информация до момента е ясно едно – сериите ще са девет, а героят на Джуд Лоу може да не е съвсем умрял, както ни се стори на финала през 2016-та. Дни преди отбраната публика на фестивала първа да види творението на Сорентино, излезе трейлър на „Новият папа“, който е не по-малко интригуващ от това, което видяхме в Сезон 1. В него Джуд Лоу се разхожда по буквално искрящобял бански-слип по плажа сред млади момичета, а паралелно новото попълнение в каста - Джон Малкович вече е облякъл папските одежди и крачи из Ватикана. Поредицата е дело на колаборация между Sky, HBO и италианския Canal Plus. Списание „Варайъти“ успя да направи кратко интервю с режисьора, в което той разкрива подробности за това, което ни чака. - Проста. Идеята е да се върнем в самия край на първи сезон. Папата, изигран от Джуд Лоу, изпада в кома, която от научна гледна точка е необратима и може да завърши само със смърт. Затова църквата трябва да избере нов папа, който е изигран от Джон Малкович. Но в територията, която работим причините отстъпват на духовната мистерия и Бог, комата на Лоу може да се окаже не толкова необратима. Може да има някои неочаквани обрати, така че двамата папи да съществуват едновременно в последващите епизоди. - Различно е от реалната ситуация, в която имаме папа, който сам се е отказал – Бенедикт. Тук имаме папа, изигран от Малкович (Йоан Павел III), и друг, който се връща от предполагаемо необратима кома, което може да се смята за чудо. За един милиард католици това пробуждане може да бъде видяно и като възкръсване, което в измислената история, която разказваме съвсем възможно е да доведе до непредвидими последствия.  - Докато първи сезон имаше духовно измерение и в същото време представяхме основните герои, този път можем да се фокусираме повече на случките. Така имаме повече от случващото се към момента – има постоянен поток от събития, в частност потенциални форми на идеологически фанатизъм, който може да има негативно отражение върху църквата. - Дойде ми на гости в къщата ми в провинцията и след като изкарахме известно време заедно започнах да оформям в главата си този образ на папа, който ми подсказваше интуицията за Малкович. Перфектен е за тази роля, защото е толкова мистериозен, колкото и Ватикана, но има онази вродена елегантност, която веднага поисках да хвана. - Забавното е, че Джон е американец, но играе папа от британски произход, а Джуд е британец, а играе папа от американски произход. Колкото до взаимодействието помежду им – изглежда, че винаги се забавляват като са заедно. Забавляват се и да играят заедно, както често се случва между актьори от висок калибър.", "date": "2019.08.29", "title": "Сорентино надигна завесата на „Новия папа“. ВИЖ ПЪРВИ ТРЕЙЛЪР!"}
{"url": "https://www.monitor.bg/bg/a/view/tihomir-ivanov-s-izravnen-rekord-i-treto-mjasto-na-finala-v-curih-174194", "text": "Тихомир Иванов се представи по отличен начин във финала в скока на височина на Диамантената лига в Цюрих. Световният университетски шампион от Неапол 2019 завърши на трето място с изравнен личен рекорд за сезона от 230 см. Възпитаникът на Георги Гетов се справи с тази височина от трети опит. На 232 см Иванов направи хубав трети опит, но все пак не успя да преодолее височината. Преди това българинът премина от раз 216 см, 220с м, на 224 см имаше трудности и скочи от третия път. На 227 см се справи от раз. За втори път през сезона Иванов преодоля гросмайсторската граница от 230 см. Първият път беше на Универсиадата в Неапол, където спечели златото със същия резултат. Миналогодишният носител на диамантения трофей Брандън Старк (Австралия) също преодоля 230 см, но се нареди втори, защото се справи с височината от първи опит. Победител в надпреварата в скока на височина и носител на диамантения трофей стана украинецът Андрий Проценко с 232 см, който е носител на бронзов медал от световното първенство в зала в Сопот през 2014 г., сребърен европейски медалист на открито от Цюрих 2014 и в зала от Глазгоу 2019, припомня sportal.bg. Следващото състезание на Тихомир Иванов е на Балканиадата в Правец, като скокът на височина при мъжете е в понеделник от 18.00 часа.", "date": "2019.08.29", "title": "Тихомир Иванов с изравнен рекорд и трето място на финала в Цюрих"}
{"url": "https://www.monitor.bg/bg/a/view/chastni-detektivi-razplitat-misterii-v-nov-sezon-174131", "text": "Сериалът „Частни детективи“ ще се разгърне пред българските зрители с трети сезон по FOX Crime. Датата е 3 септември, а часът – 22. Поредицата се върти около бившия професионален спортист Мат Шейд, който безвъзвратно променя живота си, когато решава да формира разследващ тандем с напористата Анджи Евърет – частен детектив. Шейд гледа на работата с Анджи като възможност да се избави от небезпроблемното си минало. Покрай нея той се научава как да действа бързо, да разчита хората веднага и да предвижда следващите им ходове. Докато работи с Анджи, Шейд усеща фантастичен прилив на адреналин и осъзнава, че си е намерил точното място и че уменията му са наистина оценени. В главните роли влизат Джейсън Прийстли (Мат Шейд) и Синди Сампсън (Анджи Евърет) . Актьорският състав включва още Джордин Негри, Бари Флатман и Кле Бенет.", "date": "2019.08.29", "title": "\"Частни детективи“ разплитат мистерии в нов сезон"}
{"url": "https://www.monitor.bg/bg/a/view/5-bona-akt-na-shofiora-na-kamion-razljal-maslo-na-stochna-gara-174192", "text": "Столичният инспекторат състави акт за извършено административно нарушение на шофьора на товарния автомобил от който се разля масло върху пътните платна на ул. „Резбарска” и бул. „Данаил Николаев“ . Това съобщиха от Столичния инспекторат вчера. Нарушението е по чл. 71, т. 23 от Наредбата за управление на отпадъците и поддържане и опазване на чистотата на територията на Столична община, приета от Столичния общински съвет. Наказанието е глоба в размер до 5000 лв. за физически лица. На фирмата, собственик на товарния автомобил ще бъде изпратена покана за съставяне на акт за установяване на административно нарушение. Столичната община и фирмите изпълнители по дейност \"Чистота\" са извършили обработка на уличните платна за почистване на разлива, замърсената площ е измита с подходящи препарати.", "date": "2019.08.29", "title": "5 бона акт на шофьора на  камион, разлял масло на Сточна гара"}
{"url": "https://www.monitor.bg/bg/a/view/real-madrid-sreshtu-psj-barsa-oglavi-grupata-na-smyrtta-v-sh-l-174193", "text": "Станаха ясни осемте групи в Шампионската лига през този сезон. Рекордьорът по титли \"Реал\" (Мадрид) попадна в група \"А\" заедно с \"Пари Сен Жермен\", \"Брюж\" и \"Галатасарай\". Нагледно най-тежката група е \"F\", където се събраха \"Барселона\", \"Борусия\" (Дортмунд), \"Интер\" и \"Славия\" (Прага).  Група А 1. Пари Сен Жермен 2. Реал Мадрид 3. Брюж 4. Галатасарай Група В 1. Байерн (Мюнхен) 2. Тотнъм 3. Олимпиакос 4. Цървена звезда Група С 1. Манчестър Сити 2. Шахтьор (Донецк) 3. Динамо (Загреб) 4. Аталанта Група D 1. Ювентус 2. Атлетико Мадрид 3. Байер (Леверкузен) 4. Локомотив (Москва) Група Е 1. Ливърпул 2. Наполи 3. Залцбург 4. Генк Група F 1. Барселона 2. Борусия (Дортмунд) 3. Интер 4. Славия (Прага) Група G 1. Зенит 2. Бенфика 3. Лион 4. Лайпциг Група Н 1. Челси 2. Аякс 3. Валенсия 4. Лил", "date": "2019.08.29", "title": "\"Реал\" (Мадрид) срещу ПСЖ, \"Барса\" оглави групатa на \"смъртта\" в ШЛ"}
{"url": "https://www.monitor.bg/bg/a/view/ludogorec-ocelja-v-slovenija-i-e-v-grupite-na-liga-evropa-174195", "text": "\"Лудогорец\" се класира за четвърти път в историята си за груповата фаза на Лига Европа. \"Орлите\" отстраниха словенския \"Марибор\" в плейофите на надпреварата, след като завършиха 2:2 при гостуването на стадион \"Лютский върт\". Първата среща в България бе приклчила 0:0 и така с головете си на чужд терен разградчани отново са в групите.  Мачът започна отлично за играчите на Станислав Генчев и на почивката те водеха с 2:0 след попадения на Марселиньо и Клаудиу Кешерю. През втората част обаче подцениха съперника и позволиха да им бъдат отбелязани две попадения. Последните минути на срещата бяха доста драматични, но до пълен обрат не се стигна. МАРИБОР - ЛУДОГОРЕЦ 2:2 0:1 Марселиньо (17) 0:2 Кешерю (26-д) 1:2 Таварес (65) 2:2 Ванцаш Пожег (71) Марибор: 13. Пирич, 22. Милец, 31. Ивкович, 55. Перичич, 28. Вилер, 5. Връховец, 8. Крету, 27. Мешанович, 7. Кронаватер, 77. Пошек, 11. Захович  Лудогорец: 23. Илиев, 3. Недялков, 90. Форстър, 30. Моци, 4. Сисиньо, 25. Баджи, 12. Анисе, 17. Жоржиньо, 84. Марселиньо, 88. Вандерсон, 28. Кешерю", "date": "2019.08.29", "title": "\"Лудогорец\" оцеля в Словения и е в групите на Лига Европа"}
{"url": "https://www.monitor.bg/bg/a/view/tyrsim-nesravnimijat-vkus-na-doma-174130", "text": "Какъв е „Несравнимият вкус на дома“? Отговор на този въпрос в едноименната поредица ще търси майстор-готвачът на италианската кухня Джино Д’Акампо. Кулинарният гуру се заема със задачата да докаже, че домашното готвене може да победи това в ресторантите в едно кулинарно предизвикателство. Докато Джино търси идеалната домашно приготвена храна, той предизвиква три семейства да пресъздадат своите любими рецепти в професионална ресторантска кухня. Дръзкият характер на Джино бързо се проявява, когато той трябва да работи с майките и бабите, за да адаптират техните скъпоценни рецепти така, че да могат бъдат предлагани в ресторант. Семейната чест е застрашена, когато всеки се състезава да включи своето любимо семейно ястие в менюто на ресторант за един месец. Изпълнената със забавление кулинарна поредица ще стартира на 3 септември от 17 ч. по 24Kitchen и ще се излъчва всеки ден.", "date": "2019.08.29", "title": "Търсим „Несравнимият вкус на дома“"}
{"url": "https://www.monitor.bg:443/bg/a/view/rukolata-izdyrja-na-mraz-no-ne-obicha-sjanka-173770", "text": "Руколата е перфектна за отглеждане в края на лятото. Тя е листен зеленчук с богати хранителни, здравословни и диетични качества. Има свеж аромат и леко горчив вкус. Богата на витамините А, С и К, минералите калций, калий, натрий, фосфор и магнезий, органични киселини и етерични масла. Нетипично за листен зеленчук, руколата съдържа голямо количество омега-3 мастни киселини. Тонизира организма и се бори успешно с умората. Намалява нивото на кръвната захар, помага при анемия, кожни и възпалителни заболявания. Подобрява обмяната на веществата и помага при отслабване.     От древността е известна като силен афродизиак. Мразоустойчиво и бързо развиващо се растение. Най-добри места за засяване са тези, където преди това са отглеждани боб, картофи или тиквички. Ако има прогнози за нощни студове, руколата може да се покрива с половинки пластмасови бутилки, като по този начин се счита, че растенията могат да издържат на температури до -7 °С. Руколата се нуждае от обилно поливане, не обича дебела сянка. Руколата спада към културите на късия ден. Тя обича по-хладно време с температури до около 25ºС. На открито може да се отглежда  от края на март до края на октомври, а в оранжерии – целогодишно, благодарение на късия вегетационен период. Според новите изследвания в страната може да се прави презасяване през втората половина на август, като втора култура. Руколата е добър предшественик на тиква, картофи, фасул и др . Отглеждането й като монокултура не е за предпочитане поради възможността за намножаване на паразити.  Неподходящи предшественици за руколата са фасул, моркови, култури от сем. тиквови и сем. картофови. Добри резултати са постигнати при отглеждането на домати, пипер, краставички и тиквички след рукола. Може да се сее директно на открито място или да се отгледа разсад.     Необходима е оран на 30-35см, последвана от дискуване. Понякога  почвената обработка оставя полето с високи лехи, широки между 1 и 3 метра, върху които се разпръсват семената или се засажда предварително отгледан разсад. Желателно е сеитбата да се извършва на етапи, през 14-20 дни, за да има ритмичност в предлагането на пазара. За 100 м2 са необходими 40 г семена, а за 1 декар около 500 г. Сеитбата е на дълбочина около 1 см, по схеми 15-20/3-5 см, 20/20 см, 30-40/8-10 см и 30-40/10-15 см. Оптималната температура за прорастване на семената е 16°С. При оптимална влажност на почвата семената поникват от 3 до 5 дни след сеитбата. Във фаза 2-ри - 3-ти лист растенията се прореждат на указаната по-горе гъстота.   Относно избора на почва за отглеждане на рукола няма специални препоръки, достатъчно е тя да бъде богата на хранителни вещества, рохкава и добре хидратирана, за да се получат крехки, едри и приятни на вкус листа. Отглеждането на разсад е предпочитано когато се отглежда в края на лятото за реколтиране в началото на есента.      Грижа за руколата по време на растеж е приблизително същата като за салата или спанак - редовно поливане, плевене и разрохване. Въпреки, че руколата се слави като сухоустойчива култура, редовното поливане значително увеличава количеството и качеството на добива. Както повечето листни зеленчуци видовете рукола могат да страдат от намножаването на гъбни фитопатогени от родовете Pitiumspp, Fusariumspp., Sclerotiniaspp. и други. През лятото на открито руколата се развива напълно за около четири седмици, а при зимно отглеждане в оранжерии за около 5 седмици. Не бива да се допуска образуване на цветоносно стъбло, тогава листата загрубяват и горчивината и пикантният вкус се засилват. Реколтира се, като се изрязват първо най-външните листа, и то от основата, когато достигнат дължина 10-15 см.     Руколата е бързо развиващо се растение и колкото повече листа берете, толкова повече нови то ще дава. Набраните листа се съхраняват в хладилници при температура от 0-15ºС и влажност 95%. Не трябва да се замразяват. Младите листенца, с лекия си аромат на орехи и горчица, са особено вкусни и нежни. Предпочитания се дават на сортовете „Рококо” и „Пасианс”.  ", "date": "2019.08.29", "title": "Руколата издържа на мраз, но не обича сянка"}
{"url": "https://www.monitor.bg:443/bg/a/view/na-mestnija-vot-do-160-lv-nadnica-za-chlenovete-na-sik-174183", "text": "До 160 лв. надница ще могат да си докарат членовете на Секционните избирателни комисии (СИК) на местния вот, който ще се проведе на 27 октомври, стана ясно в четвъртък. ЦИК е приела две решения касаещи актуализацията на възнагражденията им, обяви говорителят на комисията Александър Андреев. Беше предвидено възможността те да бъдат диференцирани спрямо участието им в изборния процес. Те ще получат достойно заплащане за труда им в изборния ден и в деня след вота. Председателите на СИК ще получат на първия тур по 100 лв., зам.-председателите и секретарите по 90 лв., а редовите членове по 80 лв. На втория тур пък ще се дават съответно надници в размер на 65 лв., 60 лв. и 50 лв. Ако председател, зам.-председател, секретар или редови член на дадена комисия са участвали в обучението за вота пък ще получават допълнително по 10 лв. Членовете на СИК, които ще предават изборните книжа на Общинските избирателни комиси и след това в общината пък ще прибират бонус от 25 лв. в случаите до 350 секции, при 350-1000 секции по 35 лв., а в София, където има по над 1000 секции по 50 лв., поясни Андреев. От ЦИК лансираха още преди два месеца идеята си за стимулиране на работата на СИК чрез увеличение на възнагражденията на членовете им, които получавали по 54 лв. на евровота през май. Преди няколко дни пък стана ясно, че до 1400 лв. ще достигнат надниците в Общинските избирателни комисии за местния вот, като минимумът ще бъде приблизително 1000 лв. По думите на Андреев на местните избори през 2011 година възнагражденията на председател, зам.-председател и секретар и членове на СИК са били съответно 62 лв., 58 лв. и 50 лв., а през 2015 година-64 лв., 58 лв. и 48 лв., като при предаването на книжата са давани допълнително по 20 лв. Андреев съобщи също така, че регистрацията на партиите и коалициите в ЦИК за участие в изборите ще стартира в 9 часа на 2 септември и ще приключи на 11 септември. Въпросът за уседналостта е съществен за тези избори. За да може един избирател да гласува или гражданин да се регистрира като кандидат, е необходимо да е живял не по-малко от шест месеца преди датата на изборите в даденото населено място – от 26 април 2019 година, да има постоянен и настоящ адрес на територията на Република България и постоянен или настоящ адрес на даденото населено място, където ще гласува или ще се кандидатира. ЦИК прие нарочно решение в тази посока, каза още Андреев.", "date": "2019.08.29", "title": "На местния вот: До 160 лв. надница за членовете на СИК"}
{"url": "https://www.monitor.bg:443/bg/a/view/avarija-s-kisloroda-na-mks-174177", "text": "Аварийната сигнализация се включи на Международната космическа станция (МКС), но опасност за екипажа няма. \"Включи се аварийната сигнализация, екипажът анализира ситуацията и предприе необходимите мерки. Обстановката на МКС сега е нормална, никаква заплаха за безопасността на станцията и екипажа няма\" - заявиха от Роскосмос, без да уточняват причината за аварийния сигнал. На МКС сега работят руснаците Алексей Овчинин и Александър Скворцов, американците Ник Хейг, Андрю Морган и Кристина Кук и италианецът Лука Пармитано. С МКС се скачи и пилотираният кораб \"Союз МС-14\".", "date": "2019.08.29", "title": "Авария с кислорода на МКС"}
{"url": "https://www.monitor.bg:443/bg/a/view/150-bona-garancija-za-svobodata-na-rajonen-kmet-v-plovdiv-174187", "text": "150 000 лв. парична гаранция определи Апелативният специализиран съд за свободата на кмета на пловдивския район \"Северен\" Ральо Ралев. Това съобщи БНР. С решението си съдът промени решението на предходната инстанция, която му бе определила гаранция от 3 000 лв. Ральо Ралев ще може да напусне ареста след внасянето на тази сума. Ралев бе задържан на 30 май след сигнал за корупция от строителен предприемач и после - обвинен в търговия с влияние.Заседанието във вторник  бе отложено заради пропуски в документацията, след като се оказа, че в представените от прокуратурата документи за здравословното състояние на Ралев липсват лекарските заключения. Защитата на кмета алармира, че здравето му трайно се влошава и той е отслабнал с над 15 кг в ареста.", "date": "2019.08.29", "title": "150 бона гаранция за свободата на районен кмет в Пловдив"}
{"url": "https://www.monitor.bg:443/bg/a/view/sprjagat-anja-pencheva-za-rolja-v-otkradnat-jivot-174167", "text": "Аня Пенчева е поредното известно име, което най-вероятно ще се присъедини към осмия сезон на най-успешната медицинска поредица у нас „Откраднат живот“. В това се усъмниха най-заклетите фенове на сериала, след като започна да циркулира снимка на звездата от Народния с колежката й Марта Вачкова, която е неизменно присъствие в епизодите. Двете са се запечатали на декора на екранната болница „Св. Анастасия“, като Марта, в ролята на старша сестра Жекова, дори е в работните си одежди. Тръгна и слух, че Пенчева е склонила да се завърне на малкия екран за пръв път след сериала „Хотел „България“, защото медицинската драма бил любим на майка й и сестра й. Все още обаче не е ясно каква роля е поела, като фен базата на поредицата прогнозира, че ще е само епизодична.", "date": "2019.08.29", "title": "Спрягат Аня Пенчева за роля в „Откраднат живот“"}
{"url": "https://www.monitor.bg:443/bg/a/view/nik-djonas-pusna-svoja-tekila-174170", "text": "Любимецът на тийн поколението Ник Джонас от групата Jonas Brothers, пусна своя собствена марка текила, която се казва Villa One. Певец, актьор, модел и съпруг на боливудската звезда Приянка Чопра, се е хвърлил в непознатото начинание заедно с модния гуру Джон Варватос. Според списание „Билборд“, двамата се вдъхновили да се захванат с текила от общото им пътуване в Мексико миналата година. За феновете обаче едва ли е изненадващо, че любимецът им се впуска точно в бизнеса с текила, тъй като певецът неведнъж е засвидетелствал публично страстта си към напитката.  Текилата на Ник Джонас и Джон Варватос ще се появи на пазара в САЩ през септември и ще се предлага в три разновидности - сребърна, отлежала и стара.", "date": "2019.08.29", "title": "Ник Джонас пусна своя текила"}
{"url": "https://www.monitor.bg:443/bg/a/view/bivolyt-chobanov-se-skri-zad-reporterite-za-razpita-za-nap-174178", "text": "„Биволът“ Атанас Чобанов прибегна до обичайния си прийом в опит да избяга от разпит за връзките му с „ТАД груп“, чиито шефове са обвинени за хакерската атака срещу НАП. В отчаян опит да се спаси от разследващите псевдожурналистът активира старите си дружки от НПО-то „Репортери без граници“. В четвъртък от организацията излязоха с недопустимо по закон искане френските власти да откажат разпита на Чобанов. Преди близо месец спецпрокуратурата издаде европейска заповед за разследване на територията на Франция по казуса „ТАД груп“. В рамките на разследването трябва да бъде разпитан главният редактор на сайта „Биволъ“ Атанас Чобанов по досъдебното производство срещу служители на „ТАД груп“ във връзка с факти, относими по предмета на доказване. Самият Чобанов явно обаче се страхува истински от разпита (който трябва да бъде проведен от френските власти – б.р.) и най-вече от собственото си участие в аферата „НАП“, защото от близо месец се пробва да финтира правосъдието. Отначало той обяви, че е в отпуск в Европа, но явно с наближаването на есента „биволът“ е осъзнал, че няма как да продължи играта на криеница и затова се е обърнал за помощ към Репортерите. Те от своя страна излизат с искане, което е в разрез с европейското законодателство – Чобанов да бъде поставен над закона и така да отърве разпита. Дори се опитват да пробутат абсурдната теза, че ако даде показания, това би нарушило човешките му права. Организацията обаче тактично пропуска да спомене факта, че всеки гражданин е длъжен да съдейства на държавните органи при разследване на престъпление. Явно обаче Чобанов има какво да крие и затова предпочита да ползва НПО-то за щит, вместо да даде обяснения за участието му в аферата, засегнала данните на 5 млн. българи. Последните според Репортерите явно нямат човешки права, защото организацията не се вълнува от законовото им право да бъдат овъзмездени за престъплението, извършено срещу тях. От избухването на аферата с източените данни от системата на НАП до сега прокуратурата пусна информация, подкрепена със записи, за дейността на шефовете и хакера от „ТАД Груп“. От тях, както и от изявленията на зам. главния прокурор Иван Гешев стана ясно също, че компанията е работила в изключителна близост и за интересите на т.нар. разследващ сайт с връзки с кремълската пропаганда „Биволъ“. На един от декриптираните компютри на Бойков е открита и папка „търсене за бивол“, а според разследващи компанията е работела със сайта и с кръга „Капитал“ на Иво Прокопиев за събирането на предизборни компромати.", "date": "2019.08.29", "title": "„Биволът“ Чобанов се скри зад  Репортерите за разпита за НАП"}
{"url": "https://www.monitor.bg:443/bg/a/view/meril-strijp-razsledva-dosietata-ot-panama-vyv-film-video-174184", "text": "Голямата актриса Мерил Стрийп се завръща на големия екран! Повод за това й дава лентата Laundromat (в букв. превод – пералня), в чийто фокус попада скандала „Досиетата от Панама“. Героинята й е сред малкото нереални персонажи в заглавието, режисирано от Стивън Содърбърг („Бандата на Оушън“). В Laundromat Стрийп е вдовица, заела се със задачата да разследва застрахователна измама, която в крайна сметка я отвежда до разкриването на истинските дела на фирмата и нейните връзки с властимащите. Въпреки че реално измамата е разгадана от журналисти, режисьорът е категоричен, че иска да видоизмени историята за филма си с цел да постигне елемент на изненада. Стрийп не е единственото име от А-листата на Холивуд, което ще разпознаем в Laundromat. Гари Олдман и Антонио Бандерас ще затегнат вратовръзките на партньорите Юрген Мосак и Рамон Фонсека, чиято панамска адвокатска кантора продава анонимни офшорни компании по света. На големия екран ще видим още Шарън Стоун, Дейвид Шуимър и Матиас Шьонертс. Премиерата на Laundromat ще се състои още утре в рамките на филмовия фестивал във Венеция. В отбрани кина и в платформата на Netflix пък заглавието ще се завърти от есента.", "date": "2019.08.29", "title": "Мерил Стрийп разследва „Досиетата от Панама“ във филм (ВИДЕО)"}
{"url": "https://www.monitor.bg:443/bg/a/view/volejbolistkite-se-preboriha-za-1-8-final-na-evropejskoto-174186", "text": "Волейболистките на България се класираха за 1/8-финалите на европейското първенство, където ще срещнат отбора на Азербайджан. В решителния мач за влизане в елиминациите момичетата на Иван Петков победиха по категоричен начин Финландия с 3:0 (14, 21, 19) и завършиха на трето място в Група А с две победи, 3 загуби и 7 точки. Така нашите изместиха Гърция, която също има 2 успеха и 3 поражения, но е с 6 точки в актива си. На 1/8-финалите на 1 септември в Будапеща българките ще играят с тима на Азербайджан, който завърши втори в Група С с 4 победи и само една загуба и актив от 10 точки. В последния си мач от първата фаза българките превъзхождаха своите опонентки от Финландия по всички показатели. Елица Василева и компания поведоха от самото начало на двубоя и изпуснаха водачеството само в началото на третия гейм до 8:8. Най-резултатна за успеха ни бе Нася Димитрова с 11 т., 10 добави Елица Василева. За скандинавките Пиа Корхонен отбеляза 15 т., а Суви Коконен допълни 13, които обаче не стигнаха дори за гейм. В същото време мъжкият ни национален отбор замина за Северна Македония за участие в мемориалния турнир \"Бранко Хаджильоски - Чайка\". Надпреварата ще се проведе в Скопие (30-31 август), като в нея ще играят още съставите на Белгия и Украйна.", "date": "2019.08.29", "title": "Волейболистките се пребориха за 1/8-финал на европейското"}
{"url": "https://www.monitor.bg:443/bg/a/view/posreshtame-liderite-ot-berlinskija-proces-prez-uli-dogodina-174185", "text": "Лидерите от Берлинския процес ще се съберат на среща у нас през юли, стана ясно по време на среща на вицепремиера Екатерина Захариева с хърватският министър на външните работи и на европейските въпроси Гордан Гърлич-Радман. Двамата се срещнаха в Хелзинки, където участват в неформалната среща на външните министри от ЕС, съобщиха от МВнР. Те се договориха Хърватия и България ще координират заедно приоритетите и работата на двете председателства, които ще поемат от Нова година. От 1 януари до 31 юни 2020 година Хърватия ще бъде председател на Съвета на ЕС, а през цялата следваща година България и Северна Македония ще поемат съвместното председателство на Берлинския процес. “Ще се радвам да ви посрещна в София през октомври“, обърна се към своя колега Захариева. И добави: „Двата ни екипа още преди това трябва да се координират и по приоритетите, и по инициативите по време на двете председателства, посветени на Западните Балкани. Имаме да организираме два големи съмита за една година-първо през май 2020 година срещата на върха на ЕС в Хърватия, а през юли-лидерската среща на Берлинския процес в България.”. “Хърватия подкрепя Кристалина Георгиева за поста изпълнителен директор на Международния валутен фонд. Благодаря за подкрепата от страна на България за моята предшественичка Мария Пейчинович-Бурич, която бе избрана за генерален секретар на Съвета на Европа”, каза от своя страна Гърлич-Радман. Той констатира, че двете страни имат отлични отношения. Част от разговорът между двамата министри премина на български език, тъй като Гордан Грлич-Радман го владее от своя мандат в София като дипломат в хърватското посолство в периода 1994-1996 година.", "date": "2019.08.29", "title": "Посрещаме лидерите от Берлинския процес през юли догодина"}
{"url": "https://www.monitor.bg:443/bg/a/view/dvama-rabotnici-razfasovali-sypruzite-kraj-negovan-174171", "text": "Двама работници са убийците на семейството, чиито трупове бяха открити разфасовани край Негован. Мъжете - на 39 и 44 години бяха задържани тази сряда, след като са били следени от органите на МВР в продължение на 6 дни. По време на брифинг на МВР стана ясно, че Пламен Шляпашки и Георги Нанчев са извършвали строителни дейности за убитото от тях семейство. Строителите са обмисляли извършването на престъплението около година, след като са били наети за ремонт на апартамента на Йордан и Марияна в столичния квартал „Иван Вазов“. Те са работели и по друг имот на семейството. Мотивът на престъплението е бил финансов. Пламен Шляпашки и съучастникът му Георги Нанков се съмнявали, че възрастните хора притежавали голяма сума пари от продажбата на предишния им апартамент в кв. „Гоце Делчев“. Мъжете обаче не намерили въпросните пари, а успели само да задигнат скъпи предмети от жилището им. Убийството било извършено на 14 юли в дома на жертвите. След фаталните изстрели задържаните разчленили телата на убитите в банята на жилището, след което ги натъпкали в бидони и ги откарали край Негован. След това те прикрили следите си, като старателно почистили апартамента с белина. Разследващите открили пистолетите на двамата мъже в тайник в помещение в двора на Техническия университет, с който строителите имали договор за поддръжка и техническо обслужване. Заместник-главният прокурор Иван Гешев съобщи в брифинг, че МВР не е получило сигнал за извършеното престъпление, което е забавило и затруднило работата на разследващите. Пред „Монитор“ съседи на убитите споделят, че не са виждали Йордан Атанасов и Марияна от много време, но не са се усъмнили, че те са жертвите, намерени край Негован. Те виждали възрастният мъж главно докато разхожда кучето си – лабрадор или голдън ретривър и признават, че не са били близки. Марияна пък почти не виждали, казват, че тя имала затруднено движение. Приятелка на дъщерята на жертвите – Нина Стефанова, сподели пред медиите, че е започнала да се съмнява, когато видяла дрехите на убитите. „Не се бяхме чували от много време, мислехме, че са отишли на море“, споделя тя. Именно тя информирала и дъщеря им, че е възможно родителите и да са намерените мъж и жена. От думите и стана ясно, че Йордан и Марияна не са поддържали добри отношения с дъщеря си. Тя живеела от доста време в Щатите, след което се преместила в Нигерия. Семейството се е чувало последно с внучка си на 8 юли, около седмица преди убийството им. От МВР съобщиха, че са събирали информация за жертвите на терен и по оперативен път. Извършени са били и анализи на невзети пенсии, но не са могли да намерят съвпадение между получените резултати и списъка на издирваните лица. Първи обаче били установени извършителите на престъплението. В четвъртък, след анализ на доказателствата по убийството и пълното самопризнание на заподозрените, Софийска градска прокуратура повдигна обвинения на действалите в съучастие Пламен Шляпашки и Георги Нанчев за извършване на умишлено убийство. Предстои да се гледа и искането за постоянен арест на двамата. Пламен Шляпашки, който е признал, че е извършил жестокото убийство на жертвите, намерени край Негован, е споделял множество публикации в своята фейсбук страница, призоваващи хората да бъдат добри. Мъжът е цитирал и думи на пророчицата Ванга: „Нема да има спасение, ако не станем по-добри, ако не сме в услуга на ближния в беда, ако не изтръгнем от душата си завистта, омразата, злобата, жаждата за мъст, власт и пари, ако не започнем да правим ревизия на собствената си съвест!“. Убиецът на 75-годишния бивш треньор по борба Йордан Атанасов и неговата 70 - годишна съпруга и бивша учителка Марияна е от София, има син на 9 години и по-голяма дъщеричка. Неговият съучастник Георги Нанчев, който разфасовал телата на жертвите, също е семеен. Роден е в Троян и е учил в Ловеч, а в момента живее в София. От профилите на извършителите става ясно, че двамата се занимават основно със строителна дейност. Семейните им снимки и тези от техни пътувания пък показват, че водят щастлив и спокоен живот.", "date": "2019.08.29", "title": "Двама работници разфасовали съпрузите край Негован"}
{"url": "https://www.monitor.bg:443/bg/a/view/pojar-vilnja-kraj-durankulashkoto-ezero-174172", "text": "Голям пожар избухна днес край Дуранкулашкото езеро, научи „Монитор“. Напълно изгорели са 3 000 дка суха тревна растителност и над 20 декара борова гора. Сигналът е подаден в ПБЗН- Добрич след 13 часа, съобщи комисар Дарин Димитров, шеф на пожарната. На място са изпратени четири автомобила на ПБЗН. Пристигнал е и екип от Държавно ловно стопанство – Балчик. За около 2,5 часа пожарът бил овладян. Според местни жители, огънят е тръгнал близо до заведението „Златната рибка“. Заради сухото и горещо време, пламъците бързо са обхванали тревата и гората, а по-късно се пренесли върху покрива на изоставена бивша мандра, превърната по-късно във фабрика за преработка на пипер, но нефункционираща. В късния следобед продължаваше до гори тръстиката в езерото, а пожарникарите следяха да няма други поражения. Пострадали и жертви няма. Тепърва ще се изяснява има ли засегнати обитатели на езерото.  Дуранкулашкото езеро попада в защитена зона на Натура 2000. Предстои оглед на мястото на пожара и изясняване причините за възникването му. Или някой е хвърлил незагасен фас, или пък от силното слънце и сухото време се е подпалило парче стъкло в тревата, коментират местните. В същото време наблизо е имало и друг, по-малък пожар, между селата Крапец и Езерец. Там е горяло стърнище. Огънят е потушен. ", "date": "2019.08.29", "title": "Пожар вилня край Дуранкулашкото езеро"}
{"url": "https://www.monitor.bg:443/bg/a/view/napraviha-psihologicheska-grupa-v-podkrepa-v-nacionalnata-hematologichna-bolnica-174168", "text": "Звено за психологична и немедицинска грижа ще функционира в Националната специализирана болница за активно лечение на хематологични заболявания в София, съобщиха от лечебното заведение.Работата му ще е в унисон с добрата психоаналитична практика и цели да постигне завършен терапевтичен цикъл на пациентите, увериха от там. Дейностите на звеното ще са насочени към две таргетни групи. Първата са пациентите на болницата, техните семейства, близки, които ще получат услугите безплатно. Ще се работи основно чрез индивидуални консултативни срещи, психотерапевтично проследяване по време на лечението или трансплантация на стволови клетки, ще се сформират и групи за емоционална подкрепа. Създадена е специална стая за пациенти, в която хората ще се срещат освен с психолога и със своя лекар. В спокойна и уединена обстановка те ще имат възможност да поговорят със специалисти за лечението, предстоящите процедури или трансплантация. „Приоритет за нас като лекари е предоставянето на своевременно и адекватно лечение на хематологичните заболявания. Често то води след себе си много притеснения, несигурност за пациентите и техните близки. До момента клиничен психолог консултираше нуждаещите се, но преценихме, че тази дейност трябва да е по-задълбочена и всеобхватна“, обясни изпълнителният директор на лечебното заведение доц. Бранимир Спасов. „От близо година в болницата се въвеждат под различна форма програми за психологична и психотерапевтична подкрепа за пациенти. Една част от тях прекарват дълъг период в специални стаи, поради намален имунитет и това ги повлиява и емоционално. Друга част се сблъскват с тежката диагноза и за пръв път - един труден момент на дезорганизация, ранимост и обърканост. Семействата и близките им също са поставени пред редица емоционални изпитания, които трябва да превъзмогнат“, обясни д-р Велислава Донкина, клиничен психолог и ръководител на звеното. Специално внимание ще бъде отделено и на консултирането на медицинските екипи в комуникацията им с пациентите, както и превенция на бърн аут синдрома. Ще бъдат провеждани т. нар. Балинт групи, в които се работи с емоционалните реакции на медицинските специалисти при практикуването на тяхната професия. За първи път у нас ще бъде разкрит и Травма център, в който лекарите и сестрите могат да получат психологическа подкрепа в трудни моменти, свързани със загуба на пациент, проявена към тях агресия или други драматични събития. През септември т.г., когато се отбелязва Месецът за борба със злокачествените заболявания на кръвта, в болницата ще стартира проект за психосоциална подкрепа на пациенти, диагностицирани със злокачествени заболявания на кръвта. Освен психологична работа, той включва поредица от срещи с различни медицински специалисти - хематолози, дерматолози, нутриционисти, както и социални работници и юристи. От тях пациентите ще могат да се информират подробно за възможностите за лечение, ще научат повече за социалните и здравните им права.", "date": "2019.08.29", "title": "Направиха психологическа група в подкрепа в националната хематологична болница"}
{"url": "https://www.monitor.bg:443/bg/a/view/15-hiljadi-plavaha-i-pjaha-s-orlin-pavlov-v-plovdiv-snimki-174175", "text": "Светещи фенери, фойерверки, романтика и нежния глас на Орлин Павлов – на тази прекрасна симбиоза попаднаха меломаните, които се отправиха към Гребната база в Пловдив в сряда вечерта. Общо 10 хиляди фена присъстваха на живо на първия по рода си плаващ концерт у нас, а още 5000 изгледаха събитието в реално време онлайн. Със 100-каратова усмивка, Павлов започна шоуто с някои от най-големите си хитове – както самостоятелни, така и с група „Каффе“. С бурни аплодисменти бяха посрещнати парчетата „Още малко“ (от сериала „Скъпи наследници“), Funny Side Of Me (от саундтрака на „Нокаут, или всичко, което тя написа“), „Вместо мен“ и много други. В истински екстаз обаче публиката изпадна при появяването на Михаела Филева на сцената. Заедно с Павлов представиха първия си дует „Завръщане“, като даже го повториха за затвърждаване. Песента е и основната в саундтрака към предстоящия едноименен филм на Ники Илиев, където Орлин отново влиза в една от главните роли. Премиерата бе специална и по друг повод – всички присъстващи около сцената се превърнаха в „герои“ от лентата, тъй като концертът бе използван за заснемането на последната сцена от нея. разказа пред „Монитор“ режисьорът Илиев, като допълни: „По-добре трудно можеше да се получи.“ Докато Павлов и Филева бяха на сцената авторът на „Нокаут“ снима кадри и с останалите актьори, сред които Диляна Попова, Александър Кадиев, Искра Донова. Тъй като финалните сцени на „Завръщане“ предполагат всички те да са в публиката, именно там ги беше позиционирал и Илиев. С цел да избегне набезите на фенове за селфи или автограф екипът ги отдели със заграждения встрани на платформата, а най-отпред бяха подредени наети професионални статисти. обясни още Илиев. Той издаде, че част от филма ще стане и друго изпълнение на Орлин, този път в компанията на верните му другари в музикалните среди – Графа и Любо Киров, който излезе пред многохилядната публика с прясно свален гипс на дясната ръка. Влади Ампов също направи своя подарък на феновете, като изпя последния си сингъл - дуета си с Белослава „Да“. Сред специалните гости на концерта бе и Бобо, а гърба на изпълнителите на сцената пазеха Ангел Дюлгеров (китара), Мартин Ташев (тромпет и вокали), Милен Кукошаров (пиано), Борислав Бояджиев – Борче (ударни), Владислав Мичев (тромбон) и Евден Димитров (бас). Това, което феновете на Гребната база надали знаят е, че ще станат част не само от филма „Завръщане“, а и от видеото към дуета на Павлов и Михаела Филева. Кадри за клипа певците заснеха и по-рано през деня в Пловдив, а финалният резултат ще можем да видим към средата на септември, когато очакваме и втория трейлър на филма. Самата лента пък ще се качи на голям екран на 18 октомври. Сложна конструкция от над 796 модула държеше специално изградената за събитието сцена на водата. Стабилността й беше осигурена от 20 бетонни котви, тежащи по тон и половина всяка. Проектът бе реализиран от Ина Димитрова и Росен Желязков, които през 2016 г. бяха в основата на построяването на инсталациите на Кристо Явашев - „Плаващите кейове“ в Италия и Мастааба в Лондон.", "date": "2019.08.29", "title": "15 хиляди плаваха и пяха с Орлин Павлов в Пловдив (СНИМКИ)"}
{"url": "https://www.monitor.bg:443/bg/a/view/matu-makkonyhi-stana-profesor-174161", "text": "Университетът в Остин, Тексас ще направи студентите си наистина щастливи, че актьорът, и негов възпитаник, Матю Макконъхи е добра, дори много добра идея за постоянен преподавател в аулите му и дори го повиши като му даде професорска титла. Носителят на \"Оскар\" вече е част от Катедра \"Радио, телевизия и кино\" и ще води практически занятия. От четири години той е гост-преподавател в учебното заведение. Със старта на новата учебна година звездата от „Истински детектив“ ще продължи да води курс, посветен на кинопроизводството, за който е разработил учебния план. В направеното от учебното заведение изявление се посочва, че назначението му е признание за изключителната му работа като учител и ментор. Чаровникът от „Интерстелър“ е любимец на студентите заради желанието си да работи с тях и извън класната стая.", "date": "2019.08.29", "title": "Матю Макконъхи стана професор"}
{"url": "https://www.monitor.bg:443/bg/a/view/grupa-za-reket-rykovodel-shefyt-na-agencijata-po-hranite-v-burgas-174174", "text": "Директорът на Областната дирекция по безопасност на храните в Бургас д-р Георги Митев е обвинен като ръководител на организирана престъпна група за искане и получаване на подкупи, съобщиха от спецпрокуратурата. Към наказателна отговорност са привлечени и четирима служители на дирекцията – като участници в бандата. Петимата бяха задържани на 28 август 2019 г. в Бургас, Несебър и Поморие при акция на ГДБОП и спецпрокуратурата. Събраните до момента доказателства сочат, че групата е действала от началото на 2016 г. Държавните служители системно извършвали фиктивни проверки на търговски обекти на територията на Бургаска област, както и спирали реални проверки, извършвани от други служители в Областната дирекция по безопасност на храните. Документирани са редица случаи на неизвършени и прекратени проверки в търговски обекти в Бургас, курорта Слънчев бряг, Приморско, Созопол и Китен. В определени случаи директорът на ОДБХ-Бургас д-р Митев лично спирал текущи проверки, отивайки на място и оказвайки въздействие върху свои подчинени. Между 400 и 900 лв. получавали участниците в групата от собственици на търговски обекти в Бургаско за изготвяне на задължителната за всеки обект „Система за самоконтрол“. На търговците бил посочван конкретният човек, който да им изготви въпросната система. В случай че те я изготвяли сами, от ОДБХ им били издавани писмени предписания, като при неизпълнение следвали санкции. За да избегнат глобите, собствениците на търговски обекти били принудени да приемат изготвянето на нова „Система за самоконтрол“ от посоченото от групата лице. При претърсвания в жилищата на обвинените и 4 служебни помещения са намерени около 25 000 лева в левове, евро и долари, документи, записки, мобилни телефони, компютри и други доказателства за престъпната дейност на групата, съобщават още от прокуратурата. На ръководителя на групата е определена мярка за неотклонение парична гаранция от 150 000 лева Парични гаранции от по 75 000 лева са наложени на останалите участници. Около 15 униформени и спецпрокурори окупираха в сряда сутринта административната сграда, която се намира на ул. \"Хан Аспарух\" 34 в центъра на Бургас. Районът бе отцепен и ограден с жълти ленти. Според запознати разработката на антимафиотите е вървяла от месеци по сигнал на бизнесмени, че са били принуждавани да плащат тлъсти суми на държавните служители, за да не ги закачат. Когато акцията започнала, д-р Митев не е бил на работа. Проверяващите се усъмнили, че е изтекла информация и че може да си вземе болничен, затова го потърсили вкъщи. Отворила съпругата му, която информирала полицаите, че той бил в прединфарктно състояние и затова отишъл на лекар. Д-р Митев е бил открит в частна клиника и настоятелно помолен да се яви в службата за показания и съдействие. За да са сигурни, че няма опасност за здравето му, спецполицаите първо го завели на преглед в държавната болница, където лекарите го освидетелствали и преценили, че състоянието му е стабилно. След близо 8 часа престой в административната сграда, шефът на областната БАБХ д-р Георги Митев напусна офиса през задния изход, съпроводен от цивилни полицаи. Той е начело на звеното на БАБХ - Бургас от 5 г. Дълго време беше лидер на местните костовисти и председател на общинската структура на ДСБ. Преди няколко години обаче напусна структурата и премина в СДС, като стана областен и общински председател на сините.", "date": "2019.08.29", "title": "Група за рекет ръководел шефът на агенцията по храните в Бургас (ОБЗОР)"}
{"url": "https://www.monitor.bg:443/bg/a/view/ursula-fon-der-lajen-pred-borisov-vijdam-dyrjava-kojato-prosperira-174164", "text": "„Виждам една държава, която просперира.\" С тези думи изрази впечатленията си от България новоизбраният шеф на Еврокомисията Урсула фон дер Лайен пред премиера Бойко Борисов преди срещата им в МС в четвъртък. Тя е на еднодневна визита у нас във връзка с разговорите й с лидерите на страните от ЕС по повод формирането на новия състав на ЕК. Лайен обясни, че е в България, за да изслуша много внимателно Борисов и да разбере какви са нашите очаквания и приоритетите ни. „Сигурна съм, че ще се намери прекрасно решение за важен портфейл“, каза тя по повод бъдещия ресор на нашия еврокомисар. Преди това пък заяви, че Европа може да успее само ако е обединена, като е важно да има баланс, а страните в съюза да си говорят повече. Лайен очерта предизвикателствата, с които трябва да се справя ЕС - дигитализацията, демографските проблеми, сигурността, промените в климата, както и миграцията. По повод борбата с миграцията тя обясни, че и разчита на страната ни за действия и информация. Лайен изтъкна, че е изключително важно да се инвестира в цифровизация, иновации и образование, защото младите изграждат бъдещото ни. В тази връзка тя посочи \"големите инвестиции“, които страната ни правела в университети, училища и заплатите на учителите. Новият шеф на ЕК останала впечатлена от икономическия ни растеж, най-високия ръст на БВП, който имаме, както и постиженията ни в заетостта. „Виждам една държава, която просперира, готова е за бъдещето и за инвестиции в младите и в иновациите. Виждам тук ролята на България, защото е важно Европа да дава възможности на младите“, каза Лайен. На свой ред Борисов изтъкна, че Европа отчита нашето успешно председателство на ЕС и ролята ни в Западните Балкани и неслучайно отново сме получили председателството на Берлинския процес. По думите му обаче това е резултат на много работа. „Много хубаво си схванала кои са приоритетите на правителството ни“, обърна се той към Лайен и добави: „Не само цифровизацията, важни са и хората. Много мозъци изтекоха, много хора от бившите социалистически страни, от Централна и Източна Европа заминаха да работят на Запад.\" По думите му обаче сега Западът е длъжен да инвестира много пари, за да се повиши квалификацията и конкурентоспособността на държавите от Централна и Източна Европа. Относно ресора на българския еврокомисар в новата ЕК пък Борисов заяви: \"Има една такава поговорка в Европа: Докато всичко не е договорено, нищо не е договорено. нито какво сме се разбрали и какво искаме.\" Визирайки Мария Габриел, той само припомни, че България е спазила изискванията на ЕК при номинацията на българския еврокомисар да издигне жена. Борисов обърна внимание и че България е пример в борбата с миграцията. „Българите забравиха какво е това да имат мигранти по улиците“, заяви той и поясни, че това е резултат от усилията на службите, Гранична полиция, Фронтекс и дипломацията ни със съседна Турция. От думите на премиера стана ясно също, че той е запознал Лайен и с газовите ни проекти, сред които и хъба „Балкан“. „Надявам се следващата седмица да подпишем споразумението за „Балкански поток“, каза Борисов, очевидно визирайки споразумението за транзита на руски газ от българо-турската граница до Сърбия. Накрая премиерът поздрави за професионализма криминалистите за случая в Негован, като поясни, че за първи път имаме казус, при който да не се знае кои са жертвите и първо да се стигне до убийците. След разговорите в МС Бойко Борисов заведе Урсула фон дер Лайен в храм-паметника „Александър Невски“ и църквата „Света София“. Премиерът публикува във Фейсбук снимки от посещението в „Света София“, по време на което Лайен се запознала с археологическото ниво под действащата базилика. Самата църква е издигната върху останки от няколко раннохристиянски храма, първият от които от 4-5 век. Под повърхността на базиликата действа уникален музей, а сред археологическите находки е запазена цветна мозайка. Именно нея показал Борисов на Лайен. „С радост посрещнах в София Урсула фон дер Лайен, с която се познаваме от години и ни свързва чудесно приятелство. Страната ни иска които да носят полза на гражданите, особено на младите хора, както и на бизнеса“, написа Борисов във Фейсбук и изтъкна в допълнение, че е важно да направим максималното Европа да държи водеща роля в икономиката, образованието и научната дейност. „След официалната среща ѝ показах част от голямото ни културно и историческо наследство, от което тя остана впечатлена“, посочи още Борисов.", "date": "2019.08.29", "title": "Новият шеф на ЕК: България просперира (ОБНОВЕНА + СНИМКИ)"}
{"url": "https://www.monitor.bg:443/bg/a/view/atanas-golomeev-tova-e-priznanie-za-celi-dve-pokolenija-174169", "text": "Легендарният български бивш баскетболист Атанас Голомеев ще бъде приет в Залата на славата на ФИБА на специална церемония в Китай на 30 август в навечерието на световното първенство за мъже. Змея, както още го помнят феновете на играта у нас, ще стане едва вторият баскетболист от страната ни, получил такова огромно признание. Голомеев говори пред официалния сайт на българската федерация по баскетбол преди замиването си за Китай. - Подсъзнателно като че ли се вълнувам, въпреки че минаха няколко месеца откакто разбрах за тази номинация. Нещата се поуталожиха. Но в началото беше малко като шок за мен. Защото все пак, след 35 години, кой да очаква подобно нещо. Изведнъж се случи. Ако е имало такава възможност и вероятност, то съм го очаквал преди десетина години. През 1991 година бях номиниран сред петдесетте най-добри за миналия век и тогава очаквах нещо подобно, но беше отдавна. Сега очаквам едно приятно изживяване и нова доза адреналин. - За мен е ясно какво означава. Сигурно за всеки човек би било същото. Това е най-голямото признание в областта, в която съм си дал живота. Според мен това действително не е признание за някакви голи цифри и реализаторски умения. Това е признание за цели две поколения за мен. Защото това бяха времената, когато аз застъпих старата генерация. Играх две три години с тях. След това играх с новото поколение баскетболисти. Само като погледне човек класиранията – от второ до седмо място – второ, трето, четвърто, няколко пъти пето, шесто, седмо. За една седеммилионна България е изключително. Това е на нивото на това, което се случва сега на такива малки баскетболни държави като Словения, Хърватска, Латвия, Литва. Те в момента дават облика на европейския баскетбол. И ние бяхме в така наречения елит на европейския баскетбол. За съжаление сега нещата не стоят по този начин. - Запали ме откриването на зала „Универсиада“ с Универсиадата през 1961 г. Гледах мача между Бразилия и СССР. Много ми хареса играта на бразилците. Казах си: „Искам и аз да  стана баскетболист“. Започнах много късно. Бях на 16, дори на 16 и половина години, когато започнах да играя организирано баскетбол. Преди това моето поколение и предишното, нямаха големи възможности – имам предвид дискотеки, компютри. Ние спортувахме. Аз скачах висок скок, тласках гюле. Имам медали от градски първенства, бях вратар на училището по футбол. Играех волейбол, състезавах се в плуването. Така в един момент ме видяха. Както се казва – от улицата, в двора на 20-то училище играехме баскетбол. Първият ми треньор Венци Янев минавал случайно от там. Видял ме и дойде. Каза ми: „Ти тренираш ли някъде?“ Казах: „Не“. „Искаш ли да тренираш?“ Отговорих положителни и така попаднах в школата на Спартак. Три месеца по-късно, явно съм показал качества, попаднах в националния отбор за юноши. Петър Симанов, великият Петър Симанов ме покани и аз успешно се наложих в отбора. - Играех с тези мъже. Първото ми участие с екипа на националния отбор беше точно с тях – Гецата Кънев, Виктор Радев, Цвятко Барчовски, Буби Панов, Гецата Панов…всички звезди. - Научих много от тях. Да попаднеш на 17-18-годишна възраст сред такива хора, които са с такъв опит. Вече участвали в олимпийски игри, Универсиади, европейски първенства, с призови места. Научих много в чисто човешки план. Самите ни треньори бяха много сериозни ерудити. Това бяха хора като Димитър Митев, завършил Италианския колеж, Божидар Такев. Да не ги изброявам всички, че списъкът е много дълъг. В чисто човешки план ми дадоха много. А за баскетболен да не говорим. - Факт е, че Васил Евтимов стана един много добър баскетболист, направи сериозна кариера. Това показва, че не съм сбъркал в избора си на кого да предам фланелката си. Според мен съм повлиял със сигурност, те сега го признават, на много хора от следващото изключително талантливо поколение – играчи като Георги Глушков, Георги Младенов, Сашо Везенков и ред други. Всички казват, че по някакъв начин съм повлиял сериозно на кариерата им. - Характерът. Желанието винаги да побеждавам, да не се предавам до последния момент. Хората всички сме еднакви. Като изключим някои като Въздушния Майкъл Джордан, който скачаше по един метър и двадесет от място, другите сме еднакви и можем да се борим на равни начала. Освен това мисля, не, беше доказано, че бях изключително силен физически за ръста си. Явно е било така, защото от мен страдаха много отбори като Югославия, СССР. Имах редица мачове, в които изкарвах по пет души, центрове по 210 см и нагоре високи. Това ме кара да мисля, че действително съм бил много силен физически. Защото няма как да се бориш с хора по 210, 215 см, ако не си силен физически. - Нещо специално? Не. Не, точно обратното. Това беше природна даденост. Шегуваха се с мен. Семов казваше: „Девизът на Голомеев е „Последен в подготовката, пръв в боя!“ Никога не съм бил привърженик на някакви екстремни физически натоварвания с тежести. С тежести, иначе другата част от подготовката я понасях. Но не бях от най-активните в тестовете. Но пък на игрището се раздавах до край! - Не. Избрах бъдещето на фамилията, на баща ми и на брат ми. И естествено и националния отбор, по някакъв начин – България. Нямаше как да направя друг избор. След това дойде предложението от Барселона, когато направиха първия отбор към футболния клуб, който сега е звездният им отбор. Но и него отхвърлих. Така трябваше. Беше свързано с разрешение от тук. Като че ли като някаква компенсация, след това станах първият българин, на когото разрешиха да играе в чужбина. На 33 години. - Човек не бива да съжалява за нищо в този живот. Много важно е да бъдеш в точното време на точното място, в точния миг. Това – да. На мен не можа да ми се получи. Като изключим това как ме видя Венци Янев от оградата на училището – това е моментът – повратният в моята кариера в спорта въобще. На други им се случи много по-лесно. Например Христо Стоичков. Ако жребият не беше такъв и не се беше случило ЦСКА да играе срещу Барселона и той да вкара два гола, Кройф дали щеше да го забележи? Същото е с Георги Глушков. Тогава точно се отказвах. Бях коментатор с Васил Манченко на Европейското в Германия. Тогава дойдоха първите скаути на НБА да наблюдават Европейско първенство. Една сутрин играхме баскетбол – журналисти, германци и скаути. Така се запознахме. Говорихме си, стана въпрос за това какво правят тук. Те си казаха: „Имаме си цели. Имаме даже поръчки от отбори за различни постове – едни търсят пойнт гард, други – реализатор, трети – борец. Георги игра чудесно, видяха го. В първите четири пет мача водеше с най-много борби на цялото първенство. Видяха го и го поканиха. Така се случват нещата. Трябва и малко късмет. При мен беше точно обратното. Аз отидох в Канада, видяха ме, станах най-добрият реализатор, избраха ме за най-добър баскетболист в Канада, спортист на годината в Монреал и т.н. Рекордите ми още са активни. Обаче отказът беше категоричен. - Означават, че си попаднал на много добри  съотборници. Иначе как ще се случи. Сам човек е изключено. - Винаги се опитвам да се срещаме. Но има неща, които липсват – обстановката, тупането на топката. Това са неща, които подсъзнателно влияят на хората. - Преди две години последно сънувах, че играя баскетбол и скачам като Майкъл Джордан, че летя и пускам топката откъдето си пожелая. - Това е нещо чудесно. Имал съм възможност да живея и играя в чужбина. Виждам какво означават традициите за хората. Докато тук ние нямаме никаква памет. Нямаме родова памет, нямаме държавна памет, спортна памет. Всички си мислят, че от тях започва и свършва светът. - За съжаление не можахме да стигнем на някакви сериозни висоти. Може би на Световната купа в Колумбия, когато заехме третото място. Те са много. Не мога да определя най-сладката. Имам над 500 мача в националния отбор. Не съм от хората, които могат да изберат. - Че на 72 години мога да играя тенис, да карам ски с внуците и да играя голф.", "date": "2019.08.29", "title": "Атанас Голомеев: Това е признание за цели две поколения "}
{"url": "https://www.monitor.bg:443/bg/a/view/cska-hvyrlja-urich-sreshtu-levski-174165", "text": "Треньорът Люпко Петрович готви изненада с пускането на австрилийския национал Томи Юрич в дербито с „Левски“. Въпреки че в тима само от няколко дни и му липсва игрова практика, опитният специалист е решил да включи максимална атакуваща мощ в състава си за ключовия сблъсък. Петрович се запозна с възможностите на Юрич по време на последните тренировки на „армейците“, като лекарският щаб е уведомил сърбина, че нападателят все още няма сила да изиграе цял мач. Наставникът обаче е изградил тактика, според която Юрич да се включи за около 20 минути и по този начин да изненада „сините“. Проблеми в състава на „червените“ поне за момента няма, като Евандро се оплаква от болки, които няма да му попречат да играе. Петрович няма много алтернативи за състава си, като се очаква да излезе с непроменена единадесеторка в дербито. „Червените“ ще играят със сигурност доста по-атакуващо и ще гонят задължителен успех в дербито, за да могат да настигнат лидерите в класирането. В лагера на „Левски“ има трима контузени основни футболисти, за които треньорът Петър Хубчев се надяваше да са възстановени за дербито.Голмайсторът на българското първенство през изминалия сезон Станислав Костов, опорният полузащитник Хали Тиам и португалският халф Фелипе Нашименто не са в състояние, което да позволява да бъде в напечената битка на стадион „Васил Левски“. Ситуацията с Тиам обаче е по-различна и той остава със сериозни шансове да попадне в групата за двубоя. „Сините“ работят близо месец върху неговото възстановяване за мача с „червените“ и Хубчев иска да го използва на всяка цена. Въпреки това ще се решава до последния момент, тъй като от щаба на „Левски“ предпочитат да заложат на изцяло здрави футболисти за дербито. Големият мач от осмия кръг бе поверен на Георги Кабаков, като негови помощници ще са Мартин Маргаритов и Диян Вълков. Четвърти рефер е Ивайло Стоянов, а съдийски наблюдател Валентин Добрев.", "date": "2019.08.29", "title": "ЦСКА хвърля Юрич срещу „Левски“"}
{"url": "https://www.monitor.bg:443/bg/a/view/greta-otkreta-do-nu-jork-174163", "text": "Яхтата, с която младата шведска природозащитничка Грета Тунберг, прекоси Атлантическия океан, пристигна в Ню Йорк, предадоха световните агенции. 16-годишното момиче, станало инициатор на световно младежко движение за борба с климатичните изменения, и екипажът й бяха топло приветствани от много журналисти и активисти, събрали се на крайбрежната улица на река Хъдсън. Тунберг потегли на 14 август от британския град Плимут за САЩ, където ще участва в световна среща за климата, организирана от генералния секретар на ООН Антониу Гутериш. Момичето отказа да лети до Ню Йорк заради въглеродните емисии, които отделят самолетите. През декември Грета, предложена за Нобелова награда за мир, ще участва и в среща за климатичните промени в чилийската столица Сантяго. Тунберг сподели, че плаването е минало учудващо добре и нито веднъж не е имала морска болест, но подчерта, че тя не очаква всички да постъпват като нея. Не е нормално едно 16-годишно момиче да трябва да прекоси океана, за да защити позицията си, изрази позицията си тя. \"Климатът и екологичната криза са глобална криза, най-голямата криза, пред която се е изправяло човечеството, и ако ние не съумеем да работим заедно и да си сътрудничим, да работим заедно въпреки различията си, ще се провалим\", каза Тунберг. Тя коментира, че сега първо ще си почине, а в петък ще се включи в младежка \"стачка за климата\" пред сградата на Обединените нации.  ", "date": "2019.08.29", "title": "Грета Тунберг стигна в Ню Йорк"}
{"url": "https://www.monitor.bg:443/bg/a/view/vremevi-imigranti-ni-idvat-na-gosti-ot-tri-epohi-174129", "text": "Сериалът „Времеви имигранти“ дава сериозна заявка за успех, тъй като част от критиците го оприличават на норвежка версия на смесица от „Игра на тронове“ и „Западен свят“. Поне що се отнася до костюмите. Действието на научната фантастика с драматични нотки се развива в близкото бъдеще, където започва да се случва нов феномен – ярки светкавици се появяват над океана, които превозват хора от миналото. Те идват от три различни епохи - Каменната ера, времето на викингите и края на 19 век. Никой не разбира как това е възможно, а хората от миналото, наричани „времеви имигранти“, нямат спомен какво се е случило. Само едно е ясно – няма връщане назад и гостите от други епохи трябва да се адаптират за живот в днешно време. Години по-късно Алфхилдр, която е от викингската епоха, започва работа с полицейски инспектор Ларс Хааланд като част от програмата за разпити на полицията. Докато разследват убийството на жена с татуировки от Каменната ера, Ларс и Алхилдр правят неочаквано откритие. Главните роли са поверени на актьорите Николай Клеве Брох, Криста Косонен и Агуста Ева Ерлендсдотир. „Времеви имигранти“ е оригинална продукция на HBO Европа от Норвегия, която вече стартира в стрийминг платформата на компанията. Телевизионната премиера е насрочена за 13 септември от 21 ч.", "date": "2019.08.29", "title": "„Времеви имигранти“ ни идват на гости от три епохи"}
{"url": "https://www.monitor.bg:443/bg/a/view/vseki-peti-sofijanec-protiv-sinja-zona-prez-uikenda-174157", "text": "21% от столичани са против въвеждането на синя зона през уикенда. Това стана ясно от проучване на инициативата „Визия за София“, в което е изследвано кой са най-важните стратегически цели за развитието на град според софиянци. Столичани оценяват като най-приоритетни мерките и целите, свързани със запазването на живата среда в града, естетиката и качеството на градската среда и чистотата по отношение на въздух, води, улици и шум. Публичният транспорт се приема като важна сфера за развитие наред с изграждането на безопасни улици, улеснени пешеходни пресичания, качествена пътна настилка, създаване на споделени улици и пространства за гражданите. Противоречиви са мненията за мерки като въвеждането на входна такса за преминаване с МПС през централна градска част и стесняването на лентите за движение по главните улици. Против въвеждането на входна такса за преминаване през централната градска част са 21%, като слабо приоритетна я определят 29%, а с оценка над 6 я оценяват 50% от интервюираните. Доста поляризирани са мненията и за въвеждане на такса задръстване. Против са 18 на сто, с ниска приоритетност я определят 11%, но за 70% тази мярка е важна и получава оценки над 6, като 27% й поставят най-високата оценка 10. Като важен фактор за средата гражданите посочват и градския транспорт, който според допитаните има нужда от инвестиции в разширяване на мрежата, намаляване на интервалите между превозните средства, оптимизиране на маршрутите и спирките, както и изграждане на буферни паркинги и разширяване и популяризиране на системата „паркирай и се вози“. Образованието е оценено със средна оценка по степен на важност 8,13, а като най-важни мерки за неговото развитие са посочени обновяването на материалната база на училищата, увеличаването на броя на местата по райони в детските ясли, градини, училища, отварянето и обновяването на повече градски пространства за младежи, връзката на бизнеса с образованието. Предлагането на културни събития също е едно от най-високо оценените области.", "date": "2019.08.29", "title": "Всеки пети софиянец против синя зона през уикенда"}
{"url": "https://www.monitor.bg:443/bg/a/view/ivet-oshte-se-kolebae-za-svetovnoto-v-doha-174153", "text": "Ивет Лалова все още се колебае дали да стартира и на двете дисциплини – 100 и 200 м, на световното първенство в Доха в края на септември. Тя има покрити нормативи и за двата спринта, но програмата може да я накара да избере само по-дългия. „Мисля да участвам само на 200 м, тъй като предната вечер са полуфиналите и финала на 100 и няма да съм със свежа глава. Ако обаче сляза под 11 сек. в късия спринт в Правец, може и да променя намеренията си“, сподели Лалова. В понеделник тя ще стартира два пъти на 100 м, а във вторник ще направи едно бягане на 200 м по време на Балканиадата за мъже и жени в Правец. На 25 август в Мадрид тя постигна 11,08 сек., а сега призна, че е готова да бяга още по-бързо, стига да има и малко късмет. Освен Лалова, в Правец ще стартират всички наши звезди, както и Мирела Демирева, която в сряда вечерта спечели със 192 см турнира за скок на височина в Зьотермеер (Хол), където тренира, и направи три неуспешни опита на 200 см. За Балканиадата ще пристигнат атлети от 19 страни, а специални гости ще бъдат президентът на ИААФ Себастиан Коу и легендата Сергей Бубка.", "date": "2019.08.29", "title": "Ивет още се колебае за световното в Доха"}
{"url": "https://www.monitor.bg:443/bg/a/view/dama-sytvori-rog-na-izobilie-s-lutenici-i-sladka-173768", "text": "Сушените плодове, зеленчуци, сладка, но най-вече лютениците на Денка Георгиева са хит сред любителите на домашните храни. Най-лесно нейните бурканчета и книжните торби с омагьосващи треви и сушен зарзават се намират на пазара пред Министерството на земеделието. Хората обичат да купуват от нея. Най-вече защото в студ или пек тя е винаги на поста си. И е винаги усмихната. А лютеницата, тя е истинска лютеница. И ти се ще да си купил не едно, а няколко бурканчета. Преди да стигне до щанда, тя и съпругът й изминават любопитен път. Двамата са машинни инженери по професия. Но в момента Денка се занимава с какво ли не. От това да отглежда овошки, зеленчукови градини в с. Исперихово, Пазарджишко, да прави сладка и лютеници и да суши плодове и зеленчуци. Отгоре на това работи и в местна кабелна телевизия. Преди десетина години тя и съпругът й решават вместо да дават нивите си под аренда сами да ги обработват. Така тя се регистрира като земеделски производител и семейството засажда  по европейски проект 42 дка биоовощни градини. Има дръвчета с кайсии, праскови и круши.  В годините си дават сметка, че само от пеработка ще печелят повече. Решават  да затворят цикъла. Двамата със съпруга й са машинни инженери, но изкарват обучение към бизнес центъра в Пещера за писане на проекти. Получават сертификатите си от френския посланик. Кандидатстват и печелят средства за сушилнята. Сушенето на плодове и зеленчуци е сезонна дейност. Тогава имаше работа повече през есента, а продажбите са основно през зимата, разказва Денка Георгиева. Сушат кайсии, ябълки, дюли, сини сливи. Различното при техните продукти от тези в големите търговски вериги е, че нямат никаква обработка с глюкозо-фруктозен сироп, само са сушени. Затова и плодовете са малко неугледни, усмихва се инженерът земеделка. Тя обясни, че ги измиват, нарязват и пускат в сушилния тунел, после ги слагат в хартиени торби. Слагат им етикетче „Рог на изобилието“. Извършват тази дейност като регистрирана фирма, получават включително и HACCP. Двамата не спират дотук и извършват следващата стъпка. Използват помещението за сушилня рационално и се разширяват с разрешение от БАБХ.  Така от едната страна в помещението се извършва сушене, а в другата правят цехче или малка работилничка за  сладка, сиропи, лютеница. Първо започват да правят сладка от плодовете, а след това лютениците. Периодът съвпада със създаването на фермерския пазар в сряда пред Министерството на земеделието. Така Денка Георгиева става един от най- търсените производители на пазара. Покрай този пазар си намерихме нови клиенти. Вече почти в цяла България имаме, продават продуктите си в магазинчета за здравословна храна. За малките производители този пазар е много добро решение, споделя Денка Георгиева. Лютеницата на Денка е наследена от нейната свекърва. А тя пък я е наседила от нейната свекърва. Майката на съпруга я приготвяла с патладжан, чушка и домат. Тя обаче прибавила и морков, за да е по-полезно. Никакви нишестета и сгъстители, в крайна сметка лютеница консумират най-вече децата, обясни тя. В зависимост от зреенето на реколтата си пече  чушките и изварява доматите на пюре поотделно и след това ги „сглобява“.  Слага й мазнина. Правила е й пастет с печени чушки и сирене, но вече не го приготвя. Според нея си има клиенти за всички продукти, които произвеждат. Като се започне от сладко от рози, борови връхчета, та се стигне до сладко и сироп от горски ягоди. Търсят се също и  много сладката и сиропите от круши и дюли. Харесва се и кетчупът, който е балансиран като вкус, с много подправки. Има сос с босилек и зехтин, но и с кромид и чесън,  както и доматени сосове за пици и спагети.  Тази година ще предлагат и сушени череши без костилки в пликчета.  ", "date": "2019.08.29", "title": "Дама сътвори рог на изобилие с лютеници и сладка  "}
{"url": "https://www.monitor.bg:443/bg/a/view/sys-zemedelie-se-hrani-semejstvo-173769", "text": "Зеленчуците, които използват като суровина в цеха, са собствено производство, разказа Денка Георгиева. Не ги пръскат с никакви отрови, но не са биосертифицирани. Те могат да гарантират, че са чисти и правят тип домашна храна. Сладка от люти чушки, сушени домати, микс зеленчуков, сушени сливи и стафиди. Предимно преработват собствени плодове, а горските си ги купуват от хора, с които работят няколко години. Липовият цвят е от техните дръвчета. Трудов договор В цехчето основно работи Денка, съпругът й отговаря за доставка на амбалажа, а с нея работи и жена на трудов договор. Двете се справяме добре при отлична организация, убедена е инженерката.  Денка е убедена, че човек може да се издържа от земеделие, дори и без да преработва продукцията си. Сега проблемът е липсата на работна ръка, защото мнозина са заминали за чужбина. Пипер за сушене Семейството има различни зеленчукови градини. Имат градини с пипер за сушене с тънка ципа и куртовска капия. Над декар и половина  домати. Гледат сорт, който е подходящ за сушене. Справят се с добра организация. Имат капково напояване, както и сонди, като в Исперихово стигат от 6 до 11 метра вода. Имаме сонди на всички ниви. Всичко в нашият край е земеделие, харесваме си го, трябва с мерак и любов да си го правиш, казва Денка Георгиева.                        ", "date": "2019.08.29", "title": "Със земеделие се храни семейство"}
{"url": "https://www.monitor.bg:443/bg/a/view/boris-djonsyn-neutralizira-protivnicite-na-brekzit-britanskijat-parlament-v-otpusk-ot-9-septemvri-174155", "text": "Британският парламент спира работа от 9 септември до 14 октомври, обяви британският премиер Борис Джонсън. Тази маневра бе определена като конституционен скандал от председателя на Камарата на общините в британския парламент Джон Бъркоу, предаде АФП. В същия регистър се изказа и бившият министър на финансите Филип Хамънд. Недоволството е породено от факта, че парламентът ще заработи само две седмици преди предвидената дата за Брекзит.   До решението се стигна след като Джонсън поиска от британската кралица Ешзабет Втора да разпусне парламента. Тя подкрепи искането му. Коментатори отбелязват, че ако беше отхвърлила желанието му кризата щеше да е още по-голяма. На 14 октомври парламентарната сесия ще бъде подновена с традиционното слово на кралицата, в което тя ще представи програмата на правителството. „Британските депутати, които искат да спрат Брекзит без сделка, имат два избора: да променят закона или да сменят правителството. И ако те не направят нито едното, нито другото, Великобритания ще напусне Европейския съюз на 31 октомври“, заяви лидерът на Камарата на общините Джейкъб Рийс-Мог, цитиран от Ройтерс. \"Всички тези хора, които надават вой и скърцат със зъби, знаят, че има два начина да се направи онова, което те искат. Единият е да бъде сменено правителството, а другият - да бъде променен законът. Ако те нямат куража да направят едното или другото от тези две неща, тогава ще напуснем ЕС на 31 октомври в съответствие с резултата от референдума за Брекзит\", каза евроскептикът Рийс-Мог пред Би Би Си.  Рийс-Мог припомни, че във Великобритания не е имало прецедент монарх да отхвърли подобно искане на министър-председател. Сега Европейският съюз трябва да реши дали е готов да предоговори една \"разумна сделка\" по развода или да \"продължи да настоява за васалитет\", което ще принуди Великобритания да напусне без споразумение, подчерта лидерът на Камарата на общините. Британският министър на отбраната Бен Уолъс определи спирането на работата на парламента като нещо обичайно. \"Това се случва всяка година\", каза той в Хелзинки, където пристигна за неофициална среща с колегите си от ЕС. По традиция британският парламент преустановява работа за няколко седмици през септември заради годишните конференции на политическите партии. Но сега удължаването на тази ваканция до 14 октомври, тоест с 12 дни след края на последната годишна конференция. Лейбъристката партия ще поиска в понеделник извънреден дебат за Брекзит, заяви днес говорителят на основната опозиционна сила във Великобритания за търговията Бари Гардинър. Това може да даде възможност за приемане на законодателство за блокиране на Брекзит без сделка, отбелязва Ройтерс.  Откритата онлайн петицията срещу решението на британския премиер да преустанови работата на парламента вече е събрала 1,3 милиона подписи, предаде Франс прес. В Обединеното кралство всяка петиция, подписана от 100 000 души, трябва да доведе до дебати в парамента по въпроса. Недоволните от хода на Борис Джонсън, който ще улесни Брекзит без сделка, определят решението му да блокира на практика за известно време парламентаристите \"държавен преврат\". Хиляди хора се събраха на протестни демонстрации в Лондон, Манчестър, Единбург и други големи градове на Обединеното кралство. В началото на годината петиция за отмяна на Брекзит събра рекордните 6,1 милиона подписа и беше обсъдена в парламента, но това не забави подготовката за излизане на Великобритания от ЕС. Американският президент Доналд Тръмп похвали британския премиер Борис Джонсън за решението. \"Борис е точно това, което Великобритания чакаше, и ще докаже, че е \"велик човек. Обичам Великобритания\", написа Тръмп в Туитър. Британската лира се обезцени с 0,6 процента спрямо еврото и долара в резултат на новината. Лидерът на Консервативната партия на Шотландия Рут Дейвидсън подаде оставка с аргумента, че повече не може да съвместява политическата си кариера и семейния си живот. Само 27% от британците подкрепят едномесечното прекратяване на работата на парламента, разпоредено от британския премиер Борис Джонсън. 47% са против, показва допитване до общественото мнение, осъществено от ЮГав, предаде Ройтерс. Анкетата по поръчка на в. \"Таймс\" е извършена сред 5734 британци. Тя показва още, че 51 процента от поддръжниците на напускането на ЕС подкрепят преустановяването на работата на парламента.", "date": "2019.08.29", "title": "Борис Джонсън неутрализира противниците на Брекзит: британският парламент в отпуск от 9 септември "}
{"url": "https://www.monitor.bg:443/bg/a/view/botev-ostava-bez-ataka-v-bitkata-za-plovdiv-174158", "text": "Невиждана криза за атакуващи футболисти настъпи в „Ботев“ (Пловдив) часове преди гостуването на „Локомотив“ в градското дерби. „Жълто-черните“ на практика разполагат единствено с Марко Перван, Фернандо Вияна, Александър Тонев и юношата Слави Шопов. В това каре единствено Фернандо Вияна е чист нападател. Перван и Шопов са атакуващи полузащитници, а Тонев е флангови футболист. Звездата Тодор Неделев получи контузия още на тренировка преди мача с „Витоша“ и отпадна от сметките на Желко Петрович за около месец. В последствие и Антонио Вутов, за който наставникът на „канарчетата“ намекна, че от началото на сезона играе с контузия. В същото време вчера за Португалия отлетя юношата на тима Крис Добрев, който ще се присъедини към състава на „Портон“. „Ботев“ (Пловдив) и португалският гранд договориха наем в рамките на един сезон, а ако клубът остане доволен от Добрев, ще може да го закупи през следващото лято за  250 000 евро. „Канарчетата“ си позволиха този ход, след като талантът подписа нов договор с клуба до лятото на 2022 г. В лагера на „Локомотив“ (Пд) пък са убедени в превъзходството си преди големия сблъсък. Капитанът Димитър Илиев припомни финала за Купата на България и заяви, че „смърфовете“ все още се усмихват след триумфа. „От там докато при съперника нещата са различни. Който е участвал в дербито знае какво е, битката за Пловдив е с голям заряд. „Ботев“ никога не е бил фаворит на „Лаута“, много рядко побеждават, а най-добрият им играч няма да вземе участие в мача. В каквото и състояние да са двата отбора срещата няма фаворит. Показваме добър футбол и амбициите ни са по-високи. Тази година искаме да завършим в шестицата“, коментита Илиев.", "date": "2019.08.29", "title": "„Ботев“ остава без атака в битката за Пловдив"}
{"url": "https://www.monitor.bg:443/bg/a/view/borisov-posreshtna-ursula-fon-der-lajen-na-jivo-174160", "text": "Министър-председателят Бойко Борисов посрещна новоизбрания председател на Европейската комисия Урсула фон дер Лайен, която пристига на посещение в България, съобщиха от „Дондуков“1. Двамата проведоха работна среща в Министерския съвет, на която обсъдиха различни теми от европейския дневен ред и от световната политика. Визитата е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред ЕП. През юли тази година Европейският парламент избра Урсула фон дер Лайен за бъдещ председател на Европейската комисия. Тя е първата жена, избрана за председател на ЕК.", "date": "2019.08.29", "title": "Борисов посрещна  Урсула фон дер Лайен (ВИДЕО)"}
{"url": "https://www.monitor.bg:443/bg/a/view/bylgarcheta-s-4-medala-na-evropejskata-olimpiada-po-informatika-174156", "text": "С три сребърни и един бронзов медал се завръща отборът на България от Европейската олимпиада по информатика. Медалиста са Атанас Димитров и Благо Гунев от СМГ, Деян Хаджи-Манич от МГ „Д-р Петър Берон“ във Варна и Велислав Гърков от 2 СУ „Акад. Емилиян Станев“ в София. Олимпиадата се проведе в словенския град Марибор. Включиха се 90 състезатели от 24 страни.  Всички представящи страната ни ученици получиха отличия от състезанието. Ръководители на българския отбор бяха проф. Каталина Григорова от Русенския университет и Илиян Йорданов от Факултета по математика и информатика на СУ „Св. Климент Охридски“.", "date": "2019.08.29", "title": "Българчета с 4 медала на Европейската олимпиада по информатика"}
{"url": "https://www.monitor.bg:443/bg/a/view/turski-tir-pomete-avtobus-sys-svatbari-174146", "text": "Турски ТИР блъсна автобус със сватбари. Като по чудо жертви и пострадали няма. Инцидентът станал тази сутрин около 1,00 часа след полунощ на международния път Русе – Свиленград, в района на полскотръмбешкото село Раданово. Автобусът с 16 души се връщал от сватба. Според разкази на очевидци на случилото се, пътническото средство вече било паркирало до крайпътно заведение и повечето от хората били слезли от него, когато изведнъж идващ отзад турси камион влекач се забил в бронята на автобуса. От удара рейсът се преместил напред и на свой ред ударил друг камион с румънска регистрация. благодарение на това, че по време на инцидента, пътниците не били в автобуса, никой от тях не е пострадал. Ранен е само виновникът за катастрофата. След прегледа в болницата, той е  освободен за домашно лечеие. По случая в полицията в Полски Тръмбеш се води разследване.", "date": "2019.08.29", "title": "Турски ТИР помете  автобус със сватбари"}
{"url": "https://www.monitor.bg:443/bg/a/view/shefyt-na-alibaba-prognozira-12-chasova-rabotna-sedmica-174147", "text": "Милиардерът Джак Ма, който отдавна открито защитава културата на извънреден труд в Китай, заяви днес, че хората би следвало да могат да работят само 12 часа на седмица благодарение на изкуствения интелект, съобщи Блумбърг. Хората биха могли да работят само три дни седмично, четири часа дневно с помощта на технологичния напредък и реформа в образователните системи, каза Джак Ма на Годишната конференция за изкуствен интелект в Шанхай. Основателят на Алибаба (Alibaba) отбеляза, че развитието на технологиите все пак няма да доведе до закриване на работни места, допълва ТАСС, цитирайки публикацията на Блумбърг. Той говори на една сцена с главния изпълнителен директор на Тесла (Tesla Inc.) Илон Мъск, който строи производствени съоръжения в града. Джак Ма основа Алибаба през 1999 година в град Ханчжоу и я превърна в една от най-големите в света компании за електронна търговия. През 2018 година състоянието му бе оценено на над 30 милиарда долара. Той е в топ три на най-богатите хора в континентален Китай, припомня ТАСС. ", "date": "2019.08.29", "title": "Шефът на Алибаба прогнозира 12-часова работна седмица"}
{"url": "https://www.monitor.bg:443/bg/a/view/zelenski-predlaga-mlad-advokat-za-premier-174154", "text": "Украинският президент Владимир Зеленски ще предложи на парламента да одобри на поста министър-председател Алексей Гончарюк, 35-годишен адвокат, който работи за неговата администрация, предава Франс прес, като се позовава на свои източници. еленски определи Гончарюк като свой избор на среща с депутати от неговата партия, заяви Андрий Герус, депутат, който е представител на президента в кабинета на министрите. Междувременно в четвъртък започна работа деветата Върховна рада - \"най-необикновеният\" досега парламент на Украйна, пише АФП. Осемдесет на сто обновен и с доста подмладен състав, той до голяма степен остава засега неидентифициран обект и за външните наблюдатели, и за самите украинци. Но тъкмо от тези хора ще зависи в близките пет години вътрешната и външната политика на страната, защото Украйна е парламентарно-президентска република - новият държавен глава Володимир Зеленски трябва да иска за решенията си одобрение от парламента, посочва агенцията. Президентската партия \"Слуга на народа\" има квалифицирано мнозинство от 254 места в 450-членния парламент, а потенциално и конституционно мнозинство от 301 гласа, ако се добавят към партийната група \"безпартийните депутати от едномандатни окръзи, традиционно гласуващи синхронно с мнозинството\". Като единствен потенциален съюзник \"Слуга на народа\" разглежда партия \"Баткившчина\" на бившия премиер Юлия Тимошенко с 26 депутатски места.", "date": "2019.08.29", "title": "Зеленски предлага млад адвокат за премиер"}
{"url": "https://www.monitor.bg:443/bg/a/view/sydjat-stopanin-na-pitbul-naryfal-dirigentka-174149", "text": "Собственик на агресивен питбул отива на съд. Обвинението срещу мъжа е, че не е положил достатъчно грижи за домашния си любимец и макар и неволно е станал съпричинител на инцидента. През март 2019 г. в района на дома си в старата част на Велико Търново питбулът нападна и нахапа известната в града диригентка на хор „Търновград”, Мария Павлова. Всъщност вина за нападението има и самата Павлова, която отворила вратата на клетката, в която се намирало кучето от опасната порода. След нападението тя е откарана в болницата с рани по крайниците. Най-тежко тогава бе положението на лявата и ръка, където кучето отхапало парче от месото и се наложила оперативна намеса. Това не е първият подобен случай, в който стопанин на агресивно куче застава пред съда като обвиняем. В практиката на великотърновския съд от години има и няколко случая на потърпевши от кучешко нападение, които успяха да осъдят собствениците на агресивните животни, или общината, в случаите когато напдението срещу тях е извършето от бездомни псета.", "date": "2019.08.29", "title": "Съдят стопанин на питбул, наръфал диригентка"}
{"url": "https://www.monitor.bg:443/bg/a/view/lubimite-plodove-i-zelenchuci-pod-formata-na-plusheni-igrachki-174151", "text": "Любимите плодове и зеленчуци под формата на плюшени играчки ще зарадват малчуганите през септември в Lidl. “Бандата на свежите таланти“ е съставена от 7 любимци и ще е налична от 2 до 29 септември или до изчерпване на количествата в магазините на веригата в цялата страна. Кампанията е част от дългосрочните усилия на Лидл България в подкрепа на здравословното и балансирано хранене, запознавайки децата по забавен начин със „супер силите“ на плодовете и зеленчуците. В периода на кампанията, за всеки 20 лв. от стойността на покупката в един касов бон, потребителите ще получават по 1 точка, а когато съберат пет точки, ще получат подарък - 1 плюшена играчка от колекцията „Бандата на свежите таланти“ по избор. Бананът Сеп, чушката Супербел, ягодата Емма, морковът Джим, патладжанът Смууб, картофът Лоръс и Маги крушата са любимците, сред които малчуганите ще могат да избират. Седемте героя ще оживеят и в серия от 4 комикса, в които децата ще могат да се запознаят с техните супер сили. Комиксите могат да бъдат проследени в брошурата и сайта на Lidl. Всички желаещи да се сдобият с цялата колекция, могат да опитат късмета си и да спечелят един от 7-те героя по избор в специална игра, достъпна на www.lidl.bg/freshgame. А за най-големите фенове веригата предлага и тетрадки с „Бандата на свежите таланти“, които са налични в магазините на веригата като част от предложенията за подготовка на учебната година.", "date": "2019.08.29", "title": "Любимите плодове и зеленчуци под формата на плюшени играчки "}
{"url": "https://www.monitor.bg:443/bg/a/view/djokovich-prodyljava-na-us-open-vypreki-bolkite-v-ramoto-174152", "text": "Поставеният под №1 в схемата и шампион от миналата година Новак Джокович записа втора трисетова победа на US Open, въпреки болките в рамото. Сърбинът се наложи с 6:4, 7:6(3), 6:1 над аржентинеца Хуан Игнасио Лондеро и вече има 71 победи в турнира от Големия шлем, колкото и легендата Пийт Сампрас. Постижението му го изкачи до петото  място във вечната класация по успехи на US Open, където лидер е Джии Конърс с 98. Сърбинът разкри, че болките, които почувства в рамото, го притесняват от няколко седмици. \"Бях късметлия, че намерих обратния път във втория сет и успях да затворя мача в последователни части. Възползвах се от медицинска помощ, а това определено ми помогна да остана в срещата\", призна Джокович. Роджър Федерер също се класира за третия кръг, но отново загуби сет в своя мач №100 в Ню Йорк. Швейцарецът се справи със съпротивата на Дамир Джумхур с 3:6, 6:2, 6:3, 6:4. Дъждът доста разбърка програмата, а седмият поставен Кей Нишикори продължава в третия кръг след успех в 4 сета - 6:2, 4:6, 6:3, 7:5 над Брадли Клан. Фаворитката на домакините Серена Уилямс се затрудни с участващата с \"уайлд кард\" тийнейджърка Катрин Макнали. Уилямс загуби първия сет от 17-годишната си сънародничка, но спечели мача с 5:7, 6:3, 6:1.  Интересен факт е, че Серена вече е имала титла от Откритото първенство на САЩ преди Макнали дори да е била родена. \"Тя игра наистина добре и не показа капка страх. Нямаше какво да губи\", коментира Уилямс. Поставената под номер 2 Ашли Барти се наложи с 6:2, 7:6(2) над Лорън Дейвис. Третата в семата Каролина Плишкова победи грузинката Мариам Болквадзе с 6:1, 6:4, а Елина Свитолина отстрани Винъс Уилямс с 6:4, 6:4.", "date": "2019.08.29", "title": "Джокович продължава на US Open, въпреки болките в рамото"}
{"url": "https://www.monitor.bg:443/bg/a/view/kitaj-rotira-armijata-v-honkong-174148", "text": "Народно - освободителната армия на Китай в четвъртък сутринта започна ротация на войници и офицери, разположени в Хонконг. Това съобщи държавната информационна агенция \"Синхуа\". Инициативата има редовен характер - това е 22-рата ротация в цялата история на китайската армия, разположена в специалния автономен регион. Ротацията се провежда ежегодно с решение на Военния съвет на Централния комитет на Комунистическата партия на Китай в съответствие със специален законодателен акт. От седмици в Хонконг се провеждат протести срещу мярката на Китай за специален закон за екстрадация. Стана ясно и че от съображения за сигурност хонконгската полиция е забранила провеждането в събота на поредна голяма продемократична демонстрация. Съботната демонстрация е свикана от Гражданския фронт за човешки права - организация, която се обявява за ненасилие и е в основата на масовите протести в последните месеци в бившата британска колония. На 18 август Гражданският фронт мобилизира 1,7 милиона души, без да се стига до прояви на насилие. Междувременно бе съобщено, че Китай ще организира на 1 октомври в Пекин гигантски военен парад, за да отпразнува 70-ата годишнина на комунистическия режим. Народен Китай по традиция прави военни паради на всеки 10 години, отбелязвайки годишнините от създаването си на 1 октомври 1949 г. Обикновено силният човек на режима приема строя на войските и те маршируват на площад \"Тянанмън\", на който Мао Цзедун е провъзгласил създаването на Китайската народна република.", "date": "2019.08.29", "title": "Китай подменя армията в Хонконг"}
{"url": "https://www.monitor.bg:443/bg/a/view/rekordni-22-systezanija-shte-ima-formula-1-dogodina-174150", "text": "Безпрецедентните 22 състезания са част от календара на Формула 1 за 2020 година, но в него няма да бъде включено Гран при на Германия. За разлика от Испания, Австралия, Великобритания и Азербайджан, които удължиха своите договори, Германия се прости с Формула 1 за сметка на Виетнам и Холандия. Виетнам ще бъде 34-а държава в историята с кръг в шампионата, като състезанието ще се проведе в столицата Ханой на 5 април. Холандия се завръща с писта \"Зандвоорт\", която ще приеме надпреварата на 3 май. В момента се довършва договорът на Италия, която ще отпразнува 90-годишен юбилей във Формула 1 през следващия уикенд. Календарът за сезон 2020 обаче трябва да бъде одобрен от Съвета на Международната федерация по автомобилизъм (ФИА) на 4 октомври. Следващият сезон трябва да започне в Австралия на 15 март и да приключи в Абу Даби на 29 ноември. Предвидени са седем поредни състезателни уикенда. Финландският пилот Валтери Ботас пък запази мястото си в \"Мерцедес\" и за 2020 г., съобщиха от отбора преди състезателния уикенд в Белгия. \"Голямата ми цел е да стана световен шампион. Вярвам, че \"Мерцедес\" е най-добрата опция, за да постигна това\", заяви Ботас.", "date": "2019.08.29", "title": "Рекордни 22 състезания ще има Формула 1 догодина"}
{"url": "https://www.monitor.bg:443/bg/a/view/s-a-r-s-pravjat-pyrvija-koncert-na-stadion-unak-174138", "text": "Любимата на хиляди фенове у нас, супер забавна, сръбска банда S.A.R.S. пристига днес в София за уникално двучасово шоу! То ще се състои на обновения стадион “Юнак” в центъра на столицата, който се намира в непосредствена близост до Националния стадион “Васил Левски” (на бул. “Евлоги и Христо Георгиеви” №38). Големият концерт на S.A.R.S. ще бъде първото музикално събитие, което ще се проведе на обновеното съоръжение и този път феновете ще има възможност да се забавляват на по-широко и още по-приятно място. Входовете на стадион “Юнак” ще бъдат отворени в 18.00 ч. с билет за ТЕРЕН ще се влиза през централния вход, а към СЕДЯЩИ МЕСТА – през отделен вход, който се намира на метри от централния. Важно уточнение за публиката е, че не се разрешава свободно преминаване от терен към трибуни (седящи места). Но притежателите на билет за трибуни ще ИМАТ достъп до терена. Влизането и излизането от стадиона ще бъде еднократно, подчертават организаторите от „Строежа“. На място ще се предлагат храни и напитки за удобство на публиката. А преди началото и между сетовете на двете банди, присъстващите ще имат възможност да спечелят безплатни билети за предстоящия концерт на Dubioza Kolеktiv на 11 ноември в зала “Арена Армеец” и тениски Goloka. Наградите са осигурени от Starobrno Bulgaria & Jägermeister. Преди броени дни   вокалист на S.A.R.S., сподели пред \"Монитор\", че всички в бандата са много щастливи и обичат да свирят пред родната публика и не е случайно, че концертите им у нас в края на август се превърнаха в традиция. Бандата, чието име е съкращение от Sveže Amputirana Ruka Satrijanija (Прясно отрязаната ръка на (Джо) Сатриани), идва в състав Александър Лукович, Борис Тасев, Ненад Джордевич, Петър Миланович, Саня Лалич, Тихомир Хинич, Жарко Ковачевич и още седем души екип. Стилово музиката им се определя като смесица от алтернативен рок, реге, блус, джаз, хип-хоп и етно. Досега групата има издадени шест студийни албума, а клиповете и концертните им изпълнения в YouTube се радват на милиони гледания. Сред тях са: Perspektiva, Lutka, Buđav Lebac, Klinka, To Rade, Mir i ljubav и много други. Гласът на групата винаги е критичен към политиците, а текстовете им изразяват бунтарския им дух. У нас бандата ще изпълни всичките си хитове и част от новите си парчета от албума “Glava”. И в текстовете на тези песни акцент продължават да бъдат политиците и начините, по които те правят живота на хората по-лош. Но в този албум S.A.R.S. дават и рецепти как да направим живота си по-хубав. Началото на концерта е в 19.00 ч., когато на сцената ще стъпят музикантите от ДЖАНГО ЗЕ. Те се събират на родна земя специално, за да са подгряващи на събитието. Ще можем да ги видим и в събота (на 31 август), като част от “Концерт-трибют в памет на Тодор Колев” в “Маймунарника”. Билети за концерта на S.A.R.S. все още може да намерите в системата на Eventim.bg или тук. Цената им е 25 лв. за правостоящи (терен) и 30 лв. за седящи места (трибуни). В деня на събитието и на място билетите ще са съответно по 30 лв. за правостоящи и по 35 лв. за седящи места. Билети ще се предлагат на място и на двата входа на стадион “Юнак”.", "date": "2019.08.29", "title": "S.A.R.S. правят първия концерт на стадион \"Юнак\""}
{"url": "https://www.monitor.bg:443/bg/a/view/vremenno-sprjaha-izdirvaneto-na-ivan-v-gorata-kraj-varna-174145", "text": "Временно е спряно издирването на 28-годишния мъж, който изчезна край Варна. Иван Йорданов е в неизвестност от неделя сутринта. Тогава се обадил за помощ на родителите си и изпратил GPS координати на бивше военно поделение. За последно е забелязан в събота. Гората вече е обходена няколко пъти от разследващите. Военна полиция е претърсила и изоставени бункери в района, но следа от Иван няма. Мъжът е родом от Карнобат, но живее в София. От полицията смятат, че той може вече да е в друга област. Затова са помолили колегите си от останалите дирекции на МВР да се включат в издирването. Тaйнo пaрти в гoрaтa – cлeд тoвa cъбирaнe ce губят cлeдитe нa 28-годишния мъж. Oкoлo 150 души ce cъбирaт в бившeтo вoeннo пoдeлeниe крaй ceлo Любeн Кaрaвeлoвo нa импрoвизирaнo пaрти, дoгoвoрeнo в coциaлнитe мрeжи. В рaйoнa e издигнaтa cцeнa и ce зaбaвлявaт cъc cилнa музикa. Минувaч виждa cпрян aвтoбуc и ce oбaждa нa 112. Cигнaлът e прeдaдeн в oбщинa Aкcaкoвo, a oт aм нa кмeтa нa ceлo Любeн Кaрaвeлoвo. Дoклaдвaнo e и нa пoлициятa. Oкaзвa ce, чe в OД МВР – Вaрнa, рaзбирaт зa cбиркaтa чaк в нeдeля вeчeртa, кoгaтo бaщaтa нa изчeзнaлия мъж ce oбaждa дa търcи пoмoщ в издирвaнeтo му. Cинът му Ивaн Йoрдaнoв e прaщaл и лoкaция нa близкитe cи къдe ce нaмирa, нo cлeд тoвa cлeдитe му ce губят. Кмeтът нa ceлoтo Ивaн Димитрoв рaзкaзa, чe e видял пaлaтки и кoли в рaйoнa нa пoдeлeниeтo. Питaл e и двaмa млaдeжи кaквo ce cлучвa, a тe ca му oтгoвoрили, чe ca нa пaрти. Мecтнитe пък рaзкaзaхa, чe и минaлaтa гoдинa ce e чувaлa cилнa музикa oт рaйoнa. Oт пoлициятa зaявихa, чe пaртитo e билo нeрeглaмeнтирaнo: „Тoвa гo нaучихмe oт мeдиитe, чe e имaлo тaкoвa oбaждaнe. Пoлициятa нe e увeдoмeнa зa мeрoприятиeтo, мeрoприятиeтo e нeрeглaмeнтирaнo\", кaзa гл. инcп. Плaмeн Гoлeмaнoв, нaчалник-сeктoр \"Издирвaнe\", OДМВР – Вaрнa. Тoй пoяcни, чe ca прoвeдeни рaзгoвoри c хoрa, приcъcтвaли нa тoвa пaрти. „Рaзгoвaряли cмe, имa кoлeги, кoитo ca глeдaли във Фeйcбук зa тaкивa групи oргaнизирaни.... Тoвa ca хoрa, кoитo ce oргaнизирaт, cлушaт музикa нa мнoгo cилни чecтoти и търcят мecтa, cкрити, пoтaйни мecтa, къдeтo дa прaвят тoвa, кoeтo хaрecвaт. Ниe нaучихмe oт бaщaтa, кoйтo ce oбърнa c иcкaнe зa cъдeйcтвиe пo издирвaнe нa cинa му. Пoтърcил e пoмoщ, пoчувcтвaл ce e зacтрaшeн, нe мoжe дa кaжe oт кaквo, кaзaл e, чe имaлo мнoгo хoрa. Пo cвидeтeлcки пoкaзaния на oкoлo 150 души цeлият рaйoн e бил пълeн c кaрaвaни, кeмпeри, кoли, импрoвизирaнa cцeнa c виcoкa oзвучитeлнa тeхникa”, дoбaви тoй. Cлужитeлкa в мaгaзин oбяcни, чe видялa някoи oт хoрaтa, кoитo приличaли нa хипитa, нo нe cи купувaли cпиртни нaпитки: „Aлкoхoл нe, пoвeчeтo cи взимaхa бири, бeзaлкoхoлни, вoдa, питaхa къдe e ceлcкaтa чeшмa дa cи нaлeят. Бяхa кaтo тeзи, хипитaтa eднo врeмe, битници тaкивa, мoмчeтaта c дълги oпaшки, плeтeни, cплъcтeни... Дaжe cинът ми ги e питaл къдe щe ce cъбирaт – \"тaйнa\", казал eдиният oт тях. Зa първи път има тaкoвa нaшecтвиe нa хипaри, c пaлaтки, oкъcaни, oдърпaни”, рaзкaзa Мaргaритa Бaeвa, cлужитeлкa в мaгaзин. Oт пoлициятa мoлят, aкo хoрa ca кaчвaли нa cтoп Ивaн, дa ce oбaдят нa тeлeфoн 112.", "date": "2019.08.29", "title": "Временно спряха  издирването на Иван в гората край Варна"}
{"url": "https://www.monitor.bg:443/bg/a/view/djuzepe-konte-poluchi-mandat-da-systavi-novo-pravitelstvo-174140", "text": "Президентът на Италия Серджо Матарела натовари тази сутрин подалия миналата седмица оставка премиер Джузепе Конте да състави новото правителство на страната. Бъдещият кабинет няма да бъде подкрепен от досега управлявалата коалиция между Движението „Пет звезди“ и дясната партия „Лига“, а от заформилото се през последните дни ново парламентарно мнозинство между „Пет звезди“ и лявоцентристката Демократическа партия. След като прие мандата, Конте обяви, че започва да работи незабавно по програмата и състава на кабинета, който би трябвало да положи клетва в средата на следващата седмица. Основните цели пък на неговата политика щели да бъдат задълбочаването на сътрудничеството с ЕС, укрепването на приятелството със САЩ и борбата срещу нелегалната имиграция съвместно със страните партньори от съюза. До мандата на новия – стар премиер на Италия се стигна след като в средата на месеца управлявалата близо година и половина коалиция се разпадна окончателно и след като президентът Матарела заяви в прав текст на лидерите на политическите партии, че е по-добре да работят за съставянето на ново правителство, отколкото да се произвеждат предсрочни избори. Просто защото страната има куп най-вече икономически проблеми като астрономически вътрешен дълг, чукаща постоянно на вратата рецесия, пенсионна система пред колапс и др., които трябва да бъдат решени не само бързо, но и трайно от кабинет, способен да работи задружно до изтичането на мандата на сегашния парламент през 2020 г. Допирни точки по задачата и желание да я приключат демонстрираха движението „Пет звезди“ и „Демократическата партия“, чиито лидери се споразумяха окончателно по „рамката“ на бъдещото правителство в сряда вечерта. По интересен начин бе решен последния спорен въпрос дали бившият вицепремиер и лидер на „Пет звезди“ Луиджи ди Майо отново да бъде вицепремиер или само да се задоволи с министерски пост? Така настояваха да се случи демократите, които поискаха въпросната вицепремиерска длъжност само за техен представител. И за да се преодолеят различията просто в бъдещия кабинет на Конте не би трябвало да има вицепремиери. Както можеше и да се очаква, съставянето на кабинет от петзвездниците и демократите бе посрещнато на нож от десницата и най-вече от силния човек в кабинета в оставка – вицепремиера, министър на вътрешните работи и лидер на „Лига“ Матео Салвини. От вчера той тръби непрекъснато в интервюта и в социалните мрежи, че бъдещото правителство било плод на комплот най-вече на външни сили и било решен преди няколко дни на масата на Г-7 в Беариц. В тази връзка лидерът спомена нарочния туит завчера на американския президент Доналд Тръмп, с който той бил „короновал“ Джузепе Конте като премиер, обявявайки го едва ли не за спасител на държавата. Салвини обяви още, че очаква сега Италия да бъде разпродадена окончателно на Германия и Франция и призова сънародниците си на масови демонстрации, за да спрат тази според него пагубна тенденция.", "date": "2019.08.29", "title": "Джузепе Конте получи мандат да състави ново правителство"}
{"url": "https://www.monitor.bg:443/bg/a/view/a1-avstrija-predstavi-8k-predavane-na-video-chrez-5g-mreja-174135", "text": "А1 Австрия излъчи 8К видео съдържание чрез 5G мрежата си по време Европейския форум Алпбах 2019 и по този начин показа ексклузивно бъдещето на развлечението. Съвместно с технологичните си партньори, Nokia и Samsung, А1 представи една от многото сфери на приложение на новата 5G мобилна технология. Излъчването на съдържание с 8К резолюция ще изправи пред нови предизвикателства съвременните мобилни мрежи – необходимата скорост и обем на пренос на данни значително ще нараснат. Например мрежата ще трябва да се справи с излъчването на холивудска продукция с 8К резолюция, чийто размер ще надвишава 100 GB. Развитието на решения, които изискват по-голям капацитет на връзката и растящата тенденция на използване на технологии за предаване в реално време правят наложително бързото и широко навлизане на 5G в света на развлеченията. В момента А1 провежда изпитания на различните приложения на 5G и в България. Компанията пусна първата 5G базова станция в страната, след като получи тестови честоти от Комисията за регулиране на съобщенията в началото на юли. Именно сферата на развлеченията беше и първото приложение на 5G, което А1 демонстрира в България като показа 16 телевизионни канала в HD качество, които предават едновременно на 5G мрежа в НДК. „5G е в основата на всички бъдещи подобрения в мобилния интернет и ще създаде невиждани възможности за новите услуги. Освен бизнес приложенията, Интернет на нещата (IoT) и комуникацията в реално време при автономни автомобили и дронове, по-високата скорост и по-бързото време за отговор ще доведат до нови приложения за частните клиенти като виртуална реалност или облачен гейминг. В бъдеще 5G мрежата ще играе ключова роля в осигуряването на гигабитова връзка за селските райони”, сподели главният изпълнителен директор на А1 Group Томас Арнолднер, описвайки възможностите на мобилната мрежа от ново поколение. „Предаването на 8К видео съдържание ще е сред приложенията, които изискват максимална скорост на връзката. За видеата с висока резолюция е необходим изключително голям капацитет за пренос на данни и те биха претоварили сегашните мрежи. На премиерата показахме какви нови възможности предлага 5G на А1”, коментира главният изпълнителен директор на А1 Австрия Маркус Граузам. 5G от А1 в Алпбах А1 разшири изключително много инфраструктурата за мобилен интернет в Тирол, по време на подготовката за премиерата на 5Giganet в Алпбах. Освен че обнови четири външни трансмитера с 5G Massive MiMo антени, компанията инсталира вътрешен трансмитер за форума в Алпбах. По този начин бяха достигнати скорости до 1,2 Gbit/s вътре в конгресния център, в който се провежда събитието. Всичките пет трансмитера са свързани с интернет чрез 10-гигабитови кабели и така осигуряват качествена 5G връзка. Стотици райони в Австрия ще бъдат свързани с 5G през следващите няколко месеца.", "date": "2019.08.29", "title": "А1 Австрия представи 8К предаване на видео чрез 5G мрежа"}
{"url": "https://www.monitor.bg:443/bg/a/view/malko-ne-stigna-na-mladite-volejbolisti-za-polufinal-na-svetovnoto-174137", "text": "Националният отбор по волейбол на България за юноши под 19 години не успя да се класира за полуфиналите на световното първенство в Тунис. Тимът, воден от Пламен Христов, отстъпиха на Аржентина с 2:3 (19:25, 25;21, 24:26, 25:21, 13:15) в петгеймов оспорван двубой от четвъртфиналите на надпреварата. Това е втори драматичен мач за България в рамките на 24 часа, след като на 1/8-финалите националите надиграха Бразилия с 3:2 гейма. Ситуацията се повтори и на 1/4-финалите, но България не успя да повтори подвига си със \"селесао\". В тайбрека този път късметът бе на страна на съперника, като малко не достигна на националите в решаващите моменти и те отстъпиха с 13:15. Така тимът на Пламен Христов ще продължава борбата за 5-8 място в крайното класиране. В плейофите за разпределение на местата родните волейболисти ще се изправят срещу тима на Иран за втори път в турнира. Преди дни нашите загубиха от съперника с 1:3 гейма в груповата фаза. С най-голям актив за България бе Тодор Димитров с 19 точки, 15 добави Георги Татаров.  ", "date": "2019.08.29", "title": "Малко не стигна на младите волейболисти за полуфинал на световното"}
{"url": "https://www.monitor.bg:443/bg/a/view/syvetnici-ot-sliven-pravjat-podpiska-za-ubitata-zverski-kristin-174133", "text": "Сливенски общински  съветници инициираха подписка за промяна в НПК и отпадане на намаленото наказание при самопризнания за извършено убийство. Първи подписа си положи кметът на село Сотиря Димчо Георгиев, който напомни че убиецът на 7-годишната Кристин Георгиева, извергът  Мартин Трифонов може да излезе от затвора предрочно при сега съществуващите законови възможности. „Все още всички сме под влияние на станалото и дълго ще ни държи. Имам една молба към всички колеги в община Сливен – всеки да инициира подписка сред гражданите за промяна на закона и отпадане на намаляването с една трета на присъдата при самопризнания за особено тежки престъпления.Идеята е да го предложим на депутатите, когато започнат работа, и тази подписка да се внесе до деня, когато ще се разглежда делото на престъпника и той да си получи заслуженото наказание. Има вратичка, можем да натиснем сега. Виждате какво става в България. Моментът е подходящ. Трябва всички да се обединим и да направим нещо, за да не си скубем после косите. Моля всички колеги да помогнат и не пожелавам нещо подобно да се случва в нито едно населено място“., каза преди началото на редовното заседание на местния парламент кметът на Сотиря. 7-годишната Кристин Георгиева почина на 15 август след като бе пребита и изнасилена под мост в селото от живеещия с майка си в близката вилна зона 21 – годишен Мартин. Младият мъж бе задържан след продължило часове наред преследване и претърсване на региона.Той падна в ръцете на полицаите след като беше прострелян, а“  мярката за неотклонение „задържане под стража“ бе наложена от съдебен състав, която заседава в една от стаите на МБАЛ „Д-р Иван Селимински“. „Простреляния Трифонов все още се лекува при нас, в момента оправяме личните му документи, защото се оказа че никога не е имал лична карта, да не говорим за здравни осигуровки. Пред входа на стаята където се намира има въоръжена охрана.“, коментира зам. директорът д-р Хрисант Хрисантов . Трифонов е бил вече осъждан за блудство и кражби, поредното престъпление е извършил 15 месеца след излизането от килията в Бургаския затвор.", "date": "2019.08.29", "title": "Съветници от Сливен правят подписка за убитата зверски Кристин"}
{"url": "https://www.monitor.bg:443/bg/a/view/otkriha-novo-smetishte-pod-asparuhov-most-sys-stroitelni-otpadyci-174136", "text": "За ново сметище под Аспарухов мост, този път с изхвърлени строителни отпадъци, сигнализираха варненци. За изхвърлените камари боклуци на паркингите до Корабостроителния завод във Варна стана ясно седмица, след като читатели алармираха за планини от излезли от употреба стари гуми под моста. Докато гумите вече се извозват,  строителните отпадъци все още грозят и замърсяват подмостовото пространство. За автори на сметището със строителни отпадъци се визират фирми, които в началото на годината ремонтираха паркинга пред КРЗ и една от административните му сгради, в която вече дават офиси под наем. От дирекция „Общинска собственост, икономика и стопански дейности“ във Варна заявиха, че знаят за сметището. Според шефа на дирекцията Петко Бойновски „Трябва да минат процедурите по Закона за обществените поръчки. Вече имаме действащ договор за извозване и другата седмица отпадъците ще бъдат преместени на съответното сметище“. Предстои на установените нарушители, съвместно с компетентните органи - РИОСВ и общината, да се съставят актове по Закона за административните нарушения и наказания. Санкцията за физическите лица е от 200 до 500 лв., а за юридическите от 1 000 до 3 000 лв. Там, където нарушителите не могат да бъдат открити, премахването на неправомерно струпаните отпадъци, ще бъде за сметка на общинския бюджет. Размерът на средствата за почистването на боклуците под Аспарухов мост все още се уточнява, като прогнозата е за не по-малко от половин милион лева.", "date": "2019.08.29", "title": "Откриха ново опасно сметище под Аспарухов мост"}
{"url": "https://www.monitor.bg:443/bg/a/view/darenie-v-pomosht-na-malkata-aleks-vmesto-cvetja-za-pyrvija-ucheben-den-174143", "text": "Дарение в помощ на малката Алекс, вместо цветя за първия учебен ден. „По този начин много от букетите с цветя няма да бъдат изхвърлени след 3-4 дена, а ще бъдат използвани за предстоящия втори етап от лечението на Алекс, която е родена с рядката диагноза „Фибуларна хемимелия“ (пълна липса на малък пищял и скъсен десен крак с деформирани глезен и стъпало). Всеки класен ръководител от училището, което реши да подкрепи инициативата, ще приготви кутия за дарения. След края на първия учебен ден, събраните пари ще бъдат изпратени по сметката на Алекс. Необходимата сума за завършване на лечението е 787 788 лв., като до момента са събрани 196 000 лв. През юли, миналата година, момиченцето е претърпяло корекция на глезена, изправяне на тибията и удължаване на крака с 5 см. За съжаление, с времето разликата между двата крака е продължила да нараства и това отново е затруднило ходенето на детето. След извършен преглед през април, тази година при д-р Пейли в САЩ, е насрочен нов период за лечение на момиченцето през есента на 2020 г. За това време на детето ще бъдат направени същите корекции, а кракът ще бъде удължен с 6 см. Алекс ще продължи да води битката за пълноценен живот, като третият финален етап на лечението й ще започне на около 9-10 годишна възраст. Тогава ще се извърши още една операция на двата крака с удължаване от 8 см. на десния и спиране растежа на левия, за да може в края на лечението да се постигне максимално изравняване на двата крака“, се посочва в разпространеното послание. Родителите на детето молят всеки, който има желание и възможност да помогне за събирането на необходимата сума за подпомагането на Алекс, тъй като от Фонда за лечение на деца им е отказано няколко пъти. Даренията се събират по банкова сметка в Централна Кооперативна банка с IBAN: BG40CECB979040G7448700, BIC: CECBBGSF Титуляр: Александра Александрова Кръстянина - Варна Или с DMS с текст на латиница ALEXANDRA на номер 17 777 Helpkarma – да помогнем на Алекс да ходи и PayPal: veni_sun@abv.bg с титуляр Венета Кръстянина (майка на детето)", "date": "2019.08.29", "title": "Дарение в помощ на малката Алекс, вместо цветя за първия учебен ден "}
{"url": "https://www.monitor.bg:443/bg/a/view/zvezda-ot-bjagstvo-ot-zatvora-i-dnevnicite-na-vampira-idva-v-bylgarija-174134", "text": "Безчувствена, студена и секси! Джоди Лин О‘Кийф (Гретчен) е най-горещата жена в „Бягство от затвора“, която феновете едновременно мразят и обожават. Актрисата идва у нас по покана на Aniventure Comic Con и ще присъства на фестивала в Експо център на 14 и 15 септември. Тя ще раздава автографи и ще се снима с фенове и през двата дни. На 15 септември Джоди ще има и собствен панел на главната сцена, в който ще разкаже за незабравимите участия в популярните у нас „Бягство от затвора“, „Дневниците на вампира“, „Двама мъже и половина“, „Теория за големия взрив“ и „Дарма и Грег“. Ролята на Гретчен („Бягство от затвора“) се оказва истинско предизвикателство за иначе добрата и мила Джоди Лин О‘Кийф, на която й се налага бързо да влезе в обувките на лошото момиче и да се превърне в заплахата на малкия екран. Няколко години по-късно дебютира в ролята на доктор Джо Лафлин в „Дневниците на вампира“, покорил предимно сърцата на момичета и жени по цял свят. Джоди се появява и в комедийния сериал „Двама мъже и половина“ в ролята на Изабела – едно от най-демоничните гаджета на Чарли, което успя да уплаши дори Бърта. Запомнящи са и епизодичните й участията в „Теория за големия взрив“ и „Дарма и Грег“ по покана на великия сценарист и продуцент Чък Лори. Тази година в рамките на Aniventure Comic Con ще дебютират и някои от най-очакваните заглавия на книжния пазар за 2019 година. Сред тях е нашумялото фентъзи „Софийски магьосници“, чиято трета част „Вещиците от Витоша“ ще бъде ексклузивно представена от автора Мартин Колев на 15 септември от 11:20 в зала 4. В същия ден от 15:00 часа на сцената ще излезе и създателят на родния супергерой Просто Спас/ Just Spas, който ще представи втора част на комикса си. След блестящия миналогодишен успех, киселият заек се забърква в нови приключения с мечока Борал и вълка Страхил. Един изцяло нов проект също ще изгрее именно на Aniventure Comic Con. Писателят и кинокритик Благой Д. Иванов и легендарният Петър Станимиров – художник добре познат на 80-те с популярното списание „Дъга“, ще представят съвместния си комикс „Седем градски гряха“. Може би най-дръзкото творение на българската попкултура обединява седем независими комикс истории, в които изкушението и грехопадението триумфират. Премиерата ще бъде на 14 септември от 11:20 в зала 4. Всички заглавия ще бъдат достъпни по книжарниците едва след края на фестивала. Сред специалните гости на фестивала, обявени до момента, са актьорите Наталия Тена („Хари Потър“/ „Игра на Тронове“), Дейвън Мъри („Хари Потър“), Сам Джоунс („Флаш Гордън“), Милтос Йеролему („Игра на Тронове“); комикс художници, работили за Marvel и DC Comics – Скот Хана, Джим Калафьоре, Том Рани и Уилйъм Симпсън – известен със скиците си за „Игра на Тронове“, както и създаването на някои от най-впечатляващите създания в сериала, като драконите, вълците и триоката врана. Тази година звездното присъствие на фестивала се надгражда и с участието на най-обичаните български актьори, сред които са Михаил Билалов, Мариан Вълев, Александър Сано, Захари Бахаров, Александър Алексиев, Яна Маринова, Луиза Григорова-Макариев. Неизменна част от събитието ще бъдат K-Pop шоуто, Cosplay конкурсите, Гейминг залата която ще приюти финалите на най-новата лига за електронни спортове A1 Gaming League, както и имената на популярни български влогъри и актьори. Билети на цени от 25 до 40 лв. Деца до 7 години влизат безплатно, ако са придружени от родител, а за деца от 8 до 12 години (включително) цените на редовните билети са с 50% отстъпка.", "date": "2019.08.29", "title": "Звезда от „Бягство от затвора“ и „Дневниците на вампира“  идва в България"}
{"url": "https://www.monitor.bg:443/bg/a/view/puskame-13-boksiori-na-evropejskoto-v-sofija-174144", "text": "България ще бъде представена от 13 боксьори на европейското първенство за младежи и девойки, което ще се проведе в зала „София“ от 4 до 10 септември. При юношите треньорът Александър Александров ще разчита на 9 състезатели, като най-големи надежди се възлагат на европейския шампион от Анапа 2018 Емирджан Мехмед (69 кг) и сребърния медалист от същото първенство Ясен Радев. „Подготовката премина добре и се надявам на силно представяне на състезателите“, каза Александров. Треньорката на девойките Светлана Каменова пък залага на 4 боксьорки, сред които е и актуалната носителка на Купа „Балкан“ и европейска шампионка за момичета до 16 години Мелек Закифова. Иначе на европейското първенство ще участват близо 370 боксьори от 37 държави. Входът в зала „София“ ще е свободен.  ДЕВОЙКИ - 48 кг Мелек Закифова, 54 кг Благовеста Бисерова, 57 кг Анна Мария Дялова, 60 кг Далия Райчева. МЛАДЕЖИ - 49 кг Ергюнал Себри, 52 кг Ясен Радев, 56 кг Николай Маринов, 60 кг Божидар Джуров, 64 кг Стилиян Христов, 69 кг Емирджан Мехмед, 75 кг Николай Зафиров, 81 кг Стоил Станоев.", "date": "2019.08.29", "title": "Пускаме 13 боксьори на европейското в София"}
{"url": "https://www.monitor.bg:443/bg/a/view/barabanistyt-na-pink-flojd-spasi-boltyn-174142", "text": "Един от най-старите английски клубове „Болтън“, който е и сред основателите на Футболната лига преди повече от век, бе спасен. „Уондърърс“, които сега се подвизават в третия ешелон на английската футболна пирамида, бяха буквално на часове от отнемане на професионалния си лиценз, когато дойде дълго чаканата вест, че клубът има нов собственик. Това е холдингът Football Ventures (Whites) Limited, в който основна фигура е барабанистът на Пинк Флойд Ник Мейсън. Новият собственик се заема с издръжката и покриването на настоящите задължения на „Болтън“. Щастливата новина за феновете беше официално обявена от клубните администратори, които движеха сделката. Ако тази сделка не се беше случила, клубът щеше да фалира и да загуби завинаги мястото си в английския футбол. Въпреки това задачата пред новите собственици е доста тежка, защото клубът започна сезона с -12 точки и е пред изпадане в четвъртия ешелон на Англия. „Това бе една от най-сложните администрации, в които съм участвал. Радвам се, че най-накрая стигнахме до задоволителен изход от ситуацията“, коментира администраторът Пол Апълтън, който управляваше клуба в последните тежки месеци.", "date": "2019.08.29", "title": "Барабанистът на „Пинк Флойд“ спаси „Болтън“"}
{"url": "https://www.monitor.bg:443/bg/a/view/bylgarski-aktrisi-na-7-i-11-g-ocharovaha-publikata-vyv-venecija-174141", "text": "Българските малки актриси Катерина Липовска (на 7 години) и Аделия Оклепо (11) очароваха присъстващите на кинофестивала във Венеция със силното си присъствие на екрана в родната копродукция „Кръвта на пеликана“. Момичетата изпълняват две от главните роли в лентата – тези на осиновените деца на Вибке (изиграна от Нина Хос). Масовото мнение на публиката на терен е, че двете българчета са достойни партньорки на немската звезда, носителка на Сребърна мечка от Берлин. Липовска и Оклепо минаха облечени в прелестни рокли по червения килим за премиерата на „Кръвта на пеликана“. Прожекцията послужи и като официалното откриване на паралелната програма на филмовия фестивал във Венеция - „Хоризонти“. Немско-българската продукция е емоционална драма за треньорката на полицейски коне Вибке и взаимоотношенията ѝ с двете ѝ момиченца, осиновени от България. Още с първия си филм „Нищо лошо не може да се случи“, който участва в програмата “Особен поглед” на кинофестивала в Кан, режисьорката Катрин Гебе демонстрира интереса си към темите за корените и проявлението на доброто и злото и свободната воля у всеки човек, които в „Кръвта на пеликана“ достигат нови дълбочини в измерението на детската психология. Във филма участват и други български актьори, сред които Яна Маринова, Димитър Баненкин, Гергана Змийчарова и Албена Колева. Филмът е подкрепен от телевизионния канал ARTE, Хамбургския филмов фонд, Националния филмов център и международния фонд “Евроимаж”. Мирамар филм („Дзифт“,“LOVE.NET”, „Вездесъщият“) е продуцент от българска страна.", "date": "2019.08.29", "title": "Български актриси на 7 и 11 г. очароваха публиката във Венеция"}
{"url": "https://www.monitor.bg:443/bg/a/view/starozagorska-filolojka-kyta-26-narodni-premeni-174124", "text": "Старозагорска филоложка къта в дома си цели 26 автентични народни премени от различни кътчета на България, колекцията й стартирала преди 4 години с лятната носия на баба й Минка от село Димитриево, която е вече е на близо век. Възпитаничката на великотърновския университет и настоящ уредник в къщата – музей „Гео Милев“ Яна Ленова – Димитрова признава, че с повечето от носиите се е сдобила след упорити преговори в Интернет, където за всеки елемент е трябвало да отправи поне по три оферти, за да достигне приемлива цена. Почти шест месеца й отнели преговорите за придобиването на чорбаджийска премяна от село Гълъбинци, ямболско, в момента била хвърлила око на автентичен тоалет от село Галиче, но все още цените били буквално непостижими. По думите на Яна в мрежата имало немалко ментаци, които притежателите им пробвали да пробутат на наивници на луди цени. Лично тя сравнявала офертите с публикации в специализираните издания на БАН отпреди десетилетия, за да не се окаже …преметната. Наред с носиите филоложката купува и аксесоари, най-вече изработени от пиринч и посребрени пафти, но за тях цените варирали от 200 до към 3 000 лв и малцина можели да си ги позволят. Всяка една от премените има своя чар, във всеки бод е останал по един женски взор, а по престилките може да се прочете цяла легенда за моми, юнаци, змейове и хали, обяснява Яна, която наскоро подари на къщата – музей „П.К. Яворов“оригиналните  черни очила, носени до смъртта от поета-харамия. С тях Яворов прикривал полуослепелите си след първия опит за самоубийство очи. Част от колекцията си Яна Ленова – Димитрова показа заедно с приятелката си Елена Тилова на фестивала „Богородична стъпка“ в курорта Старозагорски минерални бани.", "date": "2019.08.29", "title": "Старозагорска филоложка къта 26 народни премени"}
{"url": "https://www.monitor.bg:443/bg/a/view/kombi-za-avanturisti-prez-vsichki-sezoni-174113", "text": "Комбитата се смятат за много практични семейни коли, тъй като разполагат с голям багажник и често събират всички принадлежности за фамилната почивка. Ако обаче семейството иска да отдъхне в някоя планинска вила например, стандартното комби може да не е толкова добре подготвено да се справи с хълмистия терен. За подобни дестинации инженерите от Opel направиха семейното комби Insignia Country Tourer, което добавя към големия багажник и повишена проходимост, така че с него хората лесно да стигнат високо в планината. Новият Opel Insignia Country Tourer е просторен семеен автомобил, изглежда добре и има куп нови функции, които го превръщат в най-функционалния модел в гамата на марката. Външният му вид се отличава от стандартното комби Insignia Sports Tourer най-вече по предпазните панели от черна пластмаса по долната периферия на каросерията, както и разширените арки на колелата. Панелите пазят боята от издраскване и се сменят лесно при деформация. Пътният просвет е увеличен и така Insignia Country Tourer изглежда по-висока. Около масивната хромирана решетка отпред изпъкват ефектните светодиодни светлини. В задната броня са интегрирани два ромбоидни ауспуха, а извивката на покрива е подчертана с хромирана лайстна. Комбито Insignia Country Tourer може категорично да бъде определено като новия флагман на Opel, тъй като салонът му е оборудван богато и с качествени материали. Водачът има на разположение нови технологии и функции, типични за луксозните автомобили, като проекционен дисплей точно пред погледа на водача. В горната част на централната конзола е поставен големият сензорен дисплей на мултимедийната система, която може да се свързва и с външни устройства. Дисплеят на арматурното табло дава възможност на водача да регулира големината на скоростомера и да прави числата по-големи или по-малки. Салонът е отлично оборудван, като в предната част има няколко различни по големина ниши за съхранение на дребни предмети, покрити отвътре с меки материи. Жабката е голяма и е климатизирана, което запазва храните и напитките в колата. Седалките в Opel Insignia Country Tourer са едни от най-удобните в съвременните автомобили. Неслучайно те са одобрени от Асоциацията на германските ортопеди AGR. Предните седалки имат множество настройки, включително възможност за увеличаване на борда за водачи с по-дълги крака. Седалките имат не само отопление в три степени, но и вентилация с три нива на интензивност. Шофьорската седалка се регулира с електрозадвижване и помни настройките на двама различни човека. Големите външни размери на Opel Insignia Country Tourer са осигурили достатъчно пространство за пътниците и на задните седалки. В салона един зад друг могат да седнат хора с ръст до 1,90 метра, като отзад има достатъчно място пред коленете и над главите на пътници с подобна височина. На задните седалки могат да седнат до трима пътници, но истински комфортно ще бъде за двама. За тяхно удобство отзад има отопление на седалките и вентилационни отвори. Като опция има огромен панорамен покрив, който допуска допълнително светлината в разкошния салон. Новият Opel Insignia Country Tourer разполага с голям багажник, чийто обем в стандартно състояние е 560 литра. Товаренето е лесно заради ниския под, както и наличието на мрежи и приставки за удобно и сигурно позициониране на багажа. Вътрешното пространство е добре организирано, има осветление и контакт за ток. Ако сгънете задните облегалки, обемът на товарното отделение се увеличава до солидните 1530 литра. Това се прави много лесно, тъй като в багажника има специални бутони за спускане на гърбовете, като се образува напълно равен под. Масивният капак на багажника е снабден с електрическо задвижване с дистанционно отваряне. Освен това нивото на повдигане на багажната врата може да се регулира. За хората, които пътуват много, удачен избор за задвижване на Opel Insignia Country Tourer е 2,0-литровият битурбо дизелов двигател с мощност 210 к.с. Моторът е съчетан с 8-степенна автоматична скоростна кутия и разгръща чудесната си тяга от 480 Нм още при 1500 об/мин. Ускорението от 0 до 100 км/ч отнема 8,2 секунди. Моторът реагира отзивчиво при натискането на газта, особено в спортен режим. Двигателят тегли уверено колата, независимо дали се спускате или изкачвате. Също така няма особено значение дали на борда има двама човека или пет с пълен багажник. Разходът на гориво е умерен, като в града се колебае около 9,4-9,8 л/100 км, а при спокойно шофиране с около 100 км/ч консумацията е не повече от 5,7 литра на 100 км. Шумоизолацията е добра, като единствено моторът се чува при ускорение. Управлението на Opel Insignia Country Tourer е умерено директно, но в същото време дава добра обратна връзка с пътя. На планински път с остри завои комбито е стабилно и не се наклонява осезаемо. При маневриране в града помага системата от четири камери, която осигурява картина от птичи поглед. При наличие на адаптивно шаси FlexRide с настройки Standard, Sport и Tour, водачът може да променя твърдостта на амортисьорите, остротата на кормилното управление, отзивчивостта на газта и реакциите на автоматичната трансмисия. Задвижването на четирите колела и увеличеният просвет са особено полезни на настилки с ниско сцепление като черен път или сняг, при проливен дъжд и на хлъзгави терени. Комбито не е предвидено за сериозен офроуд, но с него ще можете да се придвижвате по-уверено в преспите от непочистен сняг през зимата и с лекота ще стигнете до планинска хижа по черен път.", "date": "2019.08.29", "title": "Комби за авантюристи през всички сезони"}
{"url": "https://www.monitor.bg:443/bg/a/view/sara-djesika-parkyr-dava-syveti-za-razvod-174128", "text": "Криза на средната възраст или развод? Сара Джесика Паркър казва „да“ и на двете в комедийната поредица „Развод“ на HBO. Сериалът трудно може да бъде оценен, тъй като носи духа на синдрома „Кардашиян“ - мразиш да го обичаш. Процесът от зрител към фен преминава в следните етапи: пускаш, за да те приспи , чудиш се „WTF, с какво си губя времето?“, докато не осъзнаеш, че имаш нужда „Развод“ е драматична комедия, като второто преобладава. Хуморът носи точната доза циничност, като размахането на среден пръст се раздава като за „Добро утро“. Сюжетът проследява типичното американско семейство на Франсис (Паркър) и Робърт Дюфрейн, чиято скучна карирана риза пасва идеално на актьора Томас Хейдън Чърч. Заглавието подсказва, че бързо се стига до подписването на документите за развод. Причината – сиво ежедневие, един дразнещ мустак и разбира се, любовна афера. За разнообразие, в сериала изневерява нежната половинка, а не отегченият й съпруг. Първите серии се въртят около битката за надмощие по време на раздялата – как да прецакаш другия, чий адвокат струва по-солено и как стои въпросът с финансите, при положение, че Франсис носи хляба на масата през последните години. На преден план са и отношенията с децата, като изключително точно е представено до къде може да стигне омразата на един тийнейджър към загрижен родител. За доброто настроение вина имат и по-второстепенните герои, сред които приятелките на Франсин – Даян (Моли Шанън) и Далас (Талия Балсам). Едната е привидно щастлива втора съпруга без деца, която Втората е психиатър, чийто лични проблеми са не по-малко смущаващи от тези на пациентите й. Най-свежото попълнение в актьорския състав е Беки Нютън, позната с емблематичната роля на палавата секретарка Аманда в „Грозната Бети“. В „Развод“ тя се появява като Джаки Джианаполис, чиято цел е да завърти главата на Робърт. „Развод“ разполага с три сезона и общо 24 серии, като финалът бе излъчен преди дни. Засега не се планира четвърти сезон, но предходния остави отворена вратичка за нови серии или филмово продължение.", "date": "2019.08.29", "title": "Сара Джесика Паркър дава съвети за „Развод“"}
{"url": "https://www.monitor.bg:443/bg/a/view/varna-kupuva-60-elektricheski-avtobusa-za-gradskija-transport-174122", "text": "Община Варна подаде проектно предложение „Екологично чист транспорт за Варна“, което предвижда закупуване на 40 соло и 20 съчленени електрически автобуса. Броят на превозните средства бе уточнен след проучване на пазара. Проектът е подготвен съвместно с общинския превозвач „Градски транспорт“ ЕАД по процедура „Мерки за адресиране на транспорта като източник на замърсяване на атмосферния въздух“, приоритетна ос 5 „Подобряване качеството на атмосферния въздух“ по OП „Околна среда 2014-2020 г.“ Основната цел е обновяване на подвижния състав на „Градски транспорт“ ЕАД, като бъдат осигурени изцяло електрически превозни средства, съобразени с изискванията за нулево ниво на замърсяване на въздуха. С оглед нормалната експлоатация, ще бъдат изградени, доставени и монтирани бързозарядни станции на обръщачите във „Владиславово“ и сп. „Почивка“, зарядни станции в базата на „Градски транспорт“ ЕАД – Варна, както и трафопост.  Бюджетът на Община Варна за проекта е от 71 392 044 лв., осигурени безвъзмездно от OП „Околна среда 2014-2020 г.\" Това е поредна стъпка за намаляване на вредните емисии във въздуха, коментира кметът Иван Портних. До момента в общинската фирма „Градски транспорт“ има 85 нови автобуса и 35 нови тролейбуса, осигурени чрез проекти по оперативни програми. Преди дни 18 нови електрически автомобила бяха осигурени за ОП „Общински паркинги и синя зона“, за контрол на паркирането. В края на юли бе обявена обществена поръчка за доставка и изграждане на 31 зарядни станции, които ще бъдат поставени в центъра на града. От тях 22 ще могат да се ползват безплатно и от гражданите и гостите на Варна. Собствениците на електрически автомобили вече паркират безплатно в Синята зона на морската столица.", "date": "2019.08.29", "title": "Варна купува 60 електрически автобуса за градския транспорт"}
{"url": "https://www.monitor.bg:443/bg/a/view/mysk-shte-predlaga-s-do-30-po-evtina-zastrahovka-na-elektromobilite-si-174123", "text": "Шефът на Tesla Илън Мъск спази обещанието си от април да пусне застрахователен продукт за своите електромобили, който ще бъде до 30% по-евтин от този на застрахователните дружества, пишат от сайта techchrunch.com. През април тази година създателят на компанията обеща, че „след месец“ ще започне да предлага и застраховки, които ще пленяват с добрите си условия. Застраховката „Tesla“ ще бъде на по-ниска цена в сравнение с останалите, защото компанията най-добре знае какво стои зад нейните продукти. Накратко, Tesla заявява, че е най-запозната с това какво може да се случи с една кола и какви разходи ще трябва да направи нейният собственик за нея. От друга страна, потребителите няма да плащат такси, които обикновено взимат застрахователните дружества. на шофьора, както и от други фактори, които обикновено влияят върху застрахователния процес. Компанията обаче няма да използва данните от GPS системата или от камерата, а анонимна информация, взети от глобалната база данни на гиганта. Мъск предупреди, че с една застраховка шофьорът прави обещание да не кара като луд. Ако все пак си позволи своеволия, то застраховката ще излезе по-скъпа. С продукта ще можем да се възползваме и от други намаления и оферти като за момента той ще се предлага единствено в Калифорния, а впоследствие ще започне да се използва и в други части на САЩ.", "date": "2019.08.29", "title": "Мъск ще предлага с до 30% по-евтина застраховка на електромобилите си"}
{"url": "https://www.monitor.bg:443/bg/a/view/sled-tri-dni-ovladjaha-pojara-v-novozagorsko-174125", "text": "След три денонощия пожарът, който обхвана над 1 500 дка гори и още толкова лесонепригодни площи в землищата на новозагорските села Еленово, Сокол и Радево е овладян около обяд в четвъртък, съобщи директорът на РД ПБЗН – Сливен комисар Владимир Демирев. В гасенето на огнищата от сряда следобед се е включил и специализиран хеликоптер, който е направил над 30 захода , за да взема вода от микроязовир в района.Над 60 огнеборци от Сливен, Нова Загора, Твърдица и Стара Загора са участвали в локализиране и потушаване на пламъците, които са тръгнали от няколко огнища насред боров масив. Не се е наложила евакуциация на населените места, в потушаването са участвали и местни жители, в действие са били вкарани два големи багера \"Коматцу“ от рудник „Трояново север“ на държавното „Мини Марица изток“ ЕАД – Раднево и тежка техника на военното подразделение 22 220 в Сливен. На място са оставени дежурни екипи, които ще следят за евентуално разпалване на нови огнища от пулсиращия вятър. Овладяно е и огнището, което се разгоря в сряда следобед на територията на военния полигон Ново село след провеждани там стрелби, неофициално се знае че фронтът на огъня се е разпрострял на над 10 км, пламъците са унищожили горски масив, имало е пробив на няколко места към съседни райони .Няма данни за пострадали хора. Междувременно голям пожар е възникнал в непосредствена близост до село Едрево, община Гурково, сигналът е дошъл на телефон 112 около 18,30 часа на 28 август, огънят е обхванал над 250 дка ливади и част от горски масив. В гасенето до към 23,00 часа през нощта са участвали 2 екипа от РД ПБЗН-Стара Загора, две машини от държавното горско стопанство и военни от намиращи се в близост поделение на БА, уточни комисар Стоян Колев. Тепърва ще се изяснява дали пожарът е възникнал случайно или е предизвикан умишлено.", "date": "2019.08.29", "title": "След три дни овладяха пожара в новозагорско"}
{"url": "https://www.monitor.bg:443/bg/a/view/godina-po-kysno-narkodilyr-vliza-zad-reshetkite-174126", "text": "Година след като бе задържан с близо 400 грама марихуана и незаконен пистолет един от най-известните наркодилъри от Сливен, 46-годишният Живко Жеков влиза зад решетките. Мъжът бе закопчан по време на специализирана акция на 7 август 2018, от тайник в жилището му бе изкарана дрогата, която била разфасована в различни комбинации за реализация на черно. В хода на повторен обиск униформените открили и преработен в боен газов пистолет със заличени номера и 10 патрона за  него. Вече осъжданият за кражби , хулиганство и нанасяне на средна телесна повреда  Жеков е сключил споразумение с наблюдаващия прокурор, което е потвърдено от състав на сливенския съд. Дилърът ще прекара зад решетките следващата година и половина.  ", "date": "2019.08.29", "title": "Година по-късно наркодилър влиза зад решетките"}
{"url": "https://www.monitor.bg:443/bg/a/view/remontirat-teatyr-sofija-izcjalo-dogodin-174127", "text": "Столичната община предвижда цялостен ремонт на театър „София“ догодина. Това съобщи кметът на града Йорданка Фандъкова, която инспектира ремонт на филиала на Кукления театър. Проектът за театър „София“ е почти готов и се очаква европейско финансиране. Фандъкова припомни ремонтите и на други два обекта, а именно културните домове в „Искър“ и „Красно село“ и допълни, че остават тези в „Средец“ и „Надежда“. Опитваме се да възстановим и надградим културните пространства в София“, каза още Фандъкова.  Относно ремонта на Кукления театър тя изрази радост, че на финалната права е реконструкцията на салона. „Радвам се, че сме на финала на цялостната реконструкция на салона на Столични куклен театър - един театър, с който се гордеем. Имат много успехи, печелят много награди, но децата на София заслужават да се радват на театъра в най-добрата среда“, заяви кметът и допълни, че в хода на ремонта е поискано и допълнително финансиране за изграждане на платформа за декорите. „Около половин милион лева е стойността на ремонта на цялата сграда. Освен салона и сцената, където артистите играят, са направени и всички помещения, свързани с артистите - гримьорните, тоалетните, включително и за деца и хора с увреждания. Остава да се направи рампата, да се довърши платформата и да се закърпи всичко това“, обясни градоначалникът. По думите й ремонтът на театъра ще приключи в края на октомври, а от ноември ще започнат репетициите и представленията. ", "date": "2019.08.29", "title": "Ремонтират изцяло театър „София“ догодина"}
{"url": "https://www.monitor.bg:443/bg/a/view/zadyrjaha-3830-opakovki-seksualni-stimulanti-na-severnata-ni-granica-174120", "text": "Митнически служители от Главна дирекция „Митническо разузнаване и разследване“ задържаха 3830 опаковки сексуални стимуланти в района на Дунав мост 2. Те са открити в товарен микробус, пътуващ от Турция през България за Холандия. По документи микробусът превозва мебели и текстил за Западна Европа. В хода на проверката под пакетите с обявена стока са открити шест кашона с лекарства за полова мощ, внос от Турция и Индия. Те са задържани, тъй като не са били описани в транспортните документи. На българския гражданин, управляващ микробуса, е съставен акт за установяване на административно нарушение за пренасяне на стоки без знанието или разрешението на митническите органи.", "date": "2019.08.29", "title": "Задържаха 3830 опаковки сексуални стимуланти на северната ни граница"}
{"url": "https://www.monitor.bg:443/bg/a/view/nova-kozmetika-sychetava-buket-ot-aromati-i-polezni-systavki-v-perfektna-harmonija-174132", "text": "Какви аромати предпочитате? Екзотично-нестандартни, или нежни и цветисти? Какъвто и да е вкусът ви, със сигурност ще се влюбите в някоя от новите шест козметични серии, които REFAN пусна на пазара това лято. Всяка линия впечатлява сетивата с оригинален дует от ухания, съчетани в перфектна хармония. Можете да се насладите на ободряващия билково-хербален аромат на Eucalyptus&Rosemary ,или на медно-сладкото ухание на Cotton Blossom&Honey, да се докоснете до деликатните нотки на Magnolia&Rose petals и Lemon cream&Milk, а ако си падате по експериментите и провокациите, тогава изпробвайте Cedar wood&Spices ,или Musk&Orange.  Всяка от шестте серии включва четири продукта – шампоан душ-гел, бутер крем за тяло, бутер крем за ръце и парфюмна свещ в метална кутия за романтика и релакс. Комбинацията от активни съставки в козметичните продукти възстановява водния баланс и деликатно хидратира и омекотява кожата и косата.  Бутер кремовете за ръце и тяло съдържат масло от ший, което е богато на витамини А, Е, F и мастни киселини. То има подмладяващ ефект, оказва силно омекотяващо действие върху груба, суха и лющеща се кожа, прави я гладка и еластична, спомага поддържането на здрави и красиви нокти. В състава на кремовете е добавено и какаово масло - източник на естествени антиоксиданти, природен стимулант, който ускорява клетъчната обмяна, подобрява овлажняването, придава  блясък и гладкост на кожата. Витамин В3 действа срещу загубата на вода, има анти-ейдж ефект, изглажда, намалява пигментацията и стимулира еластичността на кожата. Шампоан душ-гелът е обогатен с масло от маслина - за подобряване на структурата на кожата и косата и за улесняване на разресването. Продуктите от шестте нови козметични линии на REFAN са предназначени за ежедневна грижа, като даряват пълен комфорт на тялото, зареждат с настроение и галят сетивата ден след ден.", "date": "2019.08.29", "title": "Нова козметика съчетава букет от аромати и полезни съставки в перфектна хармония "}
{"url": "https://www.monitor.bg:443/bg/a/view/zavyrshi-remonta-na-21-km-ot-prohoda-petrohan-174118", "text": "Завърши рехабилитацията на 20,8 км от път II-81 Бучин проход – Берковица от км 30+400 до км 51+235. Това е участък от прохода „Петрохан“ на територията на Софийска област. Инвестицията е за над 12 млн. лв. Проектът се финансира с европейски средства и националния бюджет. Пътят II-81 София - Петрохан - Лом е изграден през 1970 г. и е основна комуникация на Северозападна и Югозападна България през билото на Стара планина. Второкласният път е най-пряката връзка за жителите от областите Монтана и Видин със София, както и с Дунав мост II, пристанище Лом и балнеоложкия курорт Вършец. По ОП „Региони в растеж“ 2014-2020 г. се ремонтират общо 43 км от прохода „Петрохан“ в Софийска област. Освен рехабилитираните близо 21 км, в лот 3, в момента се ремонтират още 22,2 км от път-81 Костинброд - Бучин проход, които са в лот 2 от ОПРР. С успешното завършване на проектите ще бъде обновен целият проход „Петрохан“. Отсечката на територията на област Монтана беше ремонтирана през 2015 г. по програма „Транзитни пътища V“. Участъкът в лот 3 започва от кръстовището с пътя ІІІ-813 за Годеч и завършва при върха на Петроханския проход - при км 51+235. Трасето е с подобрено отводняване, нова асфалтова настилка, хоризонтална маркировка, ограничителни системи и пътни знаци. На много места е извършено възстановяване на пътната конструкция и е разширен габаритът до 6,5 м. Ремонтирани са две кръстовища - за с. Манастирище и за с. Бракьовци, както и мостовото съоръжение при 49-ти км. С рехабилитацията на пътя се осигурява по-лесен достъп на жителите на село Гинци и село Бракьовци до общинския център Годеч. Строително-монтажните дейности на лот 3 са изпълнени от Обединение „Интер Пътища – 99“ ДЗЗД, в което участват: „Интерпром“ ЕООД и „Автомагистрали Хемус“АД. Стойността на договора за строителство е 12 057 906,66 лв. с ДДС. Строителният надзор е осъществен от Обединение „ТСП Консултанти“, в което са: „ТРИ ЕС“ ЕООД, „СТРОЛ-1000“ АД и „Пи Ес Консулт“ ЕООД. Техният договор е за 250 236,32 лв. с ДДС. Авторският надзор е на „РУТЕКС“ ООД. Стойността на договора е 10 327,20. с ДДС. Общата стойност на проекта BG16RFOP001-7.001-0010 Лот 3 „Път ІІ-81 Бучин проход – Берковица от км 30+400 до км 51+235, с обща дължина 20,835 км, област София“ е 12 546 470 лв. с ДДС. Финансирането от Европейския съюз е 10 664 499,50 лв. с ДДС. Националното съфинансиране е 1 881 970,50 лв. с ДДС.", "date": "2019.08.29", "title": "Завърши ремонта на 21 км от прохода „Петрохан“ "}
{"url": "https://www.monitor.bg:443/bg/a/view/edva-45-000-bylgari-sys-statut-na-usednalost-sled-brekzit-174114", "text": "Около една шеста от българите във Великобритания са придобили статут на уседналост. Към днешна дата броят на сънародниците ни в Обединеното кралство е 280 000 по официални данни, от тях с имиграционен статут са 45 000. Данните са на Агенцията българите в чужбина и МВнР, изнесени на дискусия, посветен на проблемите на българите във Великобритания по повод предстоящото напускане на Европейския съюз от страна на Обединеното кралство. Около 120 000 са българите, които пребивават и работят в момента във Великобритания. В бройката не са посочени сезонните работници и лицата под 16 години. Срокът за придобиването на имиграционен статут след Брекзит е до 31 декември 2020 г., но дали това ще бъде окончателно възприето като краен срок, тепърва предстои да се уточни, посочи омбудсманът Мая Манолова. По данни на посолството на Великобритания в София 54 000 българи вече са поискали статут на уседналост, но според ръководителя на Център за социална интеграция и култура Нижан Джингозян има доста проблеми при подаването на документите. Сънародниците ни най-често срещат трудности при кандидатстване заради езиковата бариера и липсата на компютърна грамотност. Статутът се придобива само чрез подаване на документите през мобилно приложение, където да се качат документите, осигурителен номер (голяма част от българите нямат), след което данните се проверяват в база данни. Но българите във Великобритания нямат дори електронни пощи, което е задължително. По думите на Джингозян е необходимо да се проведе информационна кампания сред българската общност от властите у нас с участието на медиите. Повече служители да бъдат назначени в посолството ни в Лондон, откриване на консулства в Шотландия и Северна Ирландия, гореща линия на български език и нов център за българите в английската столицата - това са част от исканията на българи във Великобритания, които бяха представени на дискусия. Омбудсманът Мая Манолова обяви, че ще изпрати няколко препоръки към институциите в България, за да се улеснят българските граждани във Великобритания за Брекзит. Една от тях е премиерът Бойко Борисов да работи за двустранно споразумение между България и Великобритания, за да бъдат защитени правата на хората в кралството, ако няма сделка за Брекзит. Сред тях са правата на студентите, които алармират, че таксите в университетите могат да поскъпнат значително. Другите препоръки са за организиране на информационна кампания и разкриване на гореща телефонна линия.", "date": "2019.08.29", "title": "Едва 45 000 българи със статут на уседналост след Брекзит (ОБНОВЕНА)"}
{"url": "https://www.monitor.bg:443/bg/a/view/topyl-objad-za-novi-150-vyzrastni-i-bedni-v-obshtina-peshtera-174115", "text": "Нови 150 потребители в община Пещера ще получават топъл обяд чрез обществената трапезария по  проект „Подай ръка“,  процедура „Осигуряване на топъл обяд-2016-2020“.  От 2 септември те ще получават храна в три нови пункта – Пункт №2 гр. Пещера /Павилион №4 на общински пазар/, Пункт №3 с.Радилово /Пенсионерски клуб/, Пункт №4 с. Капитан Димитриево /Пенсионерски клуб/.Увеличението на броя потребители на социалната услуга стана възможно след предприетите действия от Общинска администрация Пещера и след сключването на допълнително споразумение към Договора за предоставяне на  безвъзмездна финансова помощ с Агенцията за социално подпомагане. С договореното увеличение, общия брой на потребителите на обществената трапезария в община Пещера става 220 потребители.Община Пещера предоставя и съпътстващи мерки на потребителите на услугата, изразяващи се в индивидуално консултиране и съдействие за възможностите за ползване на други социални услуги, ползване на административни общински услуги, подпомагане достъпа до здравни и образователни услуги. Предоставянето на топлия обяд в новите пунктове и ще приключи на 31 декември тази година.Срокът на изпълнение на целия проект е 37 месеца, а неговата обща стойност е 176 111,52 лв.Заявления и придружаващи документи за ползване на социалната услуга обществена трапезария  от жителите на общината ще се приемат  до 30.11.2019 г.  в  Центъра за административно обслужване – Община Пещера, ул.„Дойранска епопея“ № 17  и  в кметствата на с.Радилово и с.Капитан Димитриево.", "date": "2019.08.29", "title": "Топъл обяд за нови 150 възрастни и бедни в община Пещера"}
{"url": "https://www.monitor.bg:443/bg/a/view/poroi-udaviha-primorieto-174166", "text": "В Приморския край на Русия беше въведено извънредно положение, заради силните порои и наводнения. Природното бедствие поставя под въпрос провеждането на петия Източен икономически форум, който трябва да се състои във Владивосток от 4 до 6 септември. Местните власти обаче се надяват дотогава извънредната ситуация в региона да бъде овладяна. По предварителни данни, в засегнатите от водната стихия населени пунктове живеят повече от 10 000 души, като в Приморието работят около 130 спасители. Във Владивосток в района на станция „Спътник“ са наводнени 60 къщи, в града са залети основни пътни артерии и жп линии. От стихията пострада и местното летища, като заради пороите много полети излитат със силно закъснение. Пороят е отнесъл множество гаражи и автомобили, за щастие пострадали хора няма. Материалните щети се оценяват на около 100 млн. рубли или близо 1,4 млн. евро. Според експерти, причина за бедствието е станал фактът, че дълги години руслото на река Богатая не е чистено. Във всички пострадали райони работят и допълнителни отряди на пожарната безопасност. Пороите били донесени от юг от атмосферен фронт, като валежите започнали още в нощта срещу вторник. Само за денонощие във Владивосток са паднали 67 мм на кв. метър валежи. Дъждът е съпроводен с гръмотевици и силен вятър. Според прогнозата на синоптиците, валежите ще продължат до края на седмицата.", "date": "2019.08.29", "title": "Порои удавиха Приморието "}
{"url": "https://www.monitor.bg:443/bg/a/view/shlemyt-na-dart-vejdyr-otiva-na-tyrg-174112", "text": "Шлемът и маската, които носи Дарт Вейдър във филма \"Империята отвръща на удара\", ще бъдат продадени на търг, пише АФП. Те са сред малкото предмети, които актьорът Дейвид Праус е носил на снимачната площадка, в ролята на известния злодей от Междузвездни войни Дарт Вейдър. Очакванията на експертите са шлемът да се продаде за сума между 250 и 450 хиляди долара, но е възможно в наддаването да бъде надхвърлен половин милион. \"Междузвездни войни винаги са били популярни, а сега повече от когато и да е било, след като поредицата се възроди\", каза Зак Поугмилър от аукционната къща Профайлс ин хистъри. Продажбата на шлема на ситския лорд ще е част от голяма проява, на която ще се продадат над 1000 предмета от известни филми, на обща стойност 10 милиона долара.  Търговете ще са в Лос Анджелис, като феновете на меморабилията ще могат да наддават за неща като роклята на Дороти от оригиналната екранизация на „Магьосникът от Оз“. Във филма от 1939 г. играе Джуди Гарланд, но роклята реално е носена от дубльорката й Барбара Кошей. Смята се, че и тази частица от историята на Холивуд може да достигне цена от половин милион долара. Даже по-скъп от това може да се окаже прототипа на луноход, който Джеймс Бонд успява да открадне от злодея Блофелд във филма от 1971 г. „Диамантите са вечни“. Смята се, че бъгито, което Шон Конъри подкарва из пустинята, може да достигне цена от 600 000 долара.", "date": "2019.08.29", "title": "Шлемът на Дарт Вейдър отива на търг"}
{"url": "https://www.monitor.bg:443/bg/a/view/make-p-lov-ediv-not-wa-rna-174116", "text": "Hello майна, Аз съм Конан Дъмфи и съм бежанец. Actually, съм просто британски гражданин, който се пресели в България и сега, докато обикалям из 100-те национални туристически обекта, описвам впечатленията си тук. От вчера, обаче really обмислям да поискам политическо убежище. След като дори Her Majesty Кралица Eлизабет II се поведе по акъла на this moron Борис Джонсън  и замрази работата на британския парламент. Вече втори ден literally съм разкъсван от противоречиви чувства. От една страна съм възмутен от дъното на душата си, заради това как моята, някога славна, родина Великобритания е управлявана от пълни retards, които я водят към икономическа катастрофа и международна изолация. От друга страна съм absolutely възхитен от това, което ми предостави новата ми родина. А, именно запознах се с град Пловдив. По повод заглавието, първо трябва да ви призная, че имам специална spirit връзка с град Варна. Това е може би най-любимият ми град all over the world. Фактът, че Ви препоръчвам да отидете в Пловдив, вместо във Варна и то през авугст може само да ви говори колко съм adore of Града under Тепетата. Сега да започна с това, което знаех за Пловдив преди да го посетя за weekend-а. Знаех, че Пловдив е вторият по големина град в България. Едно от най-древните населени места в цяла Европа. Градът функционира от повече от 6 хиляди години и е по-стар от Рим и Атина. Also, Пловидв е известен като Градът under Тепетата, тъй като е построен в подножието на няколко (сега са 6, ама май са били 11) хълма so called Тепета. Също така знаех, че Пловдив в момента е Европейска столица на културата и тази година има доста събития по този повод. Освен това ми бяха казали, че всички яки събития в Пловдив се случват през септември. That’s why се отправихме натам през август. Все пак съм представител на народ, който реши на референдум да направи Brexit, а в деня след това най-търсената фраза в Гугъл от Великобритания беше What is Brexit. However, аз натоварен с моя багаж (умствен и физически) plus моята lovely половинка Добромира, заедно с още една двойка приятели поехме по магистрала „Тракия“ в посока Европейската столица на културата за 2019г. As a matter of fact, пътуването си беше европейско. За разлика от магистралата за Перник по тази за Пловдив се пътуваше наистина chill. В интерес на истината ми отне повече време да изляза от София, отколкото да стигна до Леговището на всички майни. Fun fact е, че в Плводив всички изречения завършват на майна. Отначалото не разбирах защо го казват, mate. После взе да ми звучи някак близко и познато. Whatever, в Пловдив си бяхме book-нали апартамент под наем точно в началото на magnificent квартал Капана. Съответно първото, което видях от града беше Капана. И това ми стигна да обикна Пловдив. Капана mate, е историческата търговска area на Пловдив. Съществувал е от винаги. Имало е магазинчета, работилнички и други crafty мали бизнеси. Even всяка улица носи името на занаятите, които са се практикували по нея – Резбарска, Железарска, Абаджийска. Преди няколко години, обаче на some genius му хрумва да го оформи като зона за изкуства и party. Резултатът е уникален. Сега в Капана е пълно само с art-ателиета и галерии, ресторантчета, барове и всякакви cool places, в които можеш да прекараш цял ден без да почувстваш скука. Нещо средно между Латинския квартал в Париж и party area Чуека в Мадрид. Цялата шарения и красота на Капана, обаче пази в себе си и усещането за история и античен дух. Разликата е, че вече улиците се наричат от местните „Улицата на ресторантите“, „улицата на баровете”, на сувенирите and so on. As I already said, трафикът беше лек и се озовахме в Капана точно за обяд. А, какъв обяд my dear Lord! Моята Додо беше прочела предварително няколко ревюта, които препоръчваха едно и също заведение. Аз като typical man се направих на много отворен и попитах симпатичния ни хазяин за готино ресторантче. Той препоръча същото заведение. Оказа се, че за пръв път с my wife сме на едно мнение къде искаме да обядваме. И, така седнахме в прословутото ресторанче (чието име няма да кажа, за да не правя реклама само ще hint-на, че носи името на пътна настилка, която не е асфалт) и след един час ни се искаше да умрем заради over baggage в коремите ни. Free tip: опитайте от розовия таратор, по-добър е (can’t believe I’m saying it) дори от от шкембе чорба. Така след като се изтърколихме с мъка от заведението чието име се римува с мираж, трябваше да си отдъхнем и да поизчакме да минат жегите. Веднага след като температурите паднаха под 38503 градуса по Целзий поехме на разходка по Главната. Центърът на Пловдив е най-голямата пешеходна зона в Европа, mate. Цели 1750 метра (този път не написах цифрата случайно, както температурата преди по-горе), от които Капана е само малка част. Наред с магазинчета, ресторантчета, кафенета и прочее usual неща, които са типични за централните улици в Пловдив има и такива неща като паметници, фонтани и...римски стадион! That’s wright! Точно под централната улица на града е заровен древен стадион построен от римския император Адриан в началото на II в. За съжаление археолозите са успели да изкопаят и реставрират само северната част от стадиона, който е бил с капацитет 30 хил души, а всичко останало лежи buried underground. Предполага се, че другият край на стадиона се намира под площада със стълбите, където е статуята на местния талисман Мильо. Историята на този тип е very cool. Мильо е бил добродушен retard, който постоянно висял по Главната, всеки го закачал и му давал храна, а той бил голям веселяк. Най-известното нещо,с което се свързват градските легенди за Мильо, обаче е не само големите му уши, ами и големият му.. you know what I mean. Безброй истории има за най-милото на Мильо. On the other hand, фактът че в центъра на Пловдив има паметник на човек известен с големия си sword е още една причина този град да ми е сред favorites.  След Мильо, разходката ни продължи до Царсимеоновата градина и Пеещите фонтани, които още не знаехме, че пеят. После се върнахме към Небет тепе и Стария град. Музеи решихме да гледаме на другия ден, а сега просто се насладихме на залеза от една от най-високите точки на града. Разказаха ни историята за киселия механик, който единствен можел да ремонтира Часовниковата кула на Сахат тепе и който отнесъл тайната на механизъма със себе си в гроба. Чухме страшните легенди за Джендем тепе. Никак  не можах да разбера какъв е смисълът на gigantic паметник на Альоша. Още повече не схавнах и защо locals са сринали цели две тепета, за да направят от камъните им настилка за улиците си. Whatever, залезът беше beautiful, а вечера приключи в Капана. Не ме питайте в кой бар. Не помня точно. На следващия ден се върнахме в Стария град и посетихме най-известните възрожденски къщи-музеи. Първо Балабановата къща. Ако помните да съм ви разказвал колко huge са къщите в Копривщица и как в сравнение с тях много викториански домове в Лондон приличат на външни тоалетни, то в сравнение с Балабановата къща, тези в Копривщица приличат на кокошарник. Стаите в къщата са превърнати в галерия, а салонът на втория етаж е голям колкото Carnegie Hall или колкото Зала 3 на НДК. Доста повече ме впечатли къщата на богатия търговец Степан Хиндлиян. Това е единствената запазена къща от 19в. с течаща вода вътре. В къщата има private СПА-център, mate! И това не е всичко. В големия салон на втория етаж има шадраван, от който е течала розова вода. This guy was so rich, че е поръчал известни художници да му изрисуват стаите с пейзажи от различни места по света, на които е пътувал. Нещо като прото-Facebook. Според стенописите Хиндлиян се е „тагнал“ от Венеция, Цариград, Стокхолм, Александрия and so on. Решихме да прескочим големите музеи и да си вземем печата за книжката от Античния татър. Such a shame, че при толкова много забележителности в Пловдив има само един печат. Античният театър в Пловдив е още по-древен и от римския стадион. Строил го е император Траян, вуйчо на Адриан (този дето е построил стадиона, а между другото и Адриановия вал във Великобритания). Most important е, че Античният театър е възстановен и дори в момента функционира като на него често се изнасят представления. Още по-якото е, че по терасите над театъра може да се гледат безплатно представленията и дори има поставени пейки. Тази изпълнена с impressions разходка приключи в джамията на центъра на Пловдив. Добре де, в турската сладкарница пред джамията. Пихме „кафе каймаклия“, ядохме турски сладкиши и recharge-нахме батериите. Интересно е как за по-малко от два дена в Пловдив се запознахме с 4 различни исторически епохи, с 3 разнородни цивилизации и в същото време се забавлявахме в модерна градска среда (в Капана има кафене наречено Central Perk, обзаведено като в сериала „Приятели“). Пловдив ми прилича на Варна (само че без морето), на София (без да е столица), на Велико Търново (без баирите) и на още редица европейски градове. Просто тук има от всичко. И ще се върнем пак. As I said в Пловдив яките неща се случват през септември.  PS. Кое е другото unbelievable място, което посетихме на връщане от Пловдив, ще ви разкажа другата седмица. Ако искате да не пропуснете историята харесайте фейсбук-страницата ми:", "date": "2019.08.29", "title": "Make pLOVEdiv not WARna"}
{"url": "https://www.monitor.bg:443/bg/a/view/nejmar-vleze-v-serial-na-netfliks-174111", "text": "Докато бъдещето му в ПСЖ остава неясно, Неймар се похвали с участието си в хитовия испански сериал на Нетфликс La casa de papel (Money Heist - на английски език). “Успях да сбъдна мечтата си да бъда част от любимия си сериал. Сега мога да споделя Жоао (неговият герой - б.р.) с всички вас! Благодаря, La casa de papel”, написа Неймар в Туитър към кратко видео, на което е с емблематичната за сериала маска на Салвадор Дали.  Бразилската звезда има малка роля в 6-ия и 8-ия епизод на третия сезон в сериала, чийто сюжет се върти около план за обирането на националната банка на Испания. Там той се превъплъщава в монах, като репликите му предизвикват интерес. “Не ми харесват нито футбола, нито купоните”, казва персонажът на Неймар, за когото важи точно обратното в реалния живот. Въпреки че сезонът излезе през юли, кадрите с участието на нападателя бяха включени едва сега заради скорошните обвинения в изнасилване по негов адрес.    ", "date": "2019.08.29", "title": "Неймар влезе в сериал на Нетфликс"}
{"url": "https://www.monitor.bg:443/bg/a/view/kzp-bagajyt-ot-poleta-e-zaguben-ako-ne-e-dostaven-do-21-dni-174119", "text": "Багажът ни, който сме взели по време на самолетния полет, се счита за загубен, само ако не е доставен до 21 дни. Авиопревозвачите пък имат задължението да ни уведомят, каквото и да се случва с вещите ни и да дават друга подобна информация, свързана с полета, очакваното закъснение и пр. Това каза Игнат Арсенов от Комисията за защита на потребителите (КЗП) пред БНР. На всеки се е случвало да има забавен багаж или по-страшно – изгубен. Важно е обаче да знаем как да действаме, ако ни се случи второто. На първо място, в никакъв случай не трябва да напускаме летището, а веднага да отидем на гише „Рекламация на багажа“ и да попълним и подадем протокол за забавен или загубен багаж. В противен случай повечето авиокомпании няма да ни изплатят обезщетение. След това задължително писмено, като може и по имейл, е необходимо да уведомим авиокомпанията за възникналия проблем с багажа. Ако той е забавен, е добре да посочим още в кои хотели и къде ще пребиваваме, за да може да ни го донесат. „Ако багажът не бъде доставен до 21 дни, той се счита за загубен“, поясни Арсенов. При забавен багаж повече от 24 часа пътниците имат право на обезщетение до определена сума под формата на различни стоки от първа необходимост – тоалетни принадлежности, дрехи, бельо и т.н., които да им бъдат предоставени или да закупят сами и впоследствие да им се възстановят похарчените за тях средства. Припомняме, че по този начин миналата година   от нискотарифен авиопревозвач в размер от 2 400 лв., но това стана възможно, защото той е пазил всички бележки за разходите си. „Това означава, че ако нашият багаж е по-скъп от 1200 евро, е удачно да си направим допълнителна застраховка. Ако е по-малко от тази сума, няма смисъл от такава застраховка, тъй като авиокомпанията ще ни изплати щетата“, разясни Арсенов. От комисията препоръчаха всички ценни вещи като пари, бижута, важни документи, животоспасяващи или поддържащи лекарства да се носят в ръчния багаж. Не трябва да забравяме да проверим и списъка със забранени вещи на авиокомпанията, с който трябва да се съобразяваме. То включва разноски за храна и напитки, които ще бъдат покрити от компанията. Ако закъснението е един ден, то авиопревозвачът ни дължи настаняване в хотел и превоз от летището до хотела и обратно. Важно е обаче касовите бележки и документи да се пазят, за да може да се претендират разноските. При закъснение над пет часа не сме длъжни да изчакваме следващия полет, който е по-късно или на следващия ден. Можем директно да се откажем от пътуването и в рамките на седем дни до получим обратно парите си за платения билет, обясни още Арсенов. „Когато закъснението е по вина на авиокомпанията, а не е причинено от извънредни обстоятелства – буря, обилен снеговалеж, заплаха за сигурността, тероризъм или др., пътниците имат право на допълнително парично обезщетение, като то може да варира от 125 до 600 евро“, добави Игнат Арсенов. Той уточни, че за реализирането на правата ни да се откажем да пътуваме или да получим грижи се брои закъснението спрямо часа на заминаване. Докато за паричното обезщетение, то се пресмята от часа, в който самолетът е трябвало да пристигне, до този на неговото действително кацане. „Самолетът може да е закъснял два часа и петдесет минути, а ние до третия час да стоим, за да получим обезщетение. Това няма значение, щом той вече е на паркинг, вратата е отворена и всеки може да слиза, се счита, че е пристигнал“, обясни Арсенов. При всеки проблем във връзка с ползване на услугите на транспортна компания потребителите следва да се обръщат първо към превозвача. В случай че казусът не се реши, да търсят съдействието на институциите - Европейски потребителски център, ГВА, ИА „Автомобилна администрация“.", "date": "2019.08.29", "title": "КЗП: Багажът от полета е загубен, ако не е доставен до 21 дни"}
{"url": "https://www.monitor.bg:443/bg/a/view/bankov-skandal-v-gyrcija-174117", "text": "Главният прокурор за борбата с корупцията в Гърция Елени Тулупаки повдигна обвинения срещу 38 души във връзка с предполагаемото изплащане на незаконни заеми от банка \"Пиреос\" и прехвърлянето на пари в чужбина, докато съществуваше контрол на капитала, съобщи в. \"Катимерини\". Заподозрените, които включват служители на банката, са изправени пред обвинения за нарушаване на закона и пране на пари, докато обвиненията срещу двама високопоставени банкери, които първоначално са били замесени, са отпаднали поради липса на доказателства. Случаят стигна до съдебната система, след като доклад на Банката на Гърция посочи прехвърлянето на пари в чужбина в нарушение на контрола на капитала и издаването на заеми в нарушение на надлежен процес.", "date": "2019.08.29", "title": "Банков скандал в Гърция"}
{"url": "https://www.monitor.bg:443/bg/a/view/bg-informatici-zavouvaha-chetiri-medala-174121", "text": "Четири медала – три сребърни и един бронзов, завоюва отборът на България от Европейската олимпиада по информатика, която се проведе в словенския град Марибор. Спечелиха ги Атанас Димитров и Благо Гунев от СМГ, Деян Хаджи-Манич от МГ „Д-р Петър Берон“ във Варна и Велислав Гърков от 2 СУ „Акад. Емилиян Станев“ в София. Така, всички представящи страната ни ученици получиха отличия от състезанието. Те пребориха конкуренцията на 90 състезатели от 24 страни. Ръководители на българския отбор бяха проф. Каталина Григорова от Русенския университет и Илиян Йорданов от Факултета по математика и информатика на СУ „Св. Климент Охридски“. Медалистите ни се прибират в 15,30ч. с полет от Белград.", "date": "2019.08.29", "title": "БГ информатици завоюваха четири медала"}
{"url": "https://www.monitor.bg:443/bg/a/view/bez-vizi-do-3-meseca-prestoj-vyv-velikobritanija-pri-brekzit-bez-sdelka-174107", "text": "При брекзит без сделка Обединеното кралство и ЕС са постигнали споразумение, че за краткосрочни посещения на Острова до 90 дни няма да се изисква виза. Ако обаче искаме да останем повече от три месеца във Великобритания – да работим или да учим там, тогава ще има промени.Това каза посланикът на Великобритания Ема Хопкинс в ефира на бТВ. През следващите седмици ще бъде оповестена повече информация за правилата за тези, които ще останат повече от 90 дни. Има нова схема за регистриране на европейските граждани, за да могат те да уредят своя статут. „54 000 българи вече се регистрираха чрез приложение на телефоните си. Процедурата е лесна и призоваваме и останалите българи да го направят”, посъветва посланикът.  По думите й пресата „раздухва страхове”, говори за недостиг на лекарства или че ще има необходимост от визи. Това обаче не е вярно, защото Обединеното кралство много сериозно се подготвя за излизане от ЕС без сделка. „Обнародвали сме 570 законодателни акта. Със сигурност визи за краткосрочни посещения няма да са необходими за разлика от това, което някои коментатори твърдят”, обясни Ема Хопкинс. „Сегашното правителство и премиерът Борис Джонсън съвсем ясно посочиха, че Великобритания напуска ЕС на 31 октомври. Все още сме напълно уверени, че през следващите два месеца ще успеем активно да проведем преговори с ЕС и че можем да постигнем сделка, която да работи за всички. Трябва обаче да сме готови за всякакъв сценарий, а именно, че на 31 ще напуснем без сделка”, заяви посланик Хопкинс. „Ако искаме да постигнем някакъв напредък, трябва да има промяна. Основното нещо за сегашното правителство е защитният механизъм по отношение на Ирландия. Считаме, че това е недемократичен механизъм и предвижда ангажименти от наша страна, които ние няма как да контролираме. Това е основната точка, по която преговаряме с ЕС в момента”, каза още тя. Хопкинс обясни, че е обичайна конституционна процедура кралицата да спре временно дейността на парламента и тя да се съгласи. През последните 60 години тя често е одобрявала подобно нещо и не става въпрос за позиция на кралицата относно брекзит.", "date": "2019.08.29", "title": "Без визи до 3 месеца престой във Великобритания при брекзит без сделка"}
{"url": "https://www.monitor.bg:443/bg/a/view/kolko-po-evtino-shte-byde-moreto-prez-septemvri-174108", "text": "Свалят цените по морето с 30 % през септември. Очакванията са през почивните дни около официалните празници през следващия месец хиляди българи да тръгнат на път. Ще успеят ли туристите през август и септември да спасят сезона по Черноморието? Офертите за евтино море в края на сезона тази година започнаха още от 20 август. Без да чакат септември, повечето хотелиери в „Слънчев бряг” постепенно свалят цените. След слабото начало на сезон, сега в битката за всеки клиент хотелиерите засипват туристите с всякакви атрактивни предложения, показва проверка на НоваТВ. „При хотелите със спа център се дава безплатен масаж или безплатно използване на спа центъра. Наблюдава се промоцията 5=7 – плащаш 5 и почиваш 7”, заяви Константин Занков, от Института за анализи и оценки в туризма. Най-сериозни намаления се очакват в хотелите, които успяха да запазят цените си през август. След първата седмица на месеца близо 30 % от хотелиерите по морето пуснаха промоции с отстъпки от 30 до 50 на сто, за да спасят сезона. Сега при тях намаленията ще са минимални. „До 15 септември имаме 30 % намаление на цените спрямо август, а след това 50-60 % спрямо активни сезон. През септември средната заетост на хотелите ще е между 38 и 40 %”, заяви Занков. „Голяма част от хотелите ще затворят още около 20 септември, но има и такива, които ще удължат сезона до 30 септември и дори началото на октомври – големи вериги, които работят предимно с чужди туристи”, каза още Антония Чомполова, представител на туристическа агенция. Последните чартъри към морските ни курорти са на 8 октомври. Бърза проверка в интернет търсачките за почивки показва свободни места в почти всички хотели на 2-ра и 3-та линия в големите комплекси. Повече резервации през септември има около първия дълъг уикенд след активния сезон – около Деня на Съединението. Така на първа линия до плажа в големите комплекси по морето през септември ще може да се нощува срещу 140-180 лв. В апарт комплексите в курорта, както и в семейните хотели в Поморие, вече има оферти и за 20 лв. за човек, а квартирите на юг ще наемаме дори за 6-7 лв. за нощ. Оферти за почивка в хотел в Созопол намираме срещу 70 лв., а в по-луксозните комплекси – около 200 лв. В много от хотелите, в зависимост от престоя, се изготвят и индивидуални оферти за туристите. Отстъпки в цените на пакетите готвят и хотелиерите при съседите. Но от по-късно, тъй като там активният сезон продължава и след септември.", "date": "2019.08.29", "title": "Колко по-евтино ще бъде морето през септември "}
{"url": "https://www.monitor.bg:443/bg/a/view/5-ot-ujilenite-ot-pcheli-s-tejyk-alergichen-shok-174092", "text": "Около 5% от ужилените от пчели получават тежък алергичен шок, което е животозастрашаващо. Това обясни пред „Монитор“ д-р Теодора Вълчева-Ушева от Клиниката по алергология в Александровска болница. Според нея най-опасни са реакциите след ужилване от т.нар. хипокрили насекоми, към които спадат осите, пчелите и стършелите. „Това е състояние, което изисква бърза намеса, защото понякога завършва фатално. Хората, които веднъж са преживели подобен инцидент, рязко понижават качеството си на живот. Причината е страхът, че това може да се случи отново. Трябва да предупредя всички с алергии към такива насекоми, че те жилят целенасочено такива хора. Това става заради миризмата от самата пот, която излъчват“, коментира д-р Вълчева. Заради това експертите препоръчват да се проведе тогава тези пациенти могат да бъдат различавани. У нас особено опасни са инцидентите в периода от пролетта до есента, защото в голяма част от селските къщи се отглеждат пчели. „По европейските стандарти именно заради опасността да пострадат хората, има изисквания пчеларството да се развива в райони, които са на определена дистанция от населените места. При нас много често има пчели дори до битови заведения в планината. Това е предпочитан доход за част от селските стопани, от друга е хоби“, обясни още д-р Вълчева. Затова е необходимо хората да са осведомени. Добре е да са наясно, че с кожен пробив и кръвни тестове може да се установи дали имат алергии. Ако пък се открие такава, има и ваксина. Единственото, което трябва да направят, е да посетят кабинет на алерголог. Има си обаче и правила, които е добре да се спазват. „При алергичен шок трябва много бързо да се действа и пострадалият да се заведе до спешна помощ. Може да се приемат кортикостероиди или антихистамини. Ако пък има алергия, пациентът трябва да приема противоалергични таблетки през целия период от пролетта до есента. Трябва да избягват парфюми, да не консумират открити плодове, да не отпиват от чаша, която е била на открито. Много Пациентът не поглежда и често в чашата има насекоми и може да бъде ужилен“, добави алергологът. Най-често ужилванията са по лицето, очите и врата. Също така е препоръчително при пътуване да не отваряте прозорците. Мотористите пък не бива да имат открити части по кожата, ако са алергични. Това се отнася и за велосипедисти. Ужилванията от насекоми са от години, но няма увеличаване на случаите, категорични са експертите. Просто трябва да бъдем по-внимателни. Когато пчелата ужили, тя оставя в кожата ви от себе си остро, бодливо жило. То може да освобождава отрова до една минута след ужилване. Пчелната отрова съдържа протеини, които засягат клетките на кожата и имунната система, което води до болка и подуване на мястото на ужилване дори и ако човек не е алергичен към отровата. При тези, които са алергични към ужилвания от пчели, отровата предизвиква по-тежка реакция на имунната система.", "date": "2019.08.29", "title": "5% от ужилените от пчели с тежък алергичен шок"}
{"url": "https://www.monitor.bg:443/bg/a/view/doc-borislav-dybov-prekomernata-upotreba-na-smartfoni-uvrejda-zrenieto-174093", "text": "- Зрението действително се влошава, тъй като хората стават все по-натоварени, прекарват не само по 8, но и по 10-12 часа в работа пред монитора, а това няма как да не се отрази на очите. - Над 80% от информацията, която получаваме от външния свят, си набавяме чрез очите. Когато ние работим на компютър, смартфон, гледаме телевизия или четем, непрекъснато фокусираме и концентрираме светлината, която влиза в окото точно в центъра на макулата. Тя се намира в средата на ретината и е отговорна за зрителната острота. Всичко друго е периферно зрение. За да можем да прочетем нещо, трябва да се фокусираме. Окото обаче природно не е създадено за такова голямо натоварване. От 30-40 години, с телевизията и компютрите, ние сме продължително време пред екрана. Тогава светлината е фокусирана само в една точка на макулата. Получава се страхотно натоварване на организма. Хората на село, например един овчар, той не фокусира, не я натоварва така, както тези пред компютрите. На практика имаме светлина, която се преработва биохимично, след това отива като електрически импулс към мозъка, за да имаме образ. Всичко това създава условия за много голямо повишаване на обмяната на веществата. Когато един орган работи повече, има и повече отпадни продукти. При макулата те се наричат друзи на мембрана Брухи. Това е отпадъкът, получаван при нейното прекомерно натоварване. - В резултат се получава т. нар. суха форма на дегенерация на макулата. Тя определено може да намали зрението и е 90% от всички дегенерации. Сухата форма обаче е малко по-благоприятна от другите форми. Получава се малко намаление на зрението, появява се петно в центъра. Следва леко изкривяване на образите. Например, човек с такова състояние може да види електрическия стълб леко изкривен. Това е начален симптом. Тя е сравнително лека форма – човек все още може да чете, но за съжаление все още няма лечение за нея. Ние не можем да премахнем отпадните продукти. - Лечение няма, но от друга страна положението е благоприятно, тъй като увреждането на зрението е все още слабо. Единственото средство, което се препоръчва, са хранителни добавки с лутеин – жълтия пигмент в макулата. Не случайно тя се наричаме макула лутеа. Ако човек със суха форма продължи да натоварва зрението си, отлаганията стават по-големи. Те започват да създават бариера за храненето на ретината. Като компенсаторна реакция тя започва да си произвежда собствени кръвоносни съдове, за да може да се храни. Вече се говори за влажна форма. Тези съдове могат да се разширят и да се получи огромен кръвоизлив. Централното зрение спада доста. - Независимо че това е прогресирало увреждане, предметите се виждат изкривени или от тях отсъстват цели участъци. Това състояние се наблюдава предимно в по-възрастни, образовани хора – учители, инженери, хора, работещи с операционен микроскоп. Те са в пенсионна възраст, биха искали да четат, да се занимават с някакъв обществено-полезен труд, но не могат да си прочетат вестника, дори да си преброят стотинките в магазина. Най-честата причина за увредено зрение при възрастните хора в развитите страни е точно дегенерацията на макулата. Тя е свързана с претоварване на този орган. В този случай са възможни медикаменти под формата на инжекции в окото. - Не, но дегенерация на макулата в България се среща все по-често при по-млади хора – 40-50-годишни. Сега пред компютъра и със смартфона играят деца на 3-5-годишна възраст. Никой не може да каже какво ще се случи с очите им след 15-20 години. - Разполагаме със специален апарат, наречен оптична кохерентна томография. Посредством лазерен лъч той осъществява диагностиката, правейки срез на макулата. Това позволява да се определи дали дегенерацията й е още в суха или е преминава във влажна форма. Ако вече е във влажна форма, взимаме мерки. Те са инжектиране на медикаменти в окото, които потискат образуваните кръвоносни съдове. В по-слабата степен на мократа форма може да се постигне известен ефект. - Не се поема, но това не бива да тревожи пациентите. Апаратът е дарение на болницата и ние можем да си позволим да правим диагностиката безплатно. - Има ли оптимална възраст, в която родителите могат да дадат смартфон на детето си и да го пуснат пред компютъра? - Това трябва да става колкото се може по-късно. Важно е да се знае, че смартфонът уврежда не само зрението, но и намалява креативността, както и възможността за взимане на самостоятелни решения от детето дори в екстремни ситуации.", "date": "2019.08.29", "title": "Доц. Борислав Дъбов: Прекомерната употреба на смартфони уврежда зрението"}
{"url": "https://www.monitor.bg:443/bg/a/view/koj-sreshtu-kogo-v-shampionskata-liga-174103", "text": "Тази вечер се изиграха последните три мача от плейофите за влизане в групите на Шампионската лига. Отборите, които ще участват в турнира на богатите са миналогодишният полуфиналист \"Аякс\", \"Славия\" (Прага) и \"Брюж\". В очаквания с най-сериозен интерес сблъсък \"Аякс\" победи с 2:0 \"АПОЕЛ\" (Никозия). Първата среща не излъчи победител и завърши при резултат 0:0. Така всичко се реши тази вечер на “Амстердам Арена”.  В същото време \"Славия\" (Прага) победи отново с 1:0 и у дома румънския \"ЧФР Клуж\". Същата ситуация се повтори и в срещата между \"Брюж\" и \"ЛАСК\" (Линц). След 1:0 като гост, белгийците спечелиха с 2:1 у дома.  С изиграването на последните три реванша, станаха напълно известни съставите на четирите урни, в които ще бъдат разпределени отборите за жребия. Той ще бъде изтеглен в четвъртък от 19,00 часа в Нион и е очакван с огромен интерес. 32 тима ще вземат участие в груповата фаза, като половината от тях идват от четири шампионата. Премиър лийг, Примера дивисион, Серия А и Бундеслигата ще бъдат представени с по четири отбора. Първите мачове от груповата фаза ще се изиграят на 17/18 септември. Първа урна: Ливърпул (Англия), Челси (Англия), Барселона (Испания), Манчестър Сити (Англия), Ювентус (Италия), Байерн (Германия), Пари Сен Жермен(Франция), Зенит Санкт Петербург (Русия). Втора урна: Реал Мадрид (Испания), Атлетико Мадрид (Испания), Борусия Дортмунд (Германия), Наполи (Италия), Шахтьор Донецк (Украйна), Тотнъм(Англия), Аякс (Холандия), Бенфика (Португалия). Трета урна: Лион (Франция), Байер Леверкузен (Германия), РБ Залцбург(Австрия), Олимпиакос (Гърция), Брюж (Белгия), Валенсия (Испания), ИнтерМилано (Италия), Динамо Загреб (Хърватия). Четвърта урна: Локомотив Москва (Русия), Генк (Белгия), Галатасарай (Турция), РБ Лайпциг (Германия), Славия Прага (Чехия), Цървена звезда (Сърбия), Аталанта(Италия), Лил (Франция). ", "date": "2019.08.29", "title": "Кой срещу кого в Шампионската лига?"}
{"url": "https://www.monitor.bg:443/bg/a/view/otbeljazvame-seknovenie-denjat-i-noshtta-se-stigat-174104", "text": "На 29 август се отбелязва Обсечене или Секновение. Според традиционните народни схващания на Секновение „денят и нощта се стигат”, т.е. стават равни по времетраене. Вярва се, че на този ден змиите и гущерите се прибират в своите леговища. Скриват се и демоните на природата - самодивите. Смята се за „лош ден” („тежък празник”), по време на който не трябва да се работи и да не се започва нищо ново. Някъде през нощта се палят огньове за предпазване от злите сили. Стопаните събират диви плодове (дренки, киселици) за зимнина. Вярването за отрязаната глава на св. Йоан забранява да се ядат плодове и зеленчуци с червен цвят - дини, ябълки, домати. Не се пие и червено вино. Това е вторият летен празник (след Eньовден - празникът на раждането на Св.Йоан) на християнския светец, този път посветен на смъртта му. Той се нарича Секновение и поради вярването, че на този ден се сече лятото, секат се денят и нощта, стават равни. На Секновениеводата и времето започват да застудяват, затова никой не бива да се къпе в реките; ако наруши забраната, ще се пресече. Празникът Секновение се счита за край на лятото; той изцяло носи белезите на преходен период - между лятото и есента и поради това в народната представа е изключително опасен. Движението на влечугите и бродещите вредоносни демони маркират период на хаос. Обредността на Секновение е представена от ред забрани. Празникът се нарича и Иван-Коприван, защото според легендата отрязаната глава на светеца била хвърлена в копривата. И този празник има двойствена ориентация - съотнасяйки езически и християнски представи: смъртта на лятото и смъртта на св. Йоан Кръстител. Едва ли случайно те са обединени в общото название Секновение. В чисто християнски план празникът носи идеята за цикличността, защото с другите два дни в годината, посветени на Йоан Кръстител, се образува системата: раждане (Еньовден) - кръщаване (Ивановден) - смърт (Секновение, т.е. отсичане главата на светеца). Православната църква свързва празника с отсичането на главата на св. Йоан Кръстител и носи още названията: “Обсечение”, “Св. Йоан с отсечена глава”, “Църн св. Йоан”. В житието на светеца е упоменато, че св. Йоан Кръстител е обезглавен по желание на царица Иродиада, която встъпвайки в брак с брата на мъжа си, е порицана от Йоан Предтеча. Учениците погребват тялото му, а главата остава като реликва. Константин Велики я премества в гр. Емеса. По-късно е последователно пренасяна в Халкидон, Цариград и Комана. На същия ден в България се празнува и християнският празник Св. Седмочисленици - Климент, Наум, Сава, Горазд и Ангеларий, и Светите братя Кирил и Методий.", "date": "2019.08.29", "title": "Отбелязваме Секновение - „денят и нощта се стигат”"}
{"url": "https://www.monitor.bg:443/bg/a/view/rumynci-terorizirali-germanski-deca-174109", "text": "Румънските прокурори арестуваха няколко служители на младежки център заради обвинения в незаконна експлоатация на германски тийнейджъри по социална програма, предназначена да помогне за рехабилитацията на непълнолетни. Най-малко четирима непълнолетни са спасени, докато осем заподозрени, включително германска двойка, са разследвани за предполагаемо държане на деца в \"робски условия\". Германците, които отговарят за програмата, са били разпитани, според представител на младежкия център, който е пожелал анонимност. Трима румънски служители на центъра също са били задържани. Според румънската агенция за закрила на детето в центъра е имало 20 деца. Той представлява отдалечена ферма в Северна Румъния, която е претърсена във вторник заедно със седем други имота. Четири от децата са настанени от агенцията за закрила на детето и чакат родителите им или други настойници да ги приберат, заяви говорителят на агенцията Адриан Мандру, като добави, че няма информация за другите 16 тийнейджъри. Прокурорите твърдят, че в рамките на така наречения \"Проект Марамуреш\" деца на възраст между 12 и 18 години са били принуждавани да \"полагат изтощителен физически труд\" и са били третирани по \"унизителен и неподходящ\" начин във фермата и в няколко домакинства в село Визеу де Сус, окръг Марамуреш. Тийнейджърите са били лишавани от храна, не им било позволено да учат или да приемат лекарствата, отпускани по лекарско предписание, ограничавани са от контакти с външния свят и са били мишени на \"сурови и брутални методи на така нареченото превъзпитание\", съобщиха от румънската прокуратура. Проектът, финансиран от германската държава, е бил основан и координиран от един от заподозрените германци и е лицензиран от министерството на труда в Румъния, според разследващите. Той обещава да \"рехабилитира\" проблемни деца от Германия с развлекателни дейности и психологическа помощ. Според уебсайта на програмата проектът е бил насочен към непълнолетни лица, страдащи от поведенчески разстройства или наркомании. Центърът бил рекламиран, с това, че организира \"образователни и развлекателни дейности сред природата\" под наблюдението на експерти по педагогика и психология.", "date": "2019.08.29", "title": "Румънци тероризирали германски деца"}
{"url": "https://www.monitor.bg:443/bg/a/view/irlandecyt-na-skorseze-shte-e-s-prodyljitelnost-ot-3-chasa-i-polovina-174087", "text": "Три часа и тридесет минути – такава ще е продължителността на дългоочакваният филм „Ирландецът“, който Мартин Скорсезе засне с участието на кинолегенди като Робърт де Ниро, Ал Пачино и Джо Пеши. Лентата ще открие фестивала в Ню Йорк на 27 септември, като в програмата е отбелязано, че прожекцията ще трае 210 минути. Това е едва третият филм от 2010 г. насам, чиято продължителност достига до над 3 астрономически часа. Другите два са „Отмъстителите: Краят“ и „Вълкът от Уолстрийт“, който е режисиран отново от Скорсезе. „Ирландецът“ бележи и личен рекорд за кинодееца, като това е най-дългото заглавие, създавано от него до момента. По него Скорсезе работи още от 2008 г., когато режисьорът обединява усилия с Paramount. Девет години по-късно правата за разпространението на „Ирландецът“ са закупени от стрийминг гиганта Netflix. Любопитен факт е, че лентата ще получи живот и на голям екран, като това ще се случи на 1 ноември. Близо месец по-късно (на 27 ноември) тя ще бъде налична и за стрийминг в платформата на Netflix. До решението за смесения вид на разпространение вероятно се е стигнало с цел „Ирландецът“ да бъде допустим за отличаване на предстоящите награди „Оскар“. Според правилата на Американската филмова академия, дадено заглавие трябва да се е ползвал с поне 7-дневно разпространение на голям екран, като прожекциите трябва да са с платен вход.", "date": "2019.08.29", "title": "„Ирландецът“ на Скорсезе ще е с продължителност от 3 часа и половина"}
{"url": "https://www.monitor.bg:443/bg/a/view/rejisior-na-tor-s-rolja-v-otrjad-samoubijci-2-174089", "text": "Режисьорът на две от заглавията на „Марвел“, посветени на Тор (Крис Хемсуърт) – Тайка Уайтити, е в преговори за роля в следващия „Отряд самоубийци“. Кинодеецът застана начело на „Тор: Рагнарок“, като именно той се очаква да се заеме и със следващото заглавие, посветено на Богът на гръмотевиците - Thor: Love and Thunder, чиято световна премиера е заложена за 5 ноември 2021. Преди това обаче Уайтити ще застане пред камерата на своя колега Джеймс Гън за отбора откачалки, които по странно стечение на обстоятелствата спасяват света вместо да го разрушават. Снимките се очаква да стартират на 23 септември, като дебютно „Отряд самоубийци 2“ ще се завърти по кината от 6 август 2021 г. Подробности около ролята на Уайтити все още не са известни. Междувременно в началото на годината стана ясно, че Уил Смит няма да се завърне в „Отряд самоубийци“. Вместо това ролята на Дедшот ще бъде поета от друг холивудски ас, а именно – Идрис Елба. Само преди дни пък стана ясно, че актьорът Нейтън Филиън, когото редовият български зрител познава най-вече от сериала \"Касъл\" също ще се присъедини към каста.  ", "date": "2019.08.29", "title": "Режисьор на „Тор“ с роля в „Отряд самоубийци 2“"}
{"url": "https://www.monitor.bg:443/bg/a/view/zadyrjanite-za-ubijstvoto-kraj-negovan-napravili-pylni-samopriznanija-174110", "text": "Задържаните за убийството на възрастните хора, чиито тела бяха намерени край Негован, са направили пълни самопризнания, информира NOVA. При първоначалните разпити двамата мъже – на 39 и 44 години, си прехвърляли вината за това кой е физическият извършител. Впоследствие арестуваният Пламен Шляпашки признал, че той е натиснал спусъка на незаконния пистолет. Убийството било извършено на 14 юли в апартамента на една от жертвите в столичния квартал „Иван Вазов“. След фаталните изстрели задържаните разчленили телата на убитите в банята на жилището, натъпкали ги в бидони и ги откарали край Негован. После се върнали в апартамента и старателно го почистили с белина. Скрили пистолетите в тайник в помещение в двора на Техническия университет. Престъплението е извършено с цел обир. Убийците мислели, че жертвите държат в дома си пари от продажбата на техен апартамент в столичния квартал „Емил Марков” (сега кв. „Гоце Делчев“). Оказало се, че средствата не са в жилището в „Иван Вазов“. Оттам престъпниците задигнали семейни ценности, които по-късно са открити в дома на един от арестуваните. Те са криминално проявени. Планирали убийството от около година насам. Били наемани да правят ремонти на друг апартамент, собственост на убитото семейство. Тогава застреляният мъж споделил с един от убийците мнение, че лихвите в банките са много ниски. Вероятно затова престъпниците решили, че жертвите ще държат в дома си парите от продажбата на апартамента в „Емил Марков”.", "date": "2019.08.29", "title": "Задържаните за убийството край Негован направили пълни самопризнания"}
{"url": "https://www.monitor.bg:443/bg/a/view/parlamentyt-posreshta-160-vip-gosti-prez-noemvri-174095", "text": "160 гости, сред които парламентарни шефове и депутати, се очаква да дойдат у нас през ноември за 54-тата генерална асамблея на ПАЧИС. Това става ясно от обществена поръчка, публикувана на сайта на Народното събрание, за организиране и провеждане на срещата на ПАЧИС. Поводът е краят на БГ председателството на формата, което страната пое през юни. То приключва през декември и затова през ноември в София шефката на НС Цвета Караянчева ще събере останалите председатели на парламенти на своеобразна среща на върха, каквато се явяват генералните асамблеи. Последната такава беше в Баку, когато всъщност Караянчева пое и ротационното председателство. Обществената поръчка е за близо 112 000 лева и включва осигуряването на зали, където ще се проведе заседание на ПАСИЧ, транспорта на членовете на делегациите, кафе паузите, обедите и вечерите, провеждане на екскурзия до туристически обект в столицата, както и подаръци за гостите. Все още не е решена конкретната дата за провеждането, като вариантите са два – от 19 до 21 ноември или от 12-и до 14-и същия месец като резервна възможност, когато ще са основните събития от програмата. Залите задължително трябва да са в центъра на столицата. Има предвидени пет обяда и пет вечери, една битова и една официална вечеря. Битовата вечеря трябва да е в традиционен БГ ресторант, където за гостите ще има 4-степенно меню и фолклорна програма. Така делегатите освен на ястията ще се насладят на народните и нестинарските ни танци и на фолклорната ни музика. За последния ден е предвидена и културна програма до туристически обект в София, като за целта трябва да се осигурят поне 4-ма професионални екскурзоводи с английски и руски. Всички делегати пък ще получат БГ сувенири като подаръци. Те могат да бъдат керамични, дървени, кожени или текстилни изделия или пък козметични продукти, но задължително да са на български производители. Пакетите ще бъдат два вида – стандартни и за ръководителите на дадената делегация. Преди седмица пък НС пусна обществена поръчка за близо 140 000 лева за обучение по чужд език на чиновници и депутати през следващите 3 години", "date": "2019.08.29", "title": "Парламентът посреща 160 ВИП гости през ноември "}
{"url": "https://www.monitor.bg:443/bg/a/view/ivet-lalova-vinagi-iskam-poveche-ot-sebe-si-174090", "text": "В момента пиша своя книга, в която разказвам живота си, сподели в интервю за \"Монитор\" спринтьорката. - Отборните състезания са едни от най-приятните състезания. Имат различна атмосфера и различен дух. Подкрепяме се много повече вътре в отбора и често мисията и целта пред нас е обща. Това създава една колегиалност, единност, борбеност. - Благодарна съм за признанието и уважението, но аз винаги съм била самокритична, искала съм повече от себе си, това ме кара да продължавам напред. - Във всеки спорт има различни отношения както от управляващите към спортиста, така и в обратната посока. Много често ние не знаем за тях. Аз винаги съм срещала невероятна подкрепа, разбиране и безкрайно уважение както от БФЛА, така и от ММС. Най-малкото, което мога да направя, е да участвам на този тип състезания. За мен е въпрос на чест. - Емоциите не могат да се сравнят с нищо друго. От една страна има още много време и изключително много работа да се свърши, докато дойдат олимпийските игри. От друга страна, съм щастлива, защото през по-голямата част от кариерата си никога не съм си представяла, че мога да стигна до 5 олимпиади. В съзнанието ми просто продължавам напред. - На всяка олимпиада съм била в различен етап от развитието си и като атлет, и като човек. Поглеждайки назад, си спомням с умиление най-вече моето първо голямо състезание в Атина. Тогава бях просто едно дете с огромни амбиции, нямах ни най-малка представа колко дълъг и труден път ще трябва да извървя. Игрите в Пекин през 2008 г. бяха моето завръщане в елитния спорт след счупената бедрена кост и претърпените операции. Тези в Лондон през 2012 г. бяха по-специални, защото най-накрая бях европейска шампионка на 100 м. Но коренната промяна за мен идва с игрите в Рио през 2016-а, когато вече намерих своята дисциплина (200 м), бях узряла психически и работих много, за да стигна отново до финала. Надявам се олимпиадата в Токио да бъде още по-успешна за мен, защото се чувствам готова. - Европейската титла в Хелзинки беше невероятно щастлив момент за мен именно заради това, че през 2005-а не участвах на световното първенство, а толкова го исках. През 2016 г. двата сребърни медала в Амстердам ми донесоха отново огромно щастие, защото няколко месеца по-рано на треньора ми Роберто Бономи беше поставена диагноза рак. Така между това европейско и олимпиадата в Рио преминахме заедно през много неща и финалът там беше също един от най-щастливите ми и емоционални моменти. - В България има безброй талантливи деца и за щастие и клубове, които развиват детския спорт. Талантът се вижда от далеч и нямам търпение тази година да видя отново тези деца да се състезават, както и много нови, които се записват. В клуба ми има деца, които са от самото начало и израснаха пред очите ми. Гордея се безкрайно много с техния талант, тяхната любов към атлетиката и искам да ги науча най-вече на търпение. Големият успех не се постига нито за един ден, нито за една година. Искам да ги видя един ден на олимпийски игри. - С „Открий шампиона в теб“ откриваме не само учебната година, но и състезателния сезон след лятната пауза. За мен е задължително да присъствам, защото много деца ще дойдат и за да се срещнат с мен. Ще бъде една допълнителна мотивация за Доха. - Писмото по идея на IAAF (бел.ред. - международната атлетическа федерация) беше една прекрасна идея, която ме накара да осъзная, колко дълъг път съм изминала и колко обичам това, което правя. В момента пиша своята книга, в която споделям всички тези неща. - Виждам се, преследвайки нови мечти и амбиции, завинаги свързана със спорта и посветена на „Спринт Академи“, за да има повече деца, които мечтаят за олимпийските върхове. ВИЗИТКА *Родена е на 18 май 1984 г. в София в семейството на спортисти. Баща й Мирослав Лалов също е бил спринтьор на 100 и 200 м, а майка й Лилия е била състезателка по многобой. *Започва да се занимава с лека атлетика през 1996 г. при треньора Константин Миланов, с когото се разделят през 2011 г. След това неин личен треньор е италианският професор Роберто Бономи. *Европейска шампионка е на 100 м от Хелзинки 2012 и на 200 м в зала от първенството в Мадрид през 2005 г. Печели два сребърни медала от шампионата в Амстердам през 2016 г. *Участничка на олимпийските игри в Атина през 2004 г., Пекин 2008, Лондон 2012 и Рио 2016, има квота и за Токио 2020. *Стартира успешно и на световните първенство в Осака 2007, Берлин 2009, Дегу 2011, Москва 2013, Пекин 2015 и Лондон 2017. В края на септември ще се бори за призово класиране на световното в Доха. *Лични рекорди – на 100 м 10,77 сек. от 2004 г., на 200 м 22,32 сек. от 2015 г. *Кариерата й е прекъсната за две години между юни 2005 г. и май 2007 г. поради счупване на бедрената кост на крака. *Омъжена е за италианския спринтьор Симоне Колио от 2013 г., с когото живее и тренира в Риети, Италия.", "date": "2019.08.29", "title": "Ивет Лалова пред \"Монитор\": Винаги искам повече от себе си"}
{"url": "https://www.monitor.bg:443/bg/a/view/pone-bronz-za-stanimira-petrova-na-evropejskoto-po-boks-174101", "text": "Станимира Петрова си осигури минимум бронзов медал от европейското първенство по бокс за жени в Мадрид.  В категория до 57 кг родената в Асеновград 28-годишна боксьорка срази словенката Вида Рудолф с 5:0 съдийски гласа и се класира за полуфиналите. Там световната и двукратна европейска шампионка ще се изправи срещу представителката на домакините Дженифър Фернандес Ромеро или срещу англичанката Карис Артингстъл. Полуфиналите в категорията са в петък във вечерната сесия на първенството.", "date": "2019.08.29", "title": "Поне бронз за Станимира Петрова на европейското по бокс"}
{"url": "https://www.monitor.bg:443/bg/a/view/italija-izbegna-krizata-konte-e-premier-174105", "text": "Италия избегна кризата. Джузепе Конте отново ще е премиер, съобщи АП.   Лидерът на \"Пет звезди\" Луиджи ди Майо съобщи, че е постиганото споразумение с Демократическата партия. Така Джузепе Конте може да остане премиер на Италия. \"Днес уведомихме президента на републиката, че е постигнато политическо споразумение с Демократическата партия Джузепе Конте да получи отново мандат като премиер\", каза Ди Майо. Лидерът на Движение \"Пет звезди\" заяви, че е отхвърлил предложение на досегашните си коалиционни партньори от партия \"Лига\" самият той да стане премиер в замяна на подновяването на коалицията между двете политически сили. Инвеститорите се опасяват, че предсрочните избори ще бъдат спечелени от твърдата дясна партия на Салвини \"Лига\", която може да постави Рим в сблъсък с Европейския съюз заради експанзивни правителствени разходи.", "date": "2019.08.29", "title": "Италия избегна кризата - Конте е премиер "}
{"url": "https://www.monitor.bg:443/bg/a/view/dron-otkloni-samolet-nad-london-174106", "text": "Самолет, превозващ до 186 пътници, е бил принуден да предприеме избягващи действия, след като е бил забелязан дрон, разкри Би Би Си. Инцидентът е включвал самолет Airbus A320, приближаващ се до летището в Гетуик, и дрон с тъмен цвят, съобщи британският борд за авиационна сигурност Airprox (UKKA). Според експертите става въпрос за съзнателни, добре разчетени действия, защото дроновете се появявали в момент, когато трябва да се отвори пистата за излитане и кацане. За първите 11 месеца на 2018 г. във Великобритания са засечени 120 случая на прелетели опасно близо до самолети дронове. В края на декември летище \"Гетуик\" няколко пъти преустанови полетите заради дронове. Вече се обсъжда идеята за разширяване на зоната, забранена за полети на дронове край летища на Острова от 1 км на 5 км. От ноември 2019 г. операторите на дронове са длъжни да ги регистрират. На \"Гетуик\" и \"Хийтроу\" дори е инсталирана система за откриване на дронове.", "date": "2019.08.29", "title": "Дрон отклони самолет над Лондон "}
{"url": "https://www.monitor.bg:443/bg/a/view/ogranichavat-dvijenieto-v-tunel-topli-dol-v-posoka-sofija-174100", "text": "На 29 август от 9:30 ч. до 15:30 ч. движението по автомагистрала \"Хемус\" в тунел \"Топли дол\" в посока София ще се осъществява в една лента, поради ремонтни дейности на осветителните тела в съоръжението, съобщиха от Агенция „Пътна инфраструктура“. Ще се ограничи движението в активната лента, като то ще се извършва в изпреварващата. Шофьорите да карат с повишено внимание.", "date": "2019.08.29", "title": "Ограничават движението в тунел \"Топли дол\" в посока София"}
{"url": "https://www.monitor.bg:443/bg/a/view/izprashtame-avgust-s-mnogo-slynce-174099", "text": "Днес отново ще е слънчево, след обяд в низините - горещо. Ще духа слаб до умерен вятър от изток-североизток. Максималните температури ще бъдат 31-36 градуса. По Черноморието ще бъде предимно слънчево. Ще духа до умерен вятър от изток-североизток. Максималните температури ще бъдат 28-30 градуса. Температурата на водата ще бъде 27-28 градуса. Вълнението на морето ще бъде 2-3 бала.  Над планините ще бъде предимно слънчево. Ще духа умерен до силен вятър от изток-североизток. Максималната температура на височина 1200 м ще бъде около 25 градуса, на 2000 м - около 16 градуса.  В петък и събота времето ще се задържи без съществена промяна - предимно слънчево, в следобедните часове с временни увеличения на облачността, повече в петък, но с много малка вероятност за превалявания. Ще остане горещо, с максимални температури над 30 градуса, на места ще достигат 35-36 градуса.Вятърът от изток-североизток ще се запази, ще е слаб до умерен, в Източна България - по-често умерен и с него температурите там временно и слабо ще се понижат.  ", "date": "2019.08.29", "title": "Изпращаме август с много слънце"}
{"url": "https://www.monitor.bg:443/bg/a/view/5-1-mln-leva-e-globata-na-nap-za-techa-na-lichni-danni-174102", "text": "Изтичането на лични данни на милиони българи доведе до рекордна глоба за Националната агенция за приходите. Санкцията е в размер на 5,1 млн. лева.  Това обяви председателят на Комисията за защита на личните данни Венцеслав Караджов в студиото на бТВ тази сутрин. НАП има право да обжалва тази наложена санкция и вече го е направила. Процедурата може да продължи около година. Актът за установяване на административно нарушение, съставен срещу НАП от Комисията за защита на личните данни (КЗЛД), е оспорен в законовия 3-дневен срок, съобщиха от приходното ведомство. Наказателното постановление, с което комисията налага санкция в размер на 5,1 млн. лв., също ще бъде обжалвано пред съда.  Главният мотив за оспорването на акта на КЗЛД е, че неоторизираният достъп, кражбата на данни и последващото им публично оповестяване са резултат от действия,  представляващи престъпление по смисъла на Наказателния кодекс на РБ, осъществени независимо и въпреки предприетите от НАП технически и организационни мерки за защита.  От НАП обмислят и предприемането на съдебни действия спрямо извършителите на хакерската атака срещу сървърите на агенцията, като е възможно както присъединяването на агенцията в наказателното производство, така и воденето на гражданско дело. Така финансовата претенция в размер, покриващ наложената на приходната агенция имуществената санкция, ще бъде насочена към извършителите на престъпното посегателство.  На заседание от 20 август КЗЛД обяви, че е приключила проверката в НАП по повод на нарушението на сигурността на личните данни, засегнало над 5 милиона български граждани. Тогава Комисията взе решение за налагане на корективна мярка по Общия регламент относно защитата на данните (GDPR), но не обяви размера наг лобата. Припомняме, че прокуратурата обвини собственика на ТАД Груп и няколко негови служители за изтичането на данните.", "date": "2019.08.29", "title": "5,1 млн. лева е глобата на НАП за теча на лични данни (ОБНОВЕНА)"}
