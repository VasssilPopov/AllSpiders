{"url": "https://www.monitor.bg/bg/a/view/glad-za-bg-piloti-vseki-deseti-chujdenec-temata-161569", "text": "Високи изисквания, скъпо обучение и конкуренция за кадри от low cost компаниите води до недостиг на професионални пилоти в българските авиокомпании. Срещу високо заплащане до 4000 евро в Европа нискотарифните превозвачи „крадат“ подготвените ни авиатори от всички останали. Както в сфери, като медицината и образованието, качествени кадри вече липсват, защото бягат в други европейски държави за по-големи заплати, коментираха от авиационния бранш пред „Монитор“. В момента конкуренцията на пазара води до недостиг на летци и заради това се налага внос от трети страни у нас, като Украйна, Македония, Сърбия и др. Така на практика 10% от пилотите на българските авиокомпании са чужденци. От бранша се оплакват, че у нас на чуждите кадри от трети страни в авиацията не разрешават да летят с дипломи за средно образование, за разлика от Европа и останалата част от света. Там се дава превес на квалификацията, а не на тапията за магистър. За пилот се изисква специално обучение и изпити, което у нас не е възможно, а не университетското образование, аргументират се шефовете на БГ компаниите за пречките за набиране на кадри. Затова от години браншът иска въвеждането на държавна поръчка - граждански факултет в Долна митрополия, но от властите контрират, че това е държавна помощ. А тя не е възможна, защото ще бъде санкционирана от Европейската комисия. Друго обучение в България не е възможно освен за аматьорски бревет, защото у нас няма достатъчно инструктори. Затова нашите летци отиват в чужбина да се обучават. Курсовете за пилоти в съседна Румъния не излизат под 8000 евро. За пилот на частни самолети курсистът трябва да е на минимум 17 години и задължително да има познания по английски език и изкаран курс по медицина по тамошните стандарти. Цената тук е в пъти по-висока – 8897 евро. За упражняване на други професии в областта (например мениджър на въздушния трафик) цената отново не е ниска – близо 6000 евро. Отново са задължителни бакалавърска степен на образование и навършени минимум 18 години. която е ATPL(A). Това е сертификатът, който е най-търсен в САЩ и Великобритания. Лицензът ATPL е най-високото отличие, което един пилот може да получи не само в тези две страни, но и по света. За да го придобие, бъдещият пилот трябва да се обучава 2 години и задължително да има познания по медицина, английски, математика и физика. В Турция курсът за същия сертификат продължава между 14-16 месеца, като се състои от 800 теоретични и 205 часа, прекарани в практика. По време на обучението на учениците е подсигурен транспорт, както и квартира. По данни на британския авиационен регулатор за кандидатстване за придобиване на ATPL(A) бъдещият пилот трябва да е на минимум 21 години и да притежава уменията за пилотиране на избрания от него тип самолет, който по-късно ще тества по време на проверка на уменията. Ако пилотът кандидатства за сертификат за пилотиране на Boeing 737, то той трябва първо да премине през обучение за неговото управление. Преди самия изпит кандидатът трябва и да има теоретична подготовка по авиоправо, метеорология, обща и радионавигация, принципи на летенето, планиране и следене на полети, общи познания по въздухоплавателните средства и др. Често пъти този тип подготовка се получава при курсовете за придобиване на други подобни сертификати, които са задължителни, преди да се получи ATPL(A). Освен тях пилотът трябва да има минимум 1500 летателни часа, от които 500 са за операции, извършвани от повече от 1 пилот, 200 са прекарани в полети в страната, 100 в нощни полети или такива, в които е бил асистент-пилот. Не повече от 100 часа пък могат да бъдат изкарани в подходящ симулатор. При любителите през последните години има бум на желаещите да летят аматьорски. от които едва 12 са хората с бреветите за свръхлеки самолети, а около една четвърт са любители – 309. Любителският е най-често срещаният лиценз в леката авиация и е първата стъпка към кариерата като пилот в гражданската авиация. Професионалистите във въздуха са 397, а най-разпространеният бревет е за транспортни самолети – 517. Кризата с кадрите ще се задълбочава. Очакванията са до 2037 г. броят на пътуващите със самолет да се увеличи двойно или това ще са по 8 млрд. на година, сочат данни на Международната асоциация на въздушния транспорт. Освен това броят на самолетите ще се удвои и ще има 50% ръст на частните возила.", "date": "2019.04.03", "title": "Глад за БГ пилоти, всеки десети чужденец (ТЕМАТА)"}
{"url": "https://www.monitor.bg/bg/a/view/za-da-spre-biznesyt-s-choveshkija-jivot-na-pytja-161561", "text": "Десет хиляди нарушения на скоростта са засекли полицаите с мобилните си камери само за денонощие в страната, а на магистрала „Струма” пък важност си придавал джигит, форсирал своя автомобил с рекордните 277 км/ч. Безумията по родните пътища продължават и въпреки ежедневните предупреждения на органите на реда броят на (само)убийците зад волана като че ли не намалява, а прогресивно се увеличава. Едва ли има човек, който да не се е сблъсквал поне веднъж на ден с безумец, скочил върху педала на газта, стиснал здраво волана и форсиращ бясно двигателя със залепена доста над стотачката стрелка на километража. Магистралите ни все повече се превръщат в писти от „Формула 1”. Когато човек тръгне да кара с висока скорост, или нещо в главата му тотално хлопа, или пък е тръгнал с ясното съзнание, че иска да сложи край на жалкото си битие. За съжаление, в много случаи обаче загиват други, невинни хора. Защото камикадзета зад волана обикновено не карат 20-годишна „Корса” или очукана „Лада” от петилетките на Бай Тошо, а мощни лъскави машини, често купени от мама и тате за синчето, на което още не са наболи първите мустаци. И когато тези супермашини, снабдени и обезопасени с десетки екстри, връхлетят и се забият в една „пъплеща” с 60-80 км/ч кола на пътя, нали се сещате какво ще се случи с нещастните пътуващи в нея. Часовникарска бригада от офис няма да може да ги събере и да ги изстърже от ламарините. А убиецът зад волана ще се спаси в купето на суперобезопасения си джип или поръчкова лимузина. И хич няма да му пука, защото дори и да бъде изправен пред съда, ще му бъде наложено някакво парично наказание, което той ще си плати и ще се измъкне чист. Няма да забравя една случка от зората на родната демокрация. Богат ромски бос от началото на 90-те години беше причинил катастрофа, като с мерцедеса си беше ударил и направил на трески някаква стара кола, в която пътувало семейство. Дъщерята на семейството, момиче, ненавършило още 20 години, загина. И докато родителите плачеха и се тръшкаха на пътя, окиченият със златни ланци като коледна елха с гирлянди ром с ръце на кръста повтаряше: „Кажете колко милиона искате да ви дам, да не правим глупости, да ходим да се съдим.” Когато говорим за убийците на пътя обаче, трябва да кажем, че крушката си има опашка. Изпитите за получаване на шофьорски книжки днес са не тест за умения, а бизнес. През последните години бяха разкрити не един и два случая на корупция сред инструктори и служители на ДАИ. А старите хора са го казали: „Рибата се вмирисва откъм главата.” Затова е крайно време бизнесът с човешки животи на пътя да спре. Законът да не гали по главата убийците зад волана, а да поставя колите им на трупчета, а самите тях да изпраща в затвора за по 3-4 годинки, че и повечко. Мисля, че това ще има доста добър ефект.", "date": "2019.04.03", "title": "За да спре бизнесът  с човешкия живот  на пътя"}
{"url": "https://www.monitor.bg/bg/a/view/evrodeputati-dariha-metalno-syrce-za-sybirane-na-plastmasovi-kapachki-161567", "text": "Българските евродепутати Андрей Новаков и Асим Адемов дариха голямо метално сърце за събиране на пластмасови капачки в подкрепа на благородната кауза „Капачки за бъдеще“.  Днес по обед то беше поставено в Благоевград на централния площад пред зала „22 септември\". Минути след като конструкцията беше инсталирана благоевградчани започнаха да пълнят металното сърце с пластмасови капачки. Те ще се събират целогодишно, като периодично се предават в обособените за целта пунктове за рециклиране. Пластмасовите елементи ще бъдат в подкрепа на кампанията за закупуване на кувьози за новородени. Към момента, от началото й, са дарени 7 кувьоза на лечебни заведения със сериозна необходимост от подобна апаратура.", "date": "2019.04.03", "title": "Eвродепутати дариха метално сърце за събиране на пластмасови капачки "}
{"url": "https://www.monitor.bg/bg/a/view/vokalistyt-na-gravity-co-javor-zahariev-e-v-kritichno-systojanie-161573", "text": "Вокалистът на Gravity Co Явор Захариев е в критично състояние и се намира в столичната болница \"Пирогов\". Това съобщиха негови близки пред bTV. Той е приет в изключително тежко състояние. Захариев е откаран там със счупен нос и в безпомощно състояние. По неофициални данни, той е намерен целия в кръв в дома си в квартал \"Лозенец\", като няма следи от влизане с взлом, а най-вероятно става дума за употреба на наркотици. Музикантът и преди е говорил, че има зависимост, с която обаче успял да се пребори. От групата Gravity Co. не са коментирали публично случилото се.", "date": "2019.04.03", "title": "Вокалистът на Gravity Co Явор Захариев е в критично състояние"}
{"url": "https://www.monitor.bg/bg/a/view/rektoryt-na-vtu-zaplashva-studenti-s-izgonvane-161568", "text": "Ректорът на Великотърновския университет \"Св. св. Кирил и Методий\" е прибегнал до заплахи спрямо студентите, които не одобряват водената от него политика, съобщи Канал 3. Проф. Христо Бонджолов е отправил писмени закани към членове на Студентския съвет, с отстраняване от ВУЗ-а заради неодобрението към неговото ръководство, което те демонстрират. Причината за наказателната акция е, че председателят на съвета Иван Маринов не желае да го свика, за да излъчи студентската избирателна комисия за ректорските избори, става ясно от изложението на преподавателя. Комисията трябва да проведе събрания по факултети и да излъчи представителите на студентите за участие в Общото събрание в срок до 22 април т.г. По информация от възмутени студенти от ВТУ В писмото до студента Димитър Димитров, с копие от което Канал 3 съобщава, че разполага, проф. Бонджолов заплашва, че ще отстрани от учебното заведение младежа. Като основание ректорът посочва чл. 74, ал. 2 от Закона за висшето образование, в която се посочва, че това може да бъде предприето заради системно неизпълнение на задълженията по учебния план и правилниците на университета. Ден по-рано в телевизията се получил сигнал срещу ректора. В него професорът е обвиняван и в стремеж да си осигури служебна победа за нов мандат, като използва силови методи.", "date": "2019.04.03", "title": "Ректорът на ВТУ заплашвал студенти с изгонване"}
{"url": "https://www.monitor.bg/bg/a/view/green-day-izdavat-pyrvata-si-kniga-161544", "text": "Пънк идолите Green Day обявиха, че ще издадат първата си книга, а заглавието й е „Last of the American Girls“. Вече е известна и премиерната дата. Томът ще е по рафтовете на книжарниците на 29 октомври и е описана като „вдъхновена от почитта към всяка жена, която се бунтува и отказва да капитулира“. Според твърде оскъдната към момента информация книгата е писана в съавторство на Били Джо Армстронг, Майк Дирнт и Тре Кул от бандата. А заглавието е вдъхновено от композицията им „Last of the American Girls“, част от албума 21st Century Breakdown, който излезе през 2009-а и беше втората рок опера на бандата след American Idiot от 2004. Илюстрациите към книгата пък ще са на Франк Карузо. Според информация на престижното музикално списание „Rolling Stone“ книгата е изградена като „тържество на истински борбените момичета“, което пък е препратка към парчето „She's a Rebel“ от American Idiot.", "date": "2019.04.03", "title": "Green Day издават първата си книга"}
{"url": "https://www.monitor.bg/bg/a/view/cska-detronira-ludogorec-chervenite-na-1-2-final-sled-lekcija-v-razgrad-161570", "text": "ЦСКА се класира за полуфиналите в турнира за Купата на България, след като елиминира \"Лудогорец\" в Разград. \"Червените\" надиграха с 1:0 своя опонент, а единственото попадение вкара Рубен Пинто в 30-ата минута. Успехът на гостите бе напълно заслужен, тъй като те превъзхождаха съперника във всяка една точка на терена. За това говори и факта, че разградчани създадоха единственото си голово положение чак в 90-ата минута, когато Вандерсон нацели лявата греда, озовал се очи в очи с Черниаускас. Срещата започна равностойно, като в началните минути малко по-опасните атаки бяха тези на гостите. При една от тях, в 13-ата минута, Малинов и Жоржиньо паднаха в наказателното поле на орлите, претендирайки за дузпа, но реферът Николай Йорданов правилно не отсъди такава. В 17-ата минута Марселиньо отправи силен шут от 20 метра, Турицов опита да си сложи тялото, топката се удари в дясната му ръка, но Йорданов прецени, че тя е прилепнала и отсъди корнер, а не дузпа. Решението на съдията и в този случай бе правилно. Две минути по-късно Анисе стреля опасно с глава центриране от корнер, но Малинов, който се намираше на близката греда, спря удара с тялото си и след това Бикел изчисти топката. В 26-ата минута Лудогорец се възползва от лошо отиграване на Черниаускас, а после и на Турицов. Топката стигна до Кешерю, който шутира от 8-9 метра, но в аут. Червените отговориха с опасен самостоятелен пробив на Али Соу, но в крайна сметка Григоре му чукна леко топката и таранът на червените не успя да завърши с шут от близка дистанция. Така се стигна до 30-ата минута, в която Манолев изчисти центриране отдясно. Рубен Пинто овладя и шутира от 25 метра, Моци можеше да избие с глава, но се надеде, което подлъга Ренан и топката влетя в неговата мрежа - 1:0 за ЦСКА. До края на полувремето \"Лудогорец\" не създаде чисто голово положение и то приключи с гол преднина в полза на червените. За отбелязване бе едно грубо нарушение на Сисиньо срещу Жоржиньо в центъра на терена, при което защитникът заби бутоните си в бедрото на нападателя след закъсняло влизане за единоборство, за което получи жълт картон. Второто полувреме започна с опасен шут на Тиаго в аут. Халфът отне топката от Анисе в наказателното поле на домакините, но от малък ъгъл не улучи вратата. В 86-ата минута Манолев допусна много груба грешка, позволявайки на Евандро да му отнеме топката и да излезе очи в очи с Ренан, но нападателят на червените стреля в аут. В 90-ата минута \"Лудогорец\" можеше да изравни при първата си голова атака в мача. Кешерю изведе Вандерсон сам срещу вратаря, но крилото на орлите нацели лявата греда.  ", "date": "2019.04.03", "title": "ЦСКА детронира \"Лудогорец\", \"червените\" на 1/2-финал след лекция в Разград "}
{"url": "https://www.monitor.bg/bg/a/view/vijte-hoakin-finiks-kato-jokera-snimka-trejlyr-161571", "text": "„Майка ми винаги ми казваше да се усмихвам. Казваше ми, че имам цел – да нося радост на хората.“ Думите не са част от някоя поощрителна и сладникава история, а входът към най-новото заглавие за един от най-страховитите врагове на Батман – Жокера. Филмът, режисиран от Тод Филипс, ще въведе зрителите из първите страници на биографията на злодея, а в главната роля ще видим Хоакин Финикс. Самият автор на заглавието го определя като „трагедия“, а ето, че тези дни продуцентите от Warner Bros публикува, както първия постер за „Жокера“, така и дебютният трейлър. Като клоун, подритван на улиците на Готъм – така виждаме Артър в първите секунди на промоционалното видео, след което кадър по кадър зрителят проследява как героят се превръща в прочутия Жокер. Антигероите, изглежда, са тема от особен интерес за Warner Bros., които се готвят да излъчат продължението на „Отряд самоубийци“ през 2021 г. За „Жокера“ обаче няма да ни се налага да чакаме толкова дълго. Поредното заглавие, фокусирано върху готъмския злодей, ще се появи на голям екран още тази есен, на 4 октомври.", "date": "2019.04.03", "title": "Вижте Хоакин Финикс като Жокера (СНИМКИ+ТРЕЙЛЪР)"}
{"url": "https://www.monitor.bg/bg/a/view/simo-shterev-veche-trenira-ruskinite-na-lager-v-sochi-161556", "text": "Симеон Щерев, който ще води националките на Русия по борба до олимпиадата в Токио 2020 г., вече тренира с тях на лагер в Сочи. Това разказа пред \"Меридиан мач\" първият българин в историята, който ще е треньор на \"сборная\" в този спорт. Специалистът, извел Станка Златева до върховете в света и Европа, беше допреди няколко месеца начело на женския тим на Китай, а преди това тренираше женското направление на Азербайджан. Руснаците го искаха още през 2012 г., когато беше освободен от българския отбор. През 2018-а също е имал оферта от тях. Сега с него се е свързал главният треньор Али Омаров и след кратки преговори е приел поста. Сключването на договора е въпрос на дни, но Щерев вече работи с рускините и ги опознава на лагера в Сочи. Той обаче няма да ги води на европейското следващата седмица в Букурещ, а ще дебютира с тях на Европейските игри в Минск през юни. Негов помощник, както в Китай, ще е Радослав Великов. По повод раздялата си с китайците Симеон Щерев уточни, че причината е опитът им да сменят неговата методика на подготовка. \"Спечелих куп медали от Азиатските игри, където направих и 2 шампионки, разказа той. - На практика победихме Япония на Азиатски игри, което е изключително за Китай. След това ми беше казано, че за Токио 2020 ще трябва да работя по нова методика. Това меко казано много ме изненада. И им отговорих, че няма как да стане, тъй като аз съм име в борбата и методиката ми е доказана. В общи линии заради това се разделихме.\"", "date": "2019.04.03", "title": "Симо Щерев вече тренира рускините на лагер в Сочи"}
{"url": "https://www.monitor.bg/bg/a/view/oshte-ostavki-zaradi-brekzit-161572", "text": "Още един от министрите за Брекзит на Великобритания подаде оставка, пише \"Гардиън\". Държавният секретар по въпросите на Брекзит Крис Хийтън-Харис обяви, че се оттегля от поста, тъй като е категорично против ново отлагане на Брекзит. Харис е ентусиазиран поддръжник на Брекзит и през целия ден имаше спекулации, че ще последва Найджъл Адамс, който по-рано днес също реши да напусне правителството. Общо от началото на годината 13 души са напуснали британското правителство заради Брекзит, включително седем министри.", "date": "2019.04.03", "title": "Още оставки заради Брекзит"}
{"url": "https://www.monitor.bg:443/bg/a/view/avtomatizirana-potochna-linija-za-kontejnerni-fidanski-se-otkri-v-selo-lokorsko-161558", "text": "В Седмицата на гората, в държавния горски разсадник - село Локорско, Софийско, ръководството на Югозападното държавно предприятие представи днес пред експерти и журналисти първата в България автоматизирана поточна линия за производство на контейнерни фиданки. Линията е за горските стопанства с голям капацитет и съпътстваща инфраструктура. Модерното съоръжение е доставено с финансовата подкрепа на програма LIFE 2016 на ЕК по крупен инвестиционен проект за възстановяване и подобряване на природозащитния статус на горите от мрежата НАТУРА в България. Целта на проекта е да се подобри състоянието на хабитатите и местообитанията в шест зони на територията на ЮЗДП. В събитието участваха директорът на ЮЗДП инж. Дамян Дамянов и изпълнителният директор на ИАГ инж. Мирослав Джупаров. В държавния горски разсадник в с. Локорско, на територията на „ДГС София”, присъстващите разгледаха новата технология за контейнерно производство на иглолистни и широколистни фиданки, оранжерията и откритата площ за отглеждането им. Освен поточната линия в Локорско е изградена и модерна хладилна база за съхранение на семена за дъб, бук, бор и други широколистни и иглолистни видове. Благодарение на тази база експертите ще могат да съхраняват цели 15-20 години семената от различни местообитания в Югозападна България, така че при възникнали проблеми като пожари и други климатични промени да се реагира навреме със засаждането на точния материал от съответното местообитание, посочи инж. Теодор Тодоров, мениджър на проекта. Автоматизираната система ще позволи на горските стопанства годишно да засаждат по 1,4 милиона фиданки, вместо досегашните 200 хиляди, като заетите ще бъдат трикратно намалени и вместо 12 души в разсадника ще работят само четирима. Другият плюс е, че отглеждането на фиданки в контейнери осигурява пълноценно прихващане вместо засаждането на малки дръвчета с гол корен, посочи инж. Тодоров. Той допълни, че контейнерната система гарантира 97-процентно прихващане на фиданките, което е другият плюс на проекта. Има още едно предимство -  при контейнерното производство залесяването ще отнеме само година, докато при фиданките с гол корен са необходими от 2 до 4 години, докато се отгледа една млада гора. Друга част от инвестицията в Локорско е огромната модерна оранжерия за отглеждане на самите фиданки, където автоматично се следи не само точната температура, но и охлаждането, поливането, торенето и цялостната грижа за младите фиданки. Разсадникът разполага и с открита част, която при градушки, слани или летни горещини ще бъде покрита с мрежа. В рамките на проекта LIFEFORHAB ще бъде направен и анализ на иглолистните гори в зоните в НАТУРА, като целта е да се премине постепенно към отглеждане на местни устойчиви видове, расли по тези места преди повече от 70 години.", "date": "2019.04.03", "title": "Откриха автоматизирана поточна линия за контейнерни фиданки в Локорско"}
{"url": "https://www.monitor.bg:443/bg/a/view/lozan-panov-e-nakyrnil-nezavisimostta-na-sydebnata-vlast-161565", "text": "Председателят на ВКС Лозан Панов все пак е накърнил независимостта на съдебната власт, въпреки че Инспекторатът на ВСС (ИВСС) прекрати проверката срещу него по повод ревизията, която назначи в Апелативния спецсъд на делата за мерките за неотклонение на бившата кметица на столичния район „Младост“ Десислава Иванчева и заместничката й Биляна Петрова. Тази теза защити председателят на Апелативния спецсъд Георги Ушев. „Ние сезирахме ВСС, а не Инспектората. Когато съдиите имат усещане, че тяхната независимост се накърнява, те са длъжни да сезират ВСС. Нашето мнение не е променено“, заяви Ушев по повод годишния отчетен доклад на АСНС. В средата на декември 2018 година съдийската колегия на ВСС предаде Панов на ИВСС, за да провери дали е накърнил независимостта на съдебната власт, като е разпоредил по делата за мерките за неотклонение на Иванчева и Петрова. До решението на кадровиците на Темида се стигна, след като 11 апелативни спецсъдии, сред които и председателят им Георги Ушев, поискаха от ВСС да отговори дали разпоредената от Панов проверка е тенденциозна и редно ли е изобщо да се прави насред течащото дело срещу Иванчева и Петрова. Проверката на ИВСС е приключила на 20 март с доклад със становище за липса на достатъчно данни за извършени нарушения. Въз основа на доклада и събраните доказателства ИВСС на свое заседание на 1 април е решил да прекрати проверката. “Това е констатирал един инспектор, уважаваме решението му, но нашето становище не се е променило“, подчерта обаче Ушев. „Не е имало и не съм оказвал натиск на съдия Иво Хинов (съдията по делото срещу Иванчева и Петрова в спецсъда – б.р.), обяви още той. Ушев коментира и констатации в доклада на трима съдии от ВКС, които бяха изпратени от Панов да проверят делата срещу двете подсъдими за подкуп кметици. През ноември 2018 година съдия Хинов ги пусна от ареста незабавно, но спецпрокуратурата поиска изпълнението да бъде спряно от горната съдебна инстанция – АСНС. „Видяхме се със съдия Хинов и му съобщих за постъпилото особено искане на прокуратурата. Придвижил съм едно дело там, където трябва да отиде. Беше разговор между колеги. Няма оплакване за натиск. ВСС отказа да образува дисциплинарно производство по този случай“, каза Ушев. Той категорично не се съгласи и със заключенията на проверяващите от ВКС, че Въззивният съд не трябва да се произнася по особеното искане на прокуратурата за спиране на изпълнението на съдебното решение, преди да изтече 7-дневният срок за размяна на книжата между двете съдебни инстанции. „Предстои да изготвим официално запитване Нашето мнение е, че естеството на производството изисква бързи действия. Но оттук нататък ще се съобразяваме с това заключение на проверяващите“, каза още Ушев. През 2018 година в АСНС са постъпили 636 дела, а през 2017 година те са били 415, отчете също така шефът на съда. 42 са били исканията за СРС срещу магистрати, за 10 от тях председателят на съда е отказал разрешения, което означава, че такива са приложени спрямо 32-ма магистрати.", "date": "2019.04.03", "title": "Лозан Панов е накърнил независимостта на съдебната власт "}
{"url": "https://www.monitor.bg:443/bg/a/view/bezplaten-transport-za-14-605-pytuvashti-uchiteli-161555", "text": "14 605 пътуващи учители ще получат безплатен транспорт, след като правителството отпусна допълнителни средства от над 13 млн. лв. за общините. Това съобщиха за „Монитор“ от образователното ведомство. Те са предвидени за възстановяване на транспортните разходи на педагогическите специалисти в детските градини и училищата, които работят извън населеното място, в което живеят. Допълнителните средства се отпускат според изготвена и предоставена от кметовете на общините информация. Сумата за транспортни разходи се възстановява до 2 месеца след подаване на документите – билетчета, фактури или касови бележки. Тя е различна за всеки педагог и се определя в зависимост от разстоянието, което изминават, обясниха от образователното министерство. Броят на пътуващите учители за три години се е увеличил с 2305. През 2016 г., когато се поемаха разходите само на тези, които преподават в населено място с жители до 5000 души, броят им беше 12 300. Година по-късно от възможността можеха да се възползват и тези, които преподават в градове с до 30 000 души, а от 2018 г. право на възстановяване на транспортните разходи имат всички педагози. Освен за пътни на още 65 учители ще им бъде покрит наемът. Предвидените средства за квартира през 2019 г. са в размер на 75 150 лв.", "date": "2019.04.03", "title": "Безплатен транспорт за 14 605 пътуващи учители "}
{"url": "https://www.monitor.bg:443/bg/a/view/rim-iska-klada-za-ciganite-161563", "text": "„Тези копелета трябва да горят живи на клада!“, „Да пукнат дано от глад!“, „Никаква милост за крадливите цигани!“ – тези скандирания огласиха в понеделник вечерта източния квартал на Рим „Торе Маура“. Ревяха ги над триста жители на Вечния град, които бяха обсадили намиращия се на местната улица „Кодиросони“ център за прием на бежанци. Защото някъде по обяд служители на римското кметство бяха изгонили подслонените в центъра мигранти от Африка и настанили на тяхно място стотина роми, сред които е имало 33 деца и 22 жени. Искрите, от които лумва продължилият до малките часове днес протест, засвистяват някъде в ранния следобед, когато живеещ в района шофьор на кола на пътна помощ паркира на улица „Кодиросани“ катастрофирал автомобил. Той забелязва, че около центъра за мигранти не се разхождат обичайните цветнокожи, но изключително вежливи мигранти от Африка, а гледащи недружелюбно мургавелковци. Позаинтересова се каква е работата и когато разбира, че на мястото на вече приетите макар и трудно от съкварталците му имигранти са настанени цигани, веднага звъни на няколко приятели. За няма и час се събира яка дружина от разневени мъже и жени, които обсаждат центъра и започват да викат срещу новите му обитатели. Няколко радиостанции съобщават за протеста и час по-късно в него се включват представители на крайната десница, на която пищещото братство в Рим често лепва прилагателното „фашистка“.  Напрежението достига своята кулминация към 21 часа, когато общинарите докарват сандвичи за барикадиралите се в центъра за бежанци „новодомци“. Пикапът е спрян, изтарашен, а храната е стъпкана със злоба от протестиращите. Малко по-късно незнайно как автомобилът на кметството лумва, после пламват като факли боклукчийските кофи в района. Пристигат няколко пожарни, а дошлите полицаи в пълно бойно снаряжение едва удържат опитващата се да влезе в центъра тълпа. Която започва да се успокоява и да се разотива едва към полунощ, когато шефът на кабинета на римската кметица Вирджиния Раджи обявява, че още днес циганите ще бъдат разкарани от квартала „Торе Маура“.", "date": "2019.04.03", "title": "Рим иска клада за циганите "}
{"url": "https://www.monitor.bg:443/bg/a/view/parlamentyt-razreshi-privatizacijata-na-obosobeni-chasti-ot-vmz-sopot-161562", "text": "Със 73 гласа \"за\", три - \"против\" и 15 \"въздържал се\" Народното събрание одобри предложението на кабинета за приватизация на обособени части от имуществото на \"Вазовски машиностроителни заводи\" ЕАД-Сопот (ВМЗ-Сопот). Според вносителя целта е да се раздържавят обособени части по три обобщени позиции от ВМЗ ЕАД Сопот, поради отпаднала необходимост от тях за реализиране на производствената и търговската дейност на дружеството. Същите не се използват и за поддръжката им са необходими допълнителни разходи, се посочва още в мотивите. \"Вазовски машиностроителни заводи\" ЕАД-Сопот е включено в т. нар. забранителен списък от Закона за приватизация и следприватизационен контрол. Раздържавяването на обособени части от неговото имущество се извършва от Агенцията за приватизация и следприватизационен контрол след вземане на решение за това от Народното събрание по предложение на правителството. Става думи за над 1000 дка застроени площи с предназначение \"промишлена сграда\", складови бази, почивна база \"Чевира\" в землището на село Старосел, дървопроизводствени площи. Димитър Александров (ГЕРБ) определи решението като правилно. Когато един имот не се поддържа, неговата стойност пада, в момента цените на имотите са на много добро ниво, обясни той. Ако бъде осъществена сделката, потенциалният нов собственик ще развие дейност, което означава приходи за държавата, смята депутатът. Йордан Апостолов от Обединени патриоти поиска процедурата да бъде първо пусната на явен търг. От КРИБ и КНСБ подкрепят решението и го оценяват като полезно за българската икономика. БТПП смята,че представените документи не са достатъчни, за да се направи преценка за целесъобразността на акта, информира в доклада си по проекта икономическата парламентарна комисия.", "date": "2019.04.03", "title": "Парламентът разреши приватизацията на обособени части от ВМЗ-Сопот"}
{"url": "https://www.monitor.bg:443/bg/a/view/avstrija-vyvede-5-danyk-na-internet-gigantite-161559", "text": "Австрийското правителство одобри въвеждането на 5% данък върху доходите от реклами на големите интернет фирми като Facebook, Google или Amazon, имащи годишен оборот в света над 750 млн. евро и над 10милиона на територията на страната, съобщиха световните агенции. Сметките на австрийския кабинет са, че от новия налог в хазната ще влизат допълнително по 200 млн. евро на година. 15 милиона от тях ще се инвестират директно за разширяване на цифровото покритие на страната. Специално внимание в новите данъчни мерки се отделя на онлайн платформите за краткосрочно отдаване на жилища под наем, като Airbnb. От догодина подобни платформи ще носят отговорност за сделките наравно със собствениците на имотите при нарушение на новите правила.", "date": "2019.04.03", "title": "Австрия въведе 5% данък на интернет гигантите"}
{"url": "https://www.monitor.bg:443/bg/a/view/radev-posreshta-nemskija-prezident-borisov-dava-objad-v-negova-chest-161557", "text": "Държавният глава Румен Радев посреща на официална визита своя немски колега Франк-Валтер Щайнмайер, а премиерът Бойко Борисов дава обяд в негова чест Щайнмайер е на двудневно посещение у нас, като по време на разговорите с Радев двамата ще обсъдят увеличаването на германските инвестиции, засилването на търговския обмен, сътрудничеството в областта на образованието и науката, развитието на културните връзки, както и военно-политическото сътрудничество между двете държави в ЕС и НАТО. В 11.00 часа на площад „Св. Александър Невски“ утре ще се състои церемонията по официалното посрещане, като Щайнмайер ще положи венец пред паметника на Незнайния войн. Следва среща на четири очи на Дондуков“ 2, както и пленарни разговори, след което двамата с Радев ще имат изявления. Привечер двамата ще имат среща с представители на български и германски компании, а на другия ден ще разгледат производствената база на немско дружество в Радиново, основано в България през 1999 г. Щайнмайер трябва да се срещне и с премиера Бойко Борисов. Това ще стане на работен обяд утре, който министър-председателят ще даде в чест на немския президент в резиденция „Лозенец“. Двамата ще обсъдят задълбочаването на двустранните отношения и напредъка и развитието на търговско-икономическото партньорство. Акцент ще бъде поставен и върху сътрудничество в областта на средното и професионалното образование. Последната среща на двамата бе при посещението на премиера Борисов в Берлин през 2017 г. В рамките на официалното си посещение в България президентът Франк-Валтер Щайнмайер ще проведе срещи с председателя на Народното събрание Цвета Караянчева.", "date": "2019.04.03", "title": "Радев посреща немския президент, Борисов дава обяд в негова чест"}
{"url": "https://www.monitor.bg:443/bg/a/view/borbata-se-razdeli-s-42-neredovni-kluba-161554", "text": "На отчетното събрание на БФ по борба беше обявено, че през 2018 г. са били изключени 42 клуба, който са нямали дейност или пък не са си плащали членския внос. На форума беше отчетено, че миналата година е била много успешна за този спорт и през него са спечелени общо 22 медала от големи първенства във всички възрасти. Събранието почете с минута мълчание починалия първи български олимпийски шампион Димитър Добрев. То отбеляза и 70-ата годишнина на легендата Александър Томов. Беше гласуван и бюджетът за 2019 г. в размер на 3 млн. лева. В точка \"разни\" най-дискутираната тема беше преминаването на състезател от един клуб в друг и налагането на трансферна такса. Едно от предложенията беше тя да е 1000 лева за година. Управителният съвет трябва да вземе решение по този казус. В залата беше старши треньорът на националите по класическа борба Армен Назарян, който допълни че сега предстои най-тежкото, а именно спечелването на олимпийски квоти. В събота тръгват първите състезатели за европейското първенство в Букурещ (Румъния). Шампионатът започва в понеделник със схватки в свободния стил при мъжете. Старши треньор Валентин Ангелов и помощници Михаил Ганев и Салим Салим. 57 кг – Георги Вангелов, СК Борба „Юнак-Локомотив”, Русе 61 кг – Микяй Наим, „Димитровград 70 кг – Али-Паша Умарпашаев, СК Борба „Юнак-Локомотив” 74 кг – Мирослав Киров, СК Борба „Юнак-Локомотив” 86 кг – Светослав Димитров, „Левски” 92 кг – Ахмед Магамаев, СК Борба „Юнак-Локомотив” 97 кг – Николай Щерев, „Левски” Старши треньор Армен Назарян и помощници Бисер Георгиев и Илиян Георгиев. 55 кг – Недялко Петров, „Васил и Георги Илиеви ” 60 кг – Августин Спасов, „Васил и Георги Илиеви”, Кн 67 кг – Константин Стас, „Васил и Георги Илиеви”, Кн 72 кг – Айк Мнацаканян, „Миньор”, Перник 77 кг – Даниел Александров, „Миньор”, Пк 87 кг – Йоан Димитров, „Ботев-93”, Враца 97 кг – Кирил Милов, „Ботев-93”, Враца 130 кг – Милослав Методиев, „Васил и Георги Илиеви”, Кн Старши треньор Петър Касабов и помощницит Стоян Петков и Мариян Недков 50 кг – Миглена Селишка, „Левски” 55 кг – Евелина Николова, „Ангел Гочев”, Созопол 57 кг – Мими Христова, „Левски” 59 кг – Биляна Дудова, „Юнак-Локомотив”, Русе 62 кг – Тайбе Юсеин, „Левски” 65 кг – Виктория Бобева, „Юнак-Локомотив\" 68 кг – София Георгиева, „Левски”, София 76 кг – Мария Оряшкова, „Юнак-Локомотив”", "date": "2019.04.03", "title": "Борбата се раздели с 42 нередовни клуба"}
{"url": "https://www.monitor.bg:443/bg/a/view/ludite-brass-against-se-zavryshtat-no-v-plovdiv-161509", "text": "Четири месеца след като отвяха главите на 800 фена в София, лудите музиканти от Brass Against се завръща у нас с второ шоу на 22 юни. Този път бандата, познатa с кавърите си на легендарните Rage Against the Machine, ще забие на открито в лятно кино „Орфей“ в Пловдив. Новата дата влезе в календара на групата след големия успех у нас през февруари, когато брас бендът покори тотално публиката в Sofia Live Club с „Killing in The Name“ и „Guerilla Radio“ на Rage Against The Machine, „The Pot“ на Tool, „Show Me How To Live“ на Audioslave. Разпродаденият за броени дни концерт обаче остави и куп фенове на YouTube сензацията без възможност да ги видят на живо. Затова Brass Against се завръщат през лятото, на открито и по-широко пространство с магнетичната вокалистка Maya Azucena. А билетите са вече в продажба на цена от 35 лв. Групата се сформира с една цел - да възроди бунта по нетипичен начин – с китари, саксофон, барабани, тромпет, туба и вокалист, който буквално да изкрещи музикалната им мощ. Заедно създават кавъри на популярни рок и метъл песни. Само година след като Брад Хамъндс събира музикантите ги връхлита истинска вълна от фенове и огромна популярност в платформата за видеосподеляне YouTube, а записът на „Killing in the Name“ достига над 2 милиона гледания в канала и над 10 милиона във Facebook. Групата пристига в състав Maya Azucena (вокал), Andrew Gutauskas (баритон саксофон), Brad Hammonds (китара), Darius Christian (вокали/тромбон), Mazz Swift (вокали/цигулка), Mariel Bildsten (тромбон), Wayne Tucker и Oskar Stenmark (тромпет), Kenneth Bentley (туба) и Nathan Bell (барабани).", "date": "2019.04.03", "title": "Лудите Brass Against се завръщат, но в Пловдив"}
{"url": "https://www.monitor.bg:443/bg/a/view/vma-s-nov-jadreno-magniten-rezonans-161564", "text": "ВМА има нов ядрено-магнитен резонанс. В 11 часа утре ще се проведе официалното откриване на новия апарат на болницата, а тържественият водосвет ще бъде отслужен от Тивериополския епископ Тихон, патриаршески викарий на Негово Светейшество Неофит Митрополит Софийски и Патриарх Български. На събитието са поканени да присъстват премиера Бойко Борисов, министъра на отбраната Красимир Каракачанови и министъра на финансите Владислав Горанов. Специализираната система за ранна диагностика на карцином на простата се състои от 1,5 Т апарат магнитно-резонансна томография (МРТ) на Siemens, модел Magnetom Aera и специализиран урологичен ултразвуков апарат BK 3000. Magnetom Aera е висок клас магнитно-резонансен томограф, позволяващ извършването на специализирани изследвания на простата, които дават информация за нейната анатомична структура, както и за отклоненията от нормалната ѝ функция. Системата дава възможност за повишаване успеваемостта в диагностицирането на карцином на простата в ранните етапи на заболяването при все още малки лезии. В допълнение, магнитнорезонансният апарат Magnetom Aera ще повиши диагностичните възможности на Клиниката по образна диагностика на ВМА, осигурявайки получаването на висококачествени образи при целотелесни изследвания, специализирани изследвания на главен и гръбначен мозък, опорно-двигателния апарат, коремни органи и др., обясниха от ВМА. Имплементираните Tim4D и Dot технологии допринасят за стандартизиране на провежданите изследвания и получените образи и редуциране на времето за изследванe с над 50%. Това осигурява капацитет за изследването на над 60 пациента на ден. Уникална за апарата е и технологията QuietSuite, редуцираща шума, придружаващ изследванията с до 99%. Това, съвместно с широкия отвор на гентрито, малката му дължина и ускорените изследвания, допринася за повишаване на комфорта на пациента по време на изследвания, което също има отношение и към намаляване на артефактите от движение в получените образи, посочиха още от болницата.", "date": "2019.04.03", "title": "ВМА с нов ядрено-магнитен резонанс"}
{"url": "https://www.monitor.bg:443/bg/a/view/noi-shte-pomaga-pri-izbora-na-metodika-pri-pensionirane-161552", "text": "Експертите на НОИ ще помагат на бъдещите пенсионери при избора на методика при пенсиониране. Това съобщи депутатката Светлана Ангелова по време на заседанието на Комисията по труда и социалната политика, на която единодушно бяха приети на първо четене промените в Кодекса за социално осигуряване. С тях се цели до 1 януари 2023 г. всеки да може да избира дали парите му за старини да бъдат изчислени по новата или по старата формула, като на възрастните ще бъде отпусната по-благоприятната сума. Ако хората са посочили с подаване на заявлението за отпускане на пенсия, че избират размерът й да бъде определен по старата методика, експертите на НОИ едновременно с това ще изчислят пенсията и по новата формула, в която влиза само осигурителният доход след 2000 г., предаде БТА. За целта нашенците обаче ще трябва да предоставят необходимите документи за трите най-добри години преди 1997 и тези в периода 1997 -1999 година.. „Ще бъде разработен нов програмен продукт в кратки срокове, който да дава възможност да се прави това сравнение. Хората ще могат също през калкулаторите на НОИ да си правят предварително избор“, каза Ивайло Иванов, управител на НОИ. Допълнителният разход за промяната, която предвижда да има избор е малко над 13 милиона и 600 хиляди лева. Ако бъдещият пенсионер, подал заявление за отпускане на пенсия, изрично е посочил, че иска пенсията му да бъде изчислена по новата методика и не е представил документи за трите най-добри години преди 1997 година, експертите няма да изчисляват рамера на парите за старини по стария ред. Причината е, че няма да има предоставени документи за това. Тогава възрастните ще получи пенсия, определена по новата методика. Причината за измененията само 3 месеца, след като влезе в сила новата формула, според която се взима предвид оигурителният стаж след 2000г., е прогноза на НОИ. Според нея 31 на сто от новите пенсионери (67 000 души) през 2019г. щяха да бъдат ощетени. Това означава, че поне 20 000 нашенци щяха да имат по-нисък индивидуален коефициент. В следствие, на което част от тях и по-малка пенсия. Очакванията пък бяха 60 на сто от нашенците да получат по-висока пенсия. Ивайло Иванов прогнозира, че много от бъдещите пенсионери ще предпочетат да изберат новата методика, тъй като не е необходимо да събират всички необходими документи, които са до 1999 година. В отговор на въпрос защо е избран точно този преходен период - до 2023 година, Иванов коментира, че една от причините е бюджетната прогноза, а друга е, че по-голяма част от трудовия път на бъдещите пенсионери след тази дата ще е след 2000 година. Те ще имат по-благоприятен размер по новата формула. В становището на НОИ по законопроекта се посочва, че последните данни сочат, че средната продължителност на получаване на една пенсия е 21,7 години, като 18,6 години за мъжете и 24,7 години за жените.", "date": "2019.04.03", "title": "НОИ ще помага при избора на методика при пенсиониране"}
{"url": "https://www.monitor.bg:443/bg/a/view/zadyrjahme-na-granicata-iznasilvach-izdirvan-ot-avstrija-161547", "text": "Издирван за изнасилване турски гражданин е арестуван на пункта Капитан Андреево от гранични полицаи, съобщи МВР. 44-годишният мъж влязъл в страната с \"Ланд Ров​ър\" с австрийски регистрационен номер. Установено е, че ​той е обявен за международно издирване от австрийските власти въз основа на Европейска заповед за арест, издадена от съда в Инсбрук за изнасилване. Турският гражданин е задържан в ГПУ-Свиленград, след което с постановление на Върховната касационна прокуратура е отведен в следствения арест в Свиленград.", "date": "2019.04.03", "title": "Задържахме на границата изнасилвач, издирван от Австрия"}
{"url": "https://www.monitor.bg:443/bg/a/view/varnenci-izlizat-za-plajna-kampanija-fas-off-postavi-bokluka-na-mjasto-161549", "text": "Варненската гражданска организация БиС (Благотворителност и спорт) организира акция за почистване на плажовете от остатъците на небрежните пушачи. „Освен, че е леко неприятно по хавлията ви да полепват разни неща, които непознати хорица са въртяли в устата си и са облизвали щателно, да не забравяме, че материалите, от които са изработени филтрите на цигарите, са бионеразградими и най-вероятно ще си останат в същия си вид дълго време. Това означава, че има сравнително голяма вероятност детето ви да изрови и захапе фас, който дядо ви е изплюл преди 40 години на Втора буна“, предупреждават организаторите на събитието. Те признават, че са наясно, че навиците на хората трудно се променят и посочват, че не това е целта им - да отучват пушачите да си пафкат. „Но пък нищо не ни пречи да се съберем един път годишно, да почистим и да направим градската плажна ивица по-привлекателна за местни и туристи. Проявата е от 9 часа на 6 април, на Южния плаж! Какво ще правим? Ще поставим боклуците на мястото им. Как ще го направим? Като съберем фасовете и ги поставим в кошчетата за боклук. Какво ще спечелим? Чиста плажна ивица, удовлетворение от от направеното добро дело и... една от над вече 500 награди, които нашите спонсори, партньори и приятели са приготвили. Кой ще дойде? Всеки, на който му пука за чистотата на нашия град! Ако доведете и детето си, празникът ще е пълен, защото ще се погрижите да го възпитате в отговорност към околната среда, а ние ще му направим малък подарък. Защо да участвам? Защото искаш чиста околна среда и смяташ, че промяната в хората трябва да започне с промяна в теб самия. Защото ти е писнало всички да казват какво трябва да се направи, но никой да не прави нищо. Защото мислим за бъдещите генерации и примерът, който ще им дадем. Защото сме „БиС“ и сме готини. Защото знаем, че ще е весело“, посочват аргументите си младите хора, който не желаят да се заровят в пясъка с фасовете и призовават: Фас Off! Акцията ще се проведе успоредно в София, Плевен, Стара Загора, Търговище, Силистра, Аксаково, Добрич, Аспарухово и Приселци. „Нашата цел е да направим акцията ежегодна и повсеместна! Приветстваме всеки желаещ да се присъедини,  и искрени благодарности към тези, които застават рамо до рамо с нас и гледаме в обща посока, вперили поглед напред! Нека направим света по-добро място“, призовават още организаторите на събитието. Те ще осигурят чували и ръкавици за еднократна употреба. Очакват се около 3 000 души да се включат само във Варна.", "date": "2019.04.03", "title": "Варненци излизат за плажна кампания „Фас Off\""}
{"url": "https://www.monitor.bg:443/bg/a/view/kristo-opakova-triumfalnata-arka-v-parij-161546", "text": "Да опакова Триумфалната арка в Париж с 25 хиляди квадратни метра сребристо синя рециклируема полипропиленова материя – това ще предприеме в следващия си проект прочутият артист с български корени Христо Явашев, по-известен по света като Кристо. Творецът потвърди в сряда, че е за инсталацията си, която ще продължи между 6 и 19 април 2020 г. За нея той черпи вдъхновение от съвместната си работа със своята съпруга – покойната вече Жан-Клод. „Тя винаги беше близо до мен през целия ми живот. Разбира се, има някаква ирония и тъга от факта, че вече я няма, но съм развълнуван да продължа с живота и творчеството си“, обясни Явашев в телефонно интервю пред The New York Times. Въпреки че получава зелена светлина и от френския център за национални паметници, Кристо е категоричен, че няма да получи публични средства за реализирането му. авторът ще си подсигури като продаде негови предварителни проучвания, рисунки и модели за проекта. Макар че идеята за проекта се заражда още по времето, в което живее близо до монумента (1958-1964 г.), когато прави и предварителни проучвания, самото планиране за опаковането започва едва миналата година. Ето защо той отбелязва, че одобрението от страна на френските власти е дошло изключително бързо. За сравнение, бюрокрацията и развитието за Опакованият Райхстаг му отнема близо 20 години. Инсталацията му в Париж пък ще съвпадне с изложба за ранното му творчество с Жан-Клод в Центъра за изкуство и култура „Жорж Помпиду“. Тя е планирана за периода от 18 март до 15 юни догодина и ще се фокусира върху рисунките и документацията, свързани с проекта Опакованият Пон Ньоф в Париж.", "date": "2019.04.03", "title": "Кристо опакова Триумфалната арка в Париж"}
{"url": "https://www.monitor.bg:443/bg/a/view/evolucijata-5g-v-bylgarija-naj-rano-ot-dogodina-161541", "text": "България все още се бави с освобождаването на честотния спектър, необходим за мрежите от ново поколение. Разговорите между мобилните оператори и регулатора и ресорното транспортно министерство обаче най-сетне са потръгнали и очакванията са казусът да бъде разрешен догодина. Това стана ясно от думите на Радослав Златков, технически директор на Vivacom. „Ние сме готови да бъдем първият телеком с новата технология“, каза той по време на откриването на лаборатория VIVACOM TECH HALL за тестване на смарт решения в София. Новият стандарт вече е наличен, в първите години мрежите от пето поколение ще работят в съжителство с всички останали, като основно ще си партнират с 4G. ползвани от старите стандарти за пренос на звук. „В България сме изостанали с честотите с ниски обхвати, които са подходящи за покритие от мрежите от пето поколение“, обясни Златков. За 5G са подходящи честотите от 700 мHz, а тези от 800 мHz - за мрежите от четвърто поколение, които все още се ползват от военните. “Следващата стъпка, която коренно ще промени начина ни на живот, е 5G. Ние сме готови за нея - технологията е налична. Сега идва ред на държавата - да разпредели необходимия честотен спектър между желаещите оператори и да ни съдейства в максимална степен в етапа на изграждане на инфраструктурата. Със сегашния режим за смяна на оборудването подготовката за масово пускане на 5G може да отнеме до 2 години“, обясни Златков. С увеличаване на честотите и техния спектър обаче Проблемът е, че към момента регулаторният режим за разрешителни за изграждане на базови станции е тежък и построяването на едно съоръжение отнема около една година и половина, обяснява Златков и казва, че процесът трябва да се олекоти. Не на последно място са нужни крайни устройства, прототипи на каквито бяха показани през последните месеци. „Сега трябва да станат и достъпни на една разумна цена, така че потребителите да могат да си ги позволяват и да ги използват“, казва Златков. 5G ще донесе бързина за работата на навлизащите все по-бързо в ежедневието ни устройства на IoT технологиите. От телекома примониха възможностите на изкуствения интелект да разпознава лицата в обзора на камерите и ги сравнява със снимки в базата данни. Технологията автоматично идентифицира хора чрез преглед на снимки за сходство. Системата е особено полезна при издирване на лица и Това са част от технологиите, базирани на интернет на нещата, който VIVACOM предлага на клиентите си. „Честитките“ от Пътна полиция се генерират именно от системата, като номерът на колата може да бъде засечен дори и при скорост от 270 км в час. „Умен\" електромер сигнализира за кражба на ток, система мери качеството на въздуха, а smart паркинг ви показва къде има място за колата ви центъра. Тези и други технологии са представени в новата иновативна лаборатория за интелигентни решения в реална среда на Vivacom. Новото пространство VIVACOM TECH HALL се намира в кв. „Младост“ в София.", "date": "2019.04.03", "title": "Еволюцията 5G в България най-рано от догодина"}
{"url": "https://www.monitor.bg:443/bg/a/view/italianskoto-pravitelstvo-jelae-zapadnite-balkani-v-es-161543", "text": "„Ако зависеше от мен, страните от Западните Балкани щяха да бъдат приети в ЕС още утре!“ – това заяви специално за „Монитор“ и „Телеграф“ заместник-министърката на външните работи и на международното коопериране на Италия Емануела дел Ре. Тя уточни, че познава прекрасно региона и винаги е подкрепяла европейската интеграция на Албания, Босна и Херцеговина, Македония, Сърбия и Черна гора. Разбира се, тези държави според нея трябва да покрият всички критерии за влизане в ЕС, но сегашните страни-членки не би трябвало да им пречат, а да им помагат по пътя към Съюза. В същото време Емануела дел Ре, която е активистка на движението „Пет звезди“ и една от най-известните италиански социоложки – международнички, допуска, че процесът на приобщаване на Западните Балкани към Европа може да се окаже доста дълъг. Просто защото в региона имало доста неизгладени двустранни отношения, като например тези между Косово и Сърбия. Заместник-министърката на външните работи на Италия отхвърли лансираните напоследък в публичното пространство на Стария континент идеи за размяна на територии с цел решаване на проблемите в Западните Балкани и по-специално на тези между Белград и Прищина. Срещу евентуални териториални менкания с тази цел категорично се били обявили и членовете на гостувалата й в Рим преди броени дни делегация на парламента на Косово. Но според заместник-министърката вече се били появили обнадеждаващи сигнали, както от Белград, така и от Прищина, за политическо решаване на двустранните търкания. А що се отнася до инициативите на България за приобщаване на страните от Западните Балкани към ЕС, Емануела Дел Ре заяви, че италианското правителство гледа на тях положително и ги подкрепя.", "date": "2019.04.03", "title": "Италианското правителство желае Западните Балкани в ЕС"}
{"url": "https://www.monitor.bg:443/bg/a/view/myj-sydi-djej-lo-za-plagiatstvo-161551", "text": "Мъж съди певицата Дженифър Лопес за плагиатство. Той я обвинява, че е откраднала идеята за танцовото риалити шоу World of Dance. Алвин Грей-Ел е завел делото срещу суперзвездатта, която е изпълнителен продуцент и съдия в риалити шоуто, телевизия Ен Би Си и хореографката Деби Алън. Искът е на стойност 6,5 милиона долара. Грей-Ел твърди, че шоуто е базирано върху негова идея отпреди 10 години. Според съдебните документи през 2009 г. на ищеца му е хрумнала идеята за шоу, наречено Let's Start the Dance. Тогава той изпратил писмо до Деби Алън и продуцентската й компания с цел да проучи дали тя ще прояви интерес. Грей-Ел твърди, че така и не е получил отговор, но въпреки това е регистрирал шоуто в американската Служба за авторски права. През 2017 г. - малко преди да стартира излъчването на World of Dance, ищецът открива, че се подготвя подобна програма. Той прави опит да се свърже с продуцентите, за да ги уведоми за нарушаването на авторското му право, но отново не получава отговор. Деби Алън няма участие в риалити формата, но Алвин Грей-Ел смята, че именно тя е предоставила информация на Дженифър Лопес, която след това е създала шоуто World of Dance.", "date": "2019.04.03", "title": "Мъж съди Джей Ло за плагиатство"}
{"url": "https://www.monitor.bg:443/bg/a/view/chernijat-lebed-izbjaga-ot-jurnalistite-za-evtinoto-jilishte-161545", "text": "Жената на председателя на ВКС Лозан Панов – Елисавета, която се гласеше да даде пресконференция за подбрани медии по темата за рекордно евтиното им жилище, закупено от проверяваната за сделките си с властимащи компания „Артекс“, но уплашена от всеобщия журналистически интерес я отмени. 10 дни след скандалното разкритие за придобиването на апартамента в луксозната сграда „Дипломат“ на метри от Борисовата градина на 4 пъти по-ниска цена, тя реши първоначално да проговори, въпреки че съпругът й финтира журналистите ден по-рано, изнизвайки се от задния вход на ВСС. Според гръмките анонси на телевизия „Евроком“ във вторник вечерта, кабеларката трябваше да предава на живо обясненията на Панова от 11 часа в сряда. Сайтът „24 часа“ обаче съобщи, че заради големия обществен интерес ще отрази събитието чрез живите излъчвания на подбраните и поканени на събитието от съпругата на Главата на олигархията в Темида удобни медии. Въпреки че мястото бе пазено в тайна, неканените журналисти разбраха, че пресконференцията трябва да се състои в „Essence center” на столичната улица „6 септември“ 37 (помещава се в къща с вътрешен двор между жилищни кооперации-б.р.) и в уречения час бяха там. Час и половина озовалите се на мястото представители на медиите спокойно и тихо чакаха във въпросния двор, като някои дори се разходиха из коридорите на въпросния център без да имат проблеми, било то с управителката или пък с мъжа, изпълняващ функции на уредник. От известната със скандалното си прозвище Черния лебед Панова обаче, нямаше и следа, както и от подбраните медии, които явно бяха предупредени за отмяната на събитието. Така се стигна и до момента, в който уредникът започна да гони журналистите с обяснението, че са нахлули в частна собственост и нямат право да снимат, след което дори ги заплаши с полиция. 10 минути по-късно на мястото пристигна полицейски автопатрул, който завари кротко чакащите представители на медии в двора. Впоследствие единият полицай разговаря с управителката на центъра и с подателя на сигнала, а другият събра личните карти на журналистите и тв операторите с обяснението, че трябва да се удостовери самоличността им. След като записаха съответните данни, служителите на МВР им наредиха да напуснат двора и да чакат на тротоара. Там вече стана ясно, че във вторник е била ангажирана зала в центъра за провеждането на пресконференция, но късно вечерта резервацията е била отменена след информацията в „24 часа“. А тв „Евроком“ до последния момент в 11 часа в сряда продължаваше да анонсира живото предаване на събитието, след което пусна сапунката „Истинският Родриго“. Така не стана ясно какви са обясненията на съпругата на съдията политик за изгодната покупка на 211 кв. м за 150 бона от шефовете на „Артекс“, които за капак се оказаха кумове на Панови.", "date": "2019.04.03", "title": "Черният лебед избяга от журналистите за евтиното жилище"}
{"url": "https://www.monitor.bg:443/bg/a/view/nikolina-angelkova-se-sreshtna-v-ispanija-s-shefovete-na-national-geographic-partners-i-thomas-cook-161550", "text": "Следим най-новите тенденции и се опитваме да отговорим на очакванията на туристите с качествени, иновативни и интересни за тях туристически продукти. Това заяви министърът на туризма Николина Ангелкова по време на разговора си с Гари Кнел, председател на National Geographic Partners в рамките на 19-ата Глобална среща на върха на Световния съвет за пътувания и туризъм (WTTC), която се провежда в Севиля, Испания, съобщиха от ресорното министерство. Тя представи богатото културно-историческо наследство на страната ни. България е на трето място след Италия и Гърция по брой културни паметници и артефакти - над 40 хил. В тази връзка бяха обсъдени възможности National Geographic Рartners да подпомогне популяризирането на българското културно наследство. Министърът сподели, че в края на 2019 г. се планира нова вълна интегрирани комуникационни кампании на целеви за страната ни пазари. В тях ще бъдат използвани разнообразни информационни канали за директно насочване към определени фокус групи. Министър Ангелкова отправи и официална покана към председателя на National Geographic Partners за участие в Международната конференция за устойчиви инвестиции в туризма, която ще се проведе в края на май в Слънчев бряг. От своя страна Гари Кнел поздрави министър Ангелкова за усилията, които полага за развитие на туристическия сектор, и допълни, че България има огромен потенциал да привлече още повече гости. Министърът на туризма имаше среща в Севиля и с главния изпълнителен директор на Thomas Cook Петер Фанкхаузер. Двамата събеседници обсъдиха успешно приключилите съвместни кампании с Thomas Cook на 12 целеви европейски пазара. Последната кампания достигна до 437 хил. потребители в социалните мрежи и до над 700 хил. клиенти чрез имейли и електронни бюлетини. Над 6,8 млн. бяха гледанията на видеоклипове в офисите на Thomas Cook само в Обединеното кралство. През 2018-а броят на туристите, пътували до България чрез Thomas Cook, е близо 435 хил. и това е ръст от 10% в сравнение с предходната година - основно от Великобритания, Германия, Чехия и Франция.", "date": "2019.04.03", "title": "Николина Ангелкова се срещна в Испания с шефовете на National Geographic Partners и Thomas Cook"}
{"url": "https://www.monitor.bg:443/bg/a/view/levski-bi-shuta-na-trima-161553", "text": "„Левски“ ще се раздели с трима от ключовите си футболисти. Давид Яблонски, Милош Цветкович и Жерсон Кабрал повече няма да играят за отбора, но ще продължат да тренират със състава докато не изтекат договорите им в края на сезона. От клуба официално оповестиха решението си със съобщение на сайта си. „Договорите на тримата изтичат в края на сезона и бе взето решение, че няма да се разчита на тях в оставащите мачове от плейофите на Първа Лига. Клубът изказва своята благодарност на Давид Яблонски, Жерсон Кабрал и Милош Цветкович за всеотдайната игра със синята фланелка\", написаха от „Герена“.", "date": "2019.04.03", "title": "„Левски“ би шута на трима"}
{"url": "https://www.monitor.bg:443/bg/a/view/tinejdjyr-ograbi-pensionerka-na-krystovishte-161538", "text": "Тинейджър нападнал възрастна жена на кръстовище във Велинград и взел чантата й от ръцете й, но бързо бил спипан от местните полицаи и предаден за превъзпитание на инспектор от „Детска педагогическа стая“. Това съобщи говорителят на Областната дирекция на МВР в Пазарджик Мирослав Стоянов.  Той уточни, че сигналът за нападението бил подаден в следобедните часове на 29 март. На кръстовище в курортния град 73-годишната велинградчанка П.А. била пресрещната и ударена от млад мъж. Той успял да отнеме дамската й чанта с намиращите се в нея мобилен телефон, връзка с ключове и сумата от 90 лева. Разплаканата жена веднага повикала органите на реда от Районното управление на МВР в града и местните криминалисти поискали пенсионерката да им опише как изглеждал нападателят. С изненада установили, че автор на дръзкото посегателство е 15-годишен тийнейджър от Велинград. С момчето работи инспектор от „Детска педагогическа стая“ в курортния град.", "date": "2019.04.03", "title": "Тинейджър ограби пенсионерка на кръстовище"}
{"url": "https://www.monitor.bg:443/bg/a/view/sinodyt-zabrani-na-cyrkoven-hor-da-pee-na-papa-francisk-161535", "text": "Синодът забрани на църковния хор на храм-паметника „Св. Александър Невски“ да пее пред папа Франциск по време на посещението му в храма на 5 май. Синодалните старци гласуваха нарочно решение за това. Освен това, те забраниха на дякон Иван Иванов да бъде преводач по време на визитата му. Иванов е преподавател в Софийския университет, има няколко специализации в Италия и владее езика перфектно. Искането дякон Иванов да бъде втори преводач на папата дойде от ватиканският архиепископ Анселмо Гуидо Пекорари, който отговаря за организацията на посещението на Светия отец в България и Македония. Синодалните старци правят компромис, като разрешават на българина да му превежда само, докато разглежда храмовете „Св. Ал. Невски“ и Св. София“. Отказът си те ще изпратят до Ватикана. Те посочват и решението си, че с папа Франциск не може да става дори дума за съвместна молитва с него или богослужение. Освен това, синодалите изтъкват, че няма да обличат богослужебни одежди. За нас е неприемливо, тъй като Светите Канони не допускат това, посочват те. Не се благославя на клирици на БПЦ да участват във всички останали събития от програмата на посещението на папа Франциск у нас, гласи още решение на Синода, което означава тотална забрана. От Синодалната палата заявиха, че патриарх Неофит заедно с членове на Синода са готови да приемат папа Франциск за среща в палатата на 5 май, както е предвидено в проектопрограмата. Визитата на папа Франциск у нас е историческо събитие, което световните медии ще проследят. Той е първият папа от Новия свят и първият папа йезуит. Това каза междувременно зам.-председателят на Комисията по вероизповеданията към Народното събрание Васил Антонов на конференцията \"Папа Франциск в България\", организирана от БАН и от Атлантическия клуб в България. През 2014 г. известно списание определи папа Франциск за \"най-влиятелния световен лидер\" - заради реформите му във Ватикана и заради положителното лице, което дава на църквата, заяви Антонов.  Васил Антонов припомни, че в България православните християни са около 6 милиона, мюсюлманите са 780 000, католиците са малко над 80 000, а последователите на Арменската църква са над 10 000 души. В бездуховното време, в което живеем, е нужно задълбочаване на богословския диалог и обръщане към християнските ценности и послания, заяви заместник-председателят на парламентарната комисия по вероизповеданията. Папа Франциск ще дойде на посещение у нас през май, за да поздрави всички българи, да им даде благослов и да отправи своите послания за мир и благоденствие, каза на конференцията монсеньор Христо Пройков - апостолически екзарх и председател на Епископската конференция на Католическата църква в България.", "date": "2019.04.03", "title": "Синодът забрани на църковен хор да пее пред папа Франциск "}
{"url": "https://www.monitor.bg:443/bg/a/view/rodjyr-tejlyr-pusna-novo-parche-s-ostra-politicheska-kritika-video-161542", "text": "Ритъмът на сърцето на легендите Queen – барабанистът Роджър Тейлър, изненада всички почитатели като пусна ново солово парче . Първата песен на музиканта от пет години насам е остра политическа критика и носи заглавието „Gangsters Are Running This World“ (Гангстерите управляват този свят). (Има кръв по улиците/ паника във въздуха/ пазарите работят/ в лудост и страх) пее Тейлър и продължава (Можем да кресщим, но никога няма да бъдем чути) и (Ние сме просто овце/ в стадото). Парчето вече има и лирик видео, което е пуснато през официалния YouTube канал на Queen с аудитория от над 9 милиона абоната. Въпреки това за три дни е събрало малко над 160 хиляди гледания, което е далеч от успеха, който би трябвало да следва голямото име. Този дисбаланс може би е продиктуван от странната смесица между остър текст срещу политическата върхушка и весела, лека мелодия, а кантото лъха повече на безгрижие, отколкото на критика. Ако това е трик, с който да се подсили допълнително посланието, определено ефектът му е трудно забележим, защото както в музиката, така и в лириката Тейлър е залагал на крайности, които могат само да се изключват взаимно. Излизането на новото парче, съвсем обаче не е обвързано с цялостен солов проект на барабанистът. Около публикуването на „Gangsters Are Running This World“ няма и намек за нов албум. Това не е първият път, в който Тейлър се вдъхновява да напише песен с политическо послание. През 1994 г. той пусна сингъла „Nazis“, а албумът му Electric Fire от 1998 г. включва кавър на „Working Class Hero“ на Джон Ленън. През 2011-та Роджър Тейлър преиздаде протестната си песен срещу медийния магнат Рупърт Мърдок. В момента Роджър Тейлър пътува с Queen и вокалиста Адъм Ламбърт на турнето „Rhapsody“ в Северна Америка. А между концертите е специален гост на събития, обвързани с биографичната лента „Бохемска рапсодия“, която събра доста отличия, включително „Оскар“ през последния награден сезон.", "date": "2019.04.03", "title": "Роджър Тейлър пусна ново парче с остра политическа критика (ВИДЕО)"}
{"url": "https://www.monitor.bg:443/bg/a/view/grisho-predpochete-meksiko-predi-us-open-161534", "text": "Най-добрият ни тенисист Григор Димитров изненадващо е включил в графика си за сезон 2019 участие на турнира от категория АТР 250 в Лос Кабос, Мексико. По същото време се провежда надпреварата от по-високата категория АТР 500 във Вашингтон, на която през годините българинът е участвал. Сега обаче Димитров е решил да се включи в турнира в Лос Кабос, който е един от най-популярните мексикански курорти. Той се играе на хард настилка и стартира на 29 юли и е част от подготовката за последния за годината турнир от „Големия шлем“ - US Open. Сега обаче Гришо тренира в Монте Карло за сезона на клей. Именно там след десетина дни започва първият голям турнир на червенатa настилка. Димитров е поставен под номер 24 в основната схема в Монте Карло, където миналата година достигна до четвъртфинал и отстъпи в красив сблъсък с Краля на клея Рафаел Надал. В Монте Карло, където Гришо живее от години, той има още два четвъртфинала - през 2013-та и през 2015-та, загубени съответно отново от Надал и от Гаел Монфис. От началото на сезона българинът е взел участие в едва три турнира - Бризбейн, Откритото първенство на Австралия в Мелбърн и \"Мастърс\" турнира в Маями, като е регистрирал шест победи и три загуби. Втората ни ракета Димитър Кузманов пък се възстановя от контузия в коляното и се очаква да се завърне на корта от 15 април. Той прави специални процедури в клиника „Спорт мед“, с която БФТ сключи договор наскоро.", "date": "2019.04.03", "title": "Гришо предпочете Мексико преди US Open"}
{"url": "https://www.monitor.bg:443/bg/a/view/opazvat-zashtiteni-obitateli-na-priroden-park-zlatni-pjasyci-161537", "text": "Десетки защитени видове в Природен парк „Златни пясъци“ ще бъдат съхранени с европейски средства от реализирането на проекта Подобряване на природозащитното състояние на видове и типове природни местообитания на територията на мрежата Натура 2000, попадащи в парка. С него ще се съхранят ценни природни местообитания и видове от национално и европейско значение, които в момента са силно уязвени от ограничените паркови площи, туристическо присъствие, замърсяването и влиянието на пътната инфраструктура. С европейските средства за над 100 хиляди лева ще се подобри природозащитният статус на 32 вида, вписани в Червената книга. За да се запази видовият състав на птиците, обитаващи и почиващи на територията на парка, е необходимо пълно елиминиране на фактора безпокойство на двойките гнездящи птици по време на мътене и изхранване на малките. За целта ще се изработят и монтират информационни табели и бариери на горски пътища, минаващи през местообитанието, уточняват от Общинския информационен център-Варна. По този начин ще се запазят защитени видове като Червеногуша гъска, Блестящ ибис, Ръждива чапла, Поен лебед, Бяла лопатарка, Керкенез и др. Част от дейностите по проекта са свързани с подобряване на природозащитното състояние на орхидеята Обикновена пърчовка, която също е изчезващ вид. Предмет на опазване е и прилепът от вида Дългоух нощник, който живее предимно в гората на ПП „Златни пясъци“ и извършва кратки миграции между летните и зимни убежища. В края на август до края на септември прилепите от този вид се струпват по входовете на пещери за намиране на партньори. В периода ноември – април са в състояние на зимен сън. За да бъде запазен този вид са включени дейности по ремонт на решетките на изкуствените галерии в парка и изработване и поставяне на информационни табели за вида, подобряване на местообитанията, изработка и монтаж на бариери и почистване на  туристическите маршрути  и пътеки от нежелана растителност. Дейностите ще допринесат и за подобряване състоянието на четири местообитания на Крайречни смесени гори и на Естествени еутрофни езера. Предвидено е и изследване на физико-химичните показатели на водите, за да се установи сезонната динамика в изменението на техните концентрации и влиянието на антропогенния фактор върху екологичното състояние на местообитанията.  ", "date": "2019.04.03", "title": "Опазват защитени обитатели на Природен парк „Златни пясъци“"}
{"url": "https://www.monitor.bg:443/bg/a/view/ep-glasuva-utre-nad-1000-popravki-v-paket-mobilnost-161532", "text": "Европейският парламент насрочи за утре в 12.00 ч. българско време гласуването на над 1000 предложения за допълнения към внесените законопроекти за промяна на правилата за дейността на превозвачите, известни като пакет „Мобилност“. Председателят на ЕП Антонио Таяни уточни, че ще бъдат обединявани текстове със сходно значение, за да се съкрати времето за гласуване. Парламентарната транспортна комисия гласува вчера в продължение на пет часа над 1300 предложения за промени. Против днешното решение се изказа евродепутатът от ГЕРБ/ЕНП Андрей Новаков. Това е петият пореден опит законопроектите да се върнат в дневния ред, отбеляза той. По неговите думи това е първият подобен случай в историята на ЕП. Нито стъпка не бе предприета за постигането на компромис, добави Новаков. Евродепутатът от групата на социалистите Исмаил Ертуг, автор на един от трите законопроекта, призова ЕП да гласува, защото това се очаква от превозвачите. Напълно излишно е да отлагаме, добави той.", "date": "2019.04.03", "title": "ЕП гласува утре над 1000 поправки в пакет „Мобилност“"}
{"url": "https://www.monitor.bg:443/bg/a/view/premieryt-se-sreshtna-s-shefa-na-djudoto-v-evropa-161536", "text": "Министър-председателят Бойко Борисов се срещна с президента на Европейския съюз по джудо Сергей Соловейчик, който му връчи почетен плакет. Фокус на разговора беше развитието на джудото и бойните спортове в България, както и потенциалната кандидатура на страната ни за домакинство на европейско първенство по джудо за мъже и жени през 2022 година. На срещата в Министерския съвет присъстваха министърът на младежта и спорта Красен Кралев, президентът на Българската федерация по джудо (БФД) Румен Стоилов и вицепрезидентът на федерацията Даме Стойков. Тази година страната ни прие Европейска купа за жени, а през 2020 година ще се проведе Европейска купа при мъжете, която носи точки за класиране на олимпийски игри. Преди това министърът на спорта и Сергей Соловейчик обсъдиха възможността за привличане на чуждестранни специалисти и организирането на международен семинар за треньори. По време на срещата беше изтъкнато силното представяне на престижни състезания от страна на българските състезатели по джудо в последните месеци. Бяха обсъдени и условията за предолимпийска подготовка и бързо физическо възстановяване, които предлагат българските спортни бази като ВСК \"Белмекен\", \"Спортпалас\", край Варна и други. Красен Кралев сподели на госта си, че само за няколко месеца работа на новото ръководство на Българската федерация по джудо, резултатите са видими, родните състезатели се успокоиха и започнаха да се представят много силно на престижни състезания.", "date": "2019.04.03", "title": "Премиерът се срещна с шефа на джудото в Европа"}
{"url": "https://www.monitor.bg:443/bg/a/view/shef-manchev-spasjava-istorichesko-zavedenie-v-kazanlyk-161492", "text": "Следващата спирка на „Кошмари в кухнята“ ще отведе шеф Манчев в Казанлък. И то не къде да е, а в историческо заведение. Той ще прекрачи прага на Бозуковото кафене „Академията“, което е създадено в средата на 19 век. Заведението е било средище на видни интелектуалци, които обсъждали най-важните обществени въпроси след Освобождението. Името си заведението получава именно заради елита, събирал се някога в него. През 2007 г. начело на „Академията“ застава нов собственик, без капка опит в ресторантьорството. Под негово ръководство легендарното заведение се превръща в склад, а до него е построена нова и модерна зала – бистро. Задачата на шеф Манчев ще е да въведе ред в целия хаос, от управление до обслужващ персонал.", "date": "2019.04.03", "title": "Шеф Манчев спасява историческо заведение в Казанлък"}
{"url": "https://www.monitor.bg:443/bg/a/view/zakopchaha-shestima-ot-dai-pernik-za-podkupi-161540", "text": "Задържани са седем служители на ДАИ-Перник, съобщи Димитър Петров - изпълняващ длъжността административен ръководител на Специализираната прокуратура. По думите му обвинението, което се подготвя да им бъде повдигнато, е за участие в организирана престъпна група с цел получаване на подкупи. Групата е действала на територията на област Перник чрез проверки на пътя и събиране на \"такса спокойствие\". Взимани са пари от няколко десетки транспортни фирми. Част от тях са получавали писма, с които били предупреждавани за проверки. Когато пък собствениците на тези фирми идвали в ДАИ, са им били искани определени суми пари, за да не им бъдат съставени дължимите по закон актове. Събирани са пари и при издаване на лиценз за транспортна дейност, или подновяване на такъв.  При спиране на пътя на кола на съответната фирма, проверяващият служител бил длъжен да се свърже с някой от администрацията, който също бил част от групата. След потвърждение, че таксата е заплатена, камионът не се проверявал. Ценоразписът не е твърд, преценявало се според финансовото състояние на фирмата и броя на превозните средства. Групата от ДАИ - Перник е в полезрението на службите за сигурност от средата на миналата година. Задържаните са на средно ниво, има ясно изразен лидер. Сред арестуваните не е ръководителят на ДАИ, уточни Петров, цитиран от БТА. Акцията е започнала около 9,30ч. и продължава в служебни помещения и лични адреси. Утре ще бъде съобщена по-подробна информация. Явно става дума за систематичен проблем в Министерството на транспорта при подбора на кадри, каза Петров, визирайки предишни акции в ДАИ в София и в Благоевград. За софийското ДАИ делото е в съда, в Благоевград разследването е приключило, изготвя се обвинителен акт, посочи Петров.", "date": "2019.04.03", "title": "Закопчаха 7 от ДАИ-Перник за подкупи (ОБНОВЕНА)"}
{"url": "https://www.monitor.bg:443/bg/a/view/kupata-na-bylgarija-trygva-po-modela-na-fa-kyp-161539", "text": "Интересно нововъведение за 1/2-финалите в турнира за Купата на България ще влезе в сила от утре. За пръв път в историята на надпреварата жребият ще се тегли на живо, като това ще се случи не по-рано от 20.30 ч., когато се очаква да завърши последният 1/4-финален мач между „Ботев“ (Пд) и „Черно море“. По подобен начин се процедира в различните кръгове в най-стария футболен турнир в света - ФА Къп. Тогава, след края на последния мач от даден кръг, веднага в телевизионно студио на живо се тегли жребият за следващия етап. В родния формат на Купата церемонията ще се проведе в ефира на Диема спорт, като участие ще вземат министърът на младежта и спорта Красен Красев, президентът на Професионалната лига Стефан Капралов, представители на БФС, както и на клубовете, които ще намерят място в тази фаза на турнира. Класиралите се четири отбора чрез пълен жребий ще определят две двойки, а победителите Домакин на първата полуфинална битка ще е отборът, изтеглен първи при жребия. Първите мачове ще се играят на 16/17 април, а реваншите са на 23/24 април 2019 г. Към полуфиналите вече гледат от „Локомотив“ (Пловдив), които отстраниха в драматичен сблъсък „Етър“ във Велико търново след 1:1 в редовното време и общо 20 изпълнени дузпи за крайното 7:8. На гребена на емоциите „смърфовете“ вече замечтаха за Купата на България. „Много ми се иска да играем един мач у дома. Досега сме играли само навън, но сега вече ще имаме възможност да изиграем поне един мач на нашия стадион. Ако покажем игра, каквато в последните няколко мача, имаме шанс да Купата”, сподели треньорът Бруно Акрапович. преди важния сблъсък с „Черно море“ от 18.30 ч. в Коматево. Радослав Терзиев се подложи на операция след мача с „Левски“, капитанът Лъчезар Балтанов е наказан заради червен картон, а с болки все още е звездата Тодор Неделев. По всяка вероятност националът ще бъде пуснат на инжекции, за да помогне на съотборниците си да се класират напред. Не по-малко амбициозни са и от „Септември“, които посочиха като цел класиране за полуфиналите. Столичани се изправят утре от 16 ч. в Радомир срещу местния „Струмска слава“, а тази вечер от 18.30 ч. е голямото дерби между „Лудогорец“ и ЦСКА.", "date": "2019.04.03", "title": "Купата на България тръгва по модела на ФА Къп"}
{"url": "https://www.monitor.bg:443/bg/a/view/deloto-za-obira-na-poshtata-v-haskovo-skoro-v-syda-161533", "text": "Полицейското разследване по делото за знаковия грабеж на Централна поща в Хасково вече е приключило, съобщиха от МВР. За близо две години и половина са разпитани над 100 свидетели, изготвени са над 40 различни експретизи. Наглият обир стана в нощта на 7-и срещу 8-и юни 2016 година, когато беше задигната крупната сума от 1 833 000 лв. Като в криминален екшън група маскирани мъже проникват в сградата на Областна пощенска станция, обезвреждат охранителната техника и привеждат в безпомощно състояние охранителя. След като закопчават възрастния пазач с белезници за минути проникват в трезора и отварят три големи метални каси. Отмъкват приготвените торби с пари, предназначени за плащане на пенсии. Задигат парите и изчезват по предварително подготвени маршрути. Разследването обхвана територията на цялата страна. Разследващите влизат в дирите на заподозрените. Открити са улики и веществени доказателства. Зад решетките за кратко време попаднаха шампионът по мотокрос Красен Кънчев – Красивия,  хасковският шампион по мотокрос Кадир Масар – Катката, Антон Найденов, охранителя Тихомир Мавродиев, който е вътрешният човек в охраната.  Повдигнати са няколко обвинения по текстове от НК, касаещи престъпления, за които се предвижда лишаване от свобода от пет до петнадесет години. Според запознати със случая в дома на Кънчев, който е от великотърновското село Присово, са открити белезници, съпоставими по вид, модел и материал с тези, с които е бил завързан пазачът на пощата в нощта на обира. Открита е и саморъчно направена скица на пощата. На нея са описани местоположението на будката на пазача, на касата, на датчиците. Разследващите разполагат и с показанията на анонимен свидетел, който разпознал Кънчев да обикаля около пощата дни преди обира. Човекът му се сторил подозрителен с качулката посред лято. Кънчев е живял известно време в Хасково, близо до централната поща. Засечени са автомобилите „Фиат Марея“ с русенска регистрация и „Пежо“, което се оказа собственост на Мавродиев. Камерите на АПИ са заснели колите в нощта, когато изчезнали парите да напускат задено Хасково. Делото в момента е в Окръжната прокуратура в Хасково, като се очаква скоро обвиняемите да застанат пред съда.  ", "date": "2019.04.03", "title": "Бандата на моторджиите ударила с 2 млн. лв. пощата в Хасково"}
{"url": "https://www.monitor.bg:443/bg/a/view/remontite-vyv-varna-razkriha-krepostnata-stena-na-drevnija-odesos-161521", "text": "Нови интересни археологически открития белязаха ремонтите в центъра на Варна. При разкопкаването на пл. „Екзарх Йосиф“, известен сред варненци като „Шишковата градинка“ бе открита част от крепостната стена на древния Одесос, която датира от късноримската епоха. Това съобщиха специалисти от Регионалния исторически музей във Варна.  Според експертите находката не е в добро състояние, защото в миналото крепостната стена е използвана като кариера за строителни материали, от която са вадели обработените дялани камъни. Археолозите са определили откъде е минавало защитното укрепление, което е с широчина от 2,80 метра. Външното лице на стената е изградено от т.нар. квадри, а вътрешната видима част е от по-дребни каменни блокове. В средата има пълнеж от емплектон, което е вид зидария. При проучването на разкритието са открити и няколко елинистични артефакти с изрисувани божества по тях. Според археолозите те са от унищожен при строежа на крепостната стена стар гроб. На единия съд е изрисуван сфинкс, а другият е фигурка от керамика на седящо в трон божество. Предстои след приключването на ремонтите по обновяването на площад „Екзарх Йосиф“ разкритата крепостна стена да се консервира и да се експонирана, заедно с т.нар. османска улица и стар керамичен водопровод, намерени в началото на строителните дейности. Обектът ще се превърне в атракция за гражданите и гостите на Варна, убедени са историци и археолози. След приключването на ремонтните работи по ул. „Михаил Колони“ и „Шишковата градинка“, които са част от проекта „Естетизация и модернизация на градската среда“, осъществяван с финансовата подкрепа на ОП „Региони в растеж“, останките от стария Одесос ще се съчетаят с новата естетика на съвременна Варна. Обновената улица, която е една от връзките на пешеходната зона с Морската градина и плажа, ще стане част от ларгото, а на озелененото площадче на „Шишкова градинка“ ще бъде изграден кът за отдих с чешма и нова паркова мебел.", "date": "2019.04.03", "title": "Ремонтите във Варна разкриха крепостната стена на древния Одесос  "}
{"url": "https://www.monitor.bg:443/bg/a/view/sydyt-reshava-v-petyk-dali-da-otstrani-ot-dlyjnost-kmeta-na-strelcha-161529", "text": "Окръжният съд в Пазарджик ще решава в петък дали да отстрани от длъжност кмета на община Стрелча Стойно Чачов, след като прокуратурата в Панагюрище протестира решението на магистратите в средногорския град той да остане на работа. Държавното обвинение в Панагюрище внесе на 27 март искане в съда кметът на Стрелча да бъде отстранен от длъжност, тъй като е привлечен като обвиняем и може да попречи за пълното и обективно изясняване на обстоятелствата по делото. Прегрешението по служба на градоначалника датира от 2016 г., когато бил принудил служител на общинската администрация да извърши нещо противно на волята си – да подаде молба за освобождаване от заеманата от него длъжност, без дата, като е употребил за това заплашване,  че ако не подаде молба ще бъде освободен веднага от работа. Мотивите на прокуратурата е, че по този начин Чачов е злоупотребил с властта си като работодател, като е наредил молбата да бъде входирана в деловодството и без знанието и съгласието на служителя, което, пак според обвинението, било престъпление по чл. 143 ал.1 от НК. Спрямо Стойно Чачов е взета мярка “парична гаранция“ в размер на 2 000 лева, която е внесена. Преди дни съдия Диана Стателова от панагюрския Районен съд отказа да уважи искането на прокуратурата кметът да бъде отстранен от работа и решението й се обжалва на по-горна инстанция.  ", "date": "2019.04.03", "title": "Съдът решава в петък дали да отстрани от длъжност кмета на Стрелча"}
{"url": "https://www.monitor.bg:443/bg/a/view/pijan-probva-da-bie-uniformeni-v-policijata-161520", "text": "Бързо производство за хулиганство е образувано в Нова Загора след опит на пиян мъж да бие в коридора на местното РУ „Полиция“ униформени служители. Явно неадекватният Радослав Пенчев е бил хванат в центъра на малкия град към 20,00 часа на 2 април и още като прекрачил прага на управлението започнал да ругае и заплашва с уволнение дежурните. 29-годишният мъж недоволствал, че преди това там е бил отведен негов събутилник и настоявал веднага да се види с него. Наложило се да бъдат използвани помощни средства за укротяването му, проверка с дрегер установила ,че гражданинът е с 2,61 промила алкохолно съдържание в издишания въздух. На Пенчев, който се оказал добре познат на кварталния полицай за аналогични простъпки е наложено задържане за до 24 часа по закона за МВР. Очаква се до края на седмицата да бъде изправен на подсъдимата скамейка.  ", "date": "2019.04.03", "title": "Пиян пробва да бие униформени в полицията"}
{"url": "https://www.monitor.bg:443/bg/a/view/dve-gracii-smeniha-bineva-v-ansambyla-161522", "text": "Ерика Зафирова и Камелия Стоилова ще сменят Елена Бинева в националния ансамбъл по художествена гимнастика за първия турнир, в който нашите ще участват - Световната купа в Пезаро (Ит). Бинева дълго време бе измъчвана от контузии и старши треньорката Весела Димитрова предпочете отрано да подготви нейни заместнички. Стоилова е в разширения състав от сформирането на ансамбъла, а Зафирова се присъедини преди няколко месеца, идвайки от индивидуалното. Основни за състава остават капитанката Симона Дянкова, както и Лаура Траатс, Мадлен Радуканова и Стефани Кирякова. Състезанието започва в петък в 14.30 ч. българско време с изпълненията на обръч и топка при жени индивидуално, където ще ни представят Катрин Тасева и Боряна Калейн. По-късно е и надпреварата с 5 топки при ансамблите. Следващата седмица е Световната купа в София, която за пръв път ще бъде излъчена в каналите на „Нова броудкастинг груп“, съобщиха от телевизията.", "date": "2019.04.03", "title": "Две грации смениха Бинева в ансамбъла"}
{"url": "https://www.monitor.bg:443/bg/a/view/oblekchavat-reda-za-izdavane-na-lichni-dokumenti-161523", "text": "Редът за издаване на лични документи ще бъде облекчен, а заявлението за подмяна ще има по-малко графи. Това ще стане възможно с промените в Закона за българските лични документи, които кабинетът е гласувал на своето заседание днес. При подмяна на документи гражданите вече няма да попълват данни за родителите си и съпруга си или законния си представител. Това ще става само когато се кандидатства за първи документ за самоличност. При всяко следващо попълване администрацията няма да изисква такава информация. Целта е да се намали административната тежест за гражданите и бизнеса. До 30 дни ще бъде срокът за издаване на лична карта, паспорт и документ за самоличност на чужденци, получили убежище, статут на бежанец или хуманитарен статут у нас. При бързата услуга срокът ще е 10 дни. Определя се и срокът за предоставяне на данни от информационните фондове за българските лични документи - до 14 дни от регистриране на искането или подадено писмено заявление. Кабинетът промени и четири нормативни акта на МОСВ, както и наредбата за издаване на разрешения за обработка на тютюн, с които се намалява бюрокрацията. Всички те предвиждат премахване и намаляване на допълнителните изисквания за документите, които се представят при заявяване на административните услуги. Това ще става по служебен път.", "date": "2019.04.03", "title": "Облекчават реда за издаване на лични документи"}
{"url": "https://www.monitor.bg:443/bg/a/view/marija-gabriel-i-fil-hogan-vrychiha-sertifikata-za-strandjanski-manov-med-161524", "text": "Еврокомисарите по цифровата икономика и общество Мария Габриел и по земеделие и развитие на селските райони Фил Хоган връчиха сертификат за вписването на „Странджански манов мед“ в регистъра на Защитените наименования за произход (ЗНП). Това стана по време на церемония в Европейската комисия в гр. Брюксел днес, съобщиха от земеделското министерство. Официалният документ бе връчен на Манол Тодоров от сдружението, подало заявлението за регистрация. Двамата еврокомисари поздравиха българските пчелари и им пожелаха да развиват производството си като се възползват от регистрацията на пчелния продукт. По време на церемонията Елка Божилова, началник отдел „Схеми за качество“ в Дирекция „Политики по агрохранителната верига“ към Министерство на земеделието, храните и горите изказа благодарност към ЕК и двамата еврокомисари за подкрепата в процеса на кандидатстване. Тя подчерта, че от регистрацията ще се възползват пчеларите в Странджа за развитието на успешен и печеливш бизнес. „Странджанският манов мед“ е осмият български продукт, включен от Европейската комисия в регистрите на Защитени наименования за произход (ЗНП), Защитено географско указание (ЗГУ) и Храни с традиционно специфичен характер (ХТСХ). Страната ни бележи първите си успехи в прилагането на европейските схеми за качество за земеделски продукти и храни след 2010 г. с вписването в европейските регистри на две Защитени географски указания – „Горнооряховски суджук” – в края на 2011 г. и „Българско розово масло” през 2014 г. В периода 2014 г. - 2017 г. са вписани и пет храни с традиционно специфичен характер – „Филе Елена”, „Луканка Панагюрска”, „Роле Трапезица”, “Кайсерован врат Тракия” и „Пастърма говежда“ в Европейския регистър на храните с традиционно специфичен характер.", "date": "2019.04.03", "title": "Мария Габриел и Фил Хоган връчиха сертификата за \"Странджански манов мед\""}
{"url": "https://www.monitor.bg:443/bg/a/view/nov-bolen-ot-spin-v-kustendilsko-161531", "text": "Нов случай на болен от СПИН в Кюстендилско регистрират от Регионалната здравна инспекция. На този етап не е ясно от кое населено място и на каква възраст е заразеният, тъй като няма практика от Регионалната здравна инспекция да изнасят подобна информация. Данните показват, че през изминалата година са установени 6 случая на заразени с ХИВ в Кюстендилско, при едва 3-ма за 2017 г. ОТ РЗИ – Кюстендил уточниха, че по отношение на болните нямат право да предоставят каквито и да било данни, тъй като информацията е конфиденциална. „При нас хората, които се изследват идват доброволно. Причините, за да се предприеме изследването са най-различни. Не е изключено заразените от СПИН да са хора, които са работили в чужбина. Другият повод за изследването е предстоящо сключване на граждански брак, тъй като за него освен медицинско свидетелство се прави и изследване за СПИН“, обясниха още медицинските специалисти.   ", "date": "2019.04.03", "title": "Нов болен от СПИН в Кюстендилско"}
{"url": "https://www.monitor.bg:443/bg/a/view/davat-medija-na-prokopiev-na-prokuraturata-161527", "text": "Сигнал до прокуратурата за „допускане, насаждане на насилие и расизъм“ от сайта на разградския олигарх Иво Прокопиев „Дневник”, ще подаде до главния прокурор Сотир Цацаров Национална асоциация „Българско Черноморие“. Поводът са публикувани на страницата на известната с тиражирането на фалшиви новини на конвейер медия коментари. Те са провокирани от материал от началото на март със заглавие: \"Бъзфийд\": Платени от WWF горски рейнджъри са избивали бракониери в Азия и Африка“. В нея пише, че след свое разследване, \"Бъзфийд\" съобщава, че „WWF”, чийто ръководител за България е съпругата на псевдоеколога Тома Белев) е финансирала въоръжени рейнджъри от Африка и Азия, които са извършвали убийства, изнасилвания и побоища, за да опазват природата. Освен одобрение и аоели за финансиране на подобни действия в коментарите под статията се срещат и призиви като: „Да ги поканим в България да пазят гората от цигани!“, както и „Като начало да гръмнат министъра по екология!”. От асоциацията съобщиха също така, че в сигнала си ще настояват за забрана на коментарите в „Дневник“, срещу който щяло да бъде заведено и дело в Европейския съд по правата на човека.", "date": "2019.04.03", "title": "Дават медия на Прокопиев на прокуратурата"}
{"url": "https://www.monitor.bg:443/bg/a/view/kazahstanskija-mesi-stava-tvyrd-tituljar-v-levski-161530", "text": "„Левски“ ще излезе с много променен състав срещу „Черно море“ в сравнение с домакинския двубой срещу „Ботев“ (Пд) от първия кръг на плейофите. С оглед наказанията на получилите картони тогава Яблонски и Паулиньо и неочакваната допълнителна санкция на Мариани, треньорът Георги Дерменджиев ще трябва да прекроява почти изцяло единайсеторката си за гостуването на „Тича“. Давид Яблонски ще бъде заменен от новото попълнение Унтонджи, който ще си партнира с Нуно Рейш в центъра на отбраната. На мястото на Паулиньо се очаква да действа Кабрал, а на другия фланг ще е Еркебулан Сейдахмет. Футболистът бе един от малкото добре представили се срещу „Ботев“ титуляри и вече спечели симпатиите не само на феновете, но и на треньорския щаб. Той обаче може да бъде поставен и на мястото на Мариани зад нападателя, което предполага отваряне на място в състава и за Богдан Вашчук. Двубоят между „сините“ и „моряците“ е поверен на рефера Владимир Вълков, а дербито между „Лудогорец“ и ЦСКА ще свири Драгомир Драганов. За срещата между „Ботев“ (Пловдив) и „Берое“ пък съдийската комисия назначи Ивайло Стоянов.", "date": "2019.04.03", "title": "Казахстанския Меси става твърд титуляр в \"Левски\""}
{"url": "https://www.monitor.bg:443/bg/a/view/7-umni-uslugi-za-doma-i-biznesa-pravjat-jivota-po-lesen-161513", "text": "\"Умен\" електромер сигнализира за кражба на ток, система мери качеството на въздуха, а smart паркинг ви показва къде има място за колата ви центъра. Това са част от технологиите, базирани на Интернет на нещата, който VIVACOM предлага на клиентите си. Иновативна лаборатория за представяне и тестване на интелигентни решения в реална среда – това е новото пространство в София, с което телекомът прави технологиите още по-достъпни. „VIVACOM TECH HALL е крачка напред в развитието не само на VIVACOM, но и на цялата екосистема, която създава иновации и умни решения.“, каза главният технически директор на телекома Радослав Златков. Те са базирани на LoRa мрежата за свързване на много на брой устройства, която телекомът единствен изгражда и предоставя на клиентите си. Лабораторията се намира в един от ключовите инфраструктурни обекти на компанията, където се тестват всички мрежи, оборудване и технологии, преди да влязат в масова употреба. На мястото е изградено покритие на високо скоростните мобилни и фиксирани мрежи като 4.5G, Fiber Net, LoRa, NB Iot. Новият хай-тек център вероятно ще бъде и първото място в София, където ще стартира 5G мрежата на телекома. От сега нататък телекомът ще даде достъп до тези технологии на различни start-up компании, предприемачи, бизнес партньори или научни екипи, разработващи смарт решения, да ги тестват в реална среда. „Вярваме, че така ще дадем тласък за по-бързо развитие на концепцията за Интернет на нещата у нас“, допълни Радослав Златков. На откриването на технологичната лаборатория в кв. „Младост“ 1 бяха демонстрирани smart услуги, които VIVACOM предоставя на своите клиенти. Умният водомер отчита дистанционно стойността на измереното количество студена вода, включително и със задна дата. Умният електромер представлява електромерна система с дистанционно четене и управление. Чете актуалните стойностите на енергийните регистри по тарифи - дневна и нощна; отчита текущото време на електромера; отчита актуалното състояние на захранването към клиента. Освен това той чете тарифни таблици. Умният електромер управлява захранването на крайния клиент – включване/изключване в рамките на секунди. Умният електромер може да „хване“ и евентуална кражба на ток при промяна на енергийния профил на клиент или засичане на върната енергия. Изкуствен интелект разпознава лицата в обзора на камерите и ги сравнява със снимки в базата данни. Технологията автоматично идентифицира хора чрез преглед на снимки за сходство. Умното приложение брои и анализира човекопотока в сградата, поведението на посетителите, разпознава и сравнява регистрационни номера на автомобили в реално време. Системата може да разпознава и биометрични данни – години, пол и др. Технологията е особено полезна при издирване на лица и вече се използва от летище София. „Честитките“ от Пътна полиция се генерират именно от системата, като номерът на колата може да бъде засечен дори и при скорост от 270 км в час. IoT решението за умно селско стопанство събира и обработва огромни количества информация от обработваемите масиви. Технологията може да спести до 50 на сто от разходите на земеделските производители от напояване, торове, пестициди, човешки труд, гориво. С помощта на свързани сензорни станции, всяка от които с 11 сензора, се измерват с голяма точност киселинност, температура, атмосферно налягане, RAR, сила и посока на вятъра, количество валежи, UV-A, UV-B, разпознаване на вредители. Системата разполага със сензори, вградени в дрон, както и в почвата, които мерят влага, температура, соленост. Събраната информация се натрупва в самообучаваща се база данни (съдържаща исторически данни и добавените в реално време показания от сензорите), обработва се, анализира се и се използва за създаването на модели за предсказване и ранно оповестяване на проблеми и предизвикателства, свързани със засушаване, заболявания, нужда от фертилизация и т.н. На база на анализа на информацията платформата дава препоръки за действия от страна на оператора или сама предприема такива (напр. активиране на иригационната система, промяна на настройките за дълбочина на засяване, задаване на специфични координати за автоматизирани комбайни на слаби площи в масива и т.н.) Гостите на събитието проследиха как работи приложението за умно паркиране. На 9 паркоместа в подземния гараж на VIVACOM TECH HALL са поставени датчици, които през IoT мрежата на VIVACOM (LoRaWAN) регистрират в реално време дали има паркиран автомобил. Всеки един датчик представлява херметично затворена кутия с батерия, чийто живот е над 7 години. Това осигурява изключителна устойчивост, лесна поддръжка и експлоатация. Благодарение на специализиран софтуер системата обединява информацията от всички сензори. Тя разполага с клиентски и с управленски нива на достъп. Системата следи в реално време броя на свободните и заетите паркоместа. Аларми предупреждават при надхвърляне на разрешено/платено време за паркиране. Изграждането на smart паркинг вече е осъществен и в България - пилотен проект работи в част от „синя зона“ в община Бургас Системата за мониторинг на качеството на въздуха предоставя измервания на ключови параметри за оценка на качеството на въздуха. Сред тях са ниво на въглероден окис, на фини прахови частици, влажност на въздуха иатмосферно налягане. Тя разполага с онлайн платформа за визуализация на измерванията, която включва табло за бърз обзор на качеството на въздуха. Дава възможност за надграждане с модели за прогнозиране и анализ на качеството на въздуха за период от 24 до 48 часа. Системата може да се използва в индустриални и градски условия, където се изискват точни измервания, здрава и надеждна конструкция, издръжливост при екстремни метеорологични условия, лесна поддръжка, надеждност на комуникацията и автономна работа (до 10 дни без външно електрозахранване). Интелигентното решение за събиране на отпадъците включва непрекъснато наблюдение на контейнерите (количество отпадъци, аларма за пожар, аларма за обърнат контейнер, местоположение). Използва се сензор, монтиран в контейнерите за разделно събиране на отпадъци. Комуникацията се осъществава през LP WAN (LoRaWAN) мрежата на VIVACOM. Разполага със специално разработено приложение за събиране на отпадъците за водачите в камионите и мобилно приложение за гражданите. Гостите на събитието проследиха в реално време как се осъществява интелигентното сметосъбиране чрез датчиците за следене количеството отпадъци от стъкло и хартия и пластмаса, които бяха поставени на два от контейнерите пред VIVACOM TECH HALL. Датчиците са разработени специално за индустриални условия и са устойчиви на климатични условия. Животът на батерията им е до осем години. Чрез тях се оптимизират разходите и се подобрява управлението на “вдиганията”, транспортирането, депонирането, планирането на маршрутите на камионите.", "date": "2019.04.03", "title": "7 “умни“ услуги за дома и бизнеса правят живота по-лесен"}
{"url": "https://www.monitor.bg:443/bg/a/view/shofior-probva-podkup-v-moneti-plashta-200-lv-globa-161519", "text": "Водач на лек автомобил, пробвал да омилостиви казанлъшки полицаи с 14 лв. и 60 стотинки в монети, получи условна 6-месечна присъда и глоба от 200 лв. Неосъжданият и безработен 48 –годишен Тодор Т. от мъглижкото село Дъбово бил спрян за проверка от служители на РУ „Полиция“ в Града на розите преди обяд на 5 март. При огледа на колата те констатирали, че предното стъкло е пукнато и има опасност да се разпадне по време на движението и започнали да търсят по телефона си служители на сектор „Пътен контрол“, за да съставят акт на водача. В този момент Тодор се притеснил, че ще закъснение за предварително уговорена среща, бръкнал в джоба си и извадил цeлия си наличен там финансов „рeсурс“: банкнота с номинал от 5 лв, две двулевки, пет еднолевки и 3 двайсетстотинкови петачета, които сложил върху капака на патрулката с думите: „Момчета, халал да са ви, почерпете се, че бързам!“, но веднага след това бил закопчан с белезници и отведен в управлението, където му се наложило да прекара денонощие заради образуваното бързо производство. Дъбовчанинът застана на подсъдимата скамейка в старозагорския окръжен съд на 2 април, където изрази искреното си разкаяние за постъпката. Парите за подкупа се конфискуват в полза на държавата, реши съдебният състав, който отложи изпълнението на наказанието за срок от 3 години. Юристи-ветерани в този род наказателни производства с усмивка коментират, че през последните няколко години размерът на подкупите, давани „за почерпка“ на полицаите по пътищата драстично е намалял. Имало случаи, в които водачите дори просто изсипвали с шепа монетите от джобовете си. Последният такъв инцидент е от края на февруари в Нова Загора, където заралия пробвал да „омилостиви“ катаджиите с 4 лева и 28 стотинки на излизане от игрална зала, където пропилял последните си спестявания.", "date": "2019.04.03", "title": "Шофьор пробвал подкуп в монети, отнася 200 лв. глоба"}
{"url": "https://www.monitor.bg:443/bg/a/view/hvanaha-kitajka-sys-zlovreden-softuer-v-golf-klub-na-donald-trymp-161510", "text": "Китайка е била арестувана, след като навлязла в голфклуба Мар-а-Лаго, собственост на Доналд Тръмп в щата Флорида, където американският президент прекарвал уикенда.  У жената имало няколко телефона, китайски паспорти и флашка със зловреден софтуер, предадоха световните агенции, позовавайки се на съдебни документи. Юйцзин Чжан казала на разследващите, че пътувала от Китай до Флорида, за да влезе в контакт със семейство Тръмп, по съвет от приятел. От внесената жалба става ясно, че преди да бъде задържана, жената успяла да получи достъп до комплекса за известно време, като дори няколко пъти минала през агентите на Сикрет сървис, след като им казала, че е член на клуба и иска да използва басейна, и показала паспортите. Според агентите тя не била в списъка на членовете, но мениджър в клуба сметнал, че е дъщеря на член на клуба. Когато я попитали дали е така, тя не отговорила съвсем ясно, те решили, че не говори добре езика и я пуснали, посочва Асошиейтед прес. На служителите в голфклуба на китайката също казала, че е член на клуба и обяснила, че е там за проява на китайско-американска асоциация към ООН. Рецепционистката не открила такова събитие в графика и подала сигнал. При разпита агентите, отговарящи за сигурността на президента, намерили у жената четири мобилни телефона, компютър, хард диск и флашка със зловреден софтуер. На 32-годишната китайка са повдигнати обвинения в лъжливи твърдения и незаконно проникване на територията на охраняван обект. Китайката не успяла да се добере до президента, който по това време играел голф в друга част на имението.", "date": "2019.04.03", "title": "Хванаха китайка със зловреден софтуер в голф клуб на Доналд Тръмп"}
{"url": "https://www.monitor.bg:443/bg/a/view/mej-shte-pregovarja-s-korbin-iskat-otsrochka-za-brekzit-161512", "text": "Британският премиер Тереза Мей заяви, че ще моли Европейския съюз за ново продължаване на преговорния период за Брекзит и ще започне междупартийни преговори с лидера на лейбъристката опозиция Джереми Корбин в опит да бъде преодоляна безизходицата в парламента, предаде Ройтерс. \"Нуждаем се от ново продължение, което да е възможно най-кратко и което да приключи тогава, когато успеем да приемем споразумение\", каза Мей в телевизионно изявление, излъчено пряко от офиса и на Даунинг стрийт след 7-часово заседание. Тя добави, че има нужда от национално единство, за да бъде реализиран националният интерес. Изявлението на премиерката идва на фона на растящото безпокойство, че страната ще напусне ЕС на 12 април без споразумение. Това е крайният срок, посочен от 27-те страни членки на ЕС, до който Обединеното кралство трябва или да напусне съюза, или да предложи нов план. Лидерът на лейбъристката опозиция Джереми Корбин, разбира се, веднага прие да се срещне с Мей. Той заяви, че е \"много щастлив“. На този фон стана ясно, че парламентарният заместник-министър за Уелс и помощник--лидер на парламентарната група на партията на Мей е подал оставка заради политиката й за Брекзит, като я обвини, че не е изпълнила решението на референдума от 2016 г. и че търси евентуален по-мек Брекзит заедно с Корбин, като нарече новият алианс между него и Мей „тежка грешка“. Британският министър за Брекзит Стивън Баркли заяви пък, че не предлага \"празен чек\" на опозиционната Лейбъристка партия. Баркли отбеляза, че някои предложения на лейбъристите, като например запазване на митническия съюз, правителството \"много трудно\" би приело, но че двете страни трябва да влязат в диалог и да постигнат споразумение, за да се избегне Брекзит без споразумение с тежки последствия. Междувременно европейските лидери бяха неясни в реакциите си. Председателят на Европейския съвет Доналд Туск заяви, че лидерите на Европейския съюз трябва да проявят търпение към Великобритания. Австрийският канцлер Себастиан Курц пък отхвърли на пресконференция идеята за ново продължаване на крайния срок за Брекзит. Той заяви, че няма причина за продължаване, защото хаосът във Великобритания не се е променил. “Няма план Б, който да може да получи подкрепата на мнозинство в долната камара на британския парламент\", добави Курц. Представителят на Европейския парламент за Брекзит Ги Верхофстат приветства решението на Мей, защото \"е по-добре късно, отколкото никога\". Според Верхофстат е хубаво, че тя прекрачва линиите на партийната политика, за да търси компромисен вариант за Брекзит. Външните министри на Франция и Германия обаче настояха Лондон да даде повече яснота. \"Изкушен съм да кажа: уведомете ни, ако нещо се промени\", каза френският външен министър Жан-Ив Льо Дриан на обща пресконференция с германския си колега Хайко Маас в Ню Йорк, по случай 70-годишнината на НАТО. \"Три години след решението им британците трябва да изяснят какво смятат да правят, защото в противен случай, за жалост, в близките дни ще има твърд Брекзит\", добави Дриан. Хайко Маас отказа коментар по въпроса за евентуална нова отсрочка, но призова Лондон да действа бързо. \"Отдавна минаха петте минути след полунощ - това трябва да го знаят и в Лондон\", каза той.", "date": "2019.04.03", "title": "Мей ще преговаря с Корбин, искат отсрочка за Брекзит"}
{"url": "https://www.monitor.bg:443/bg/a/view/pod-lipite-obnovjavat-sysipan-ot-vandali-pametnik-na-sveti-georgi-161518", "text": "В края на седмицата ще започне дългоотлаганото възстановяване и ремонт на съсипания от останали неизвестни вандали паметник на Свети Георги Победоносец в старозагорския парк „Александър Стамболийски“. 49 215 лв. е предвидената за целта сума в тазгодишния бюджет. Ремонтните дейности ще бъдат изпълнени от скулптора Любомир Добрев, който е автор на тържествено осветената през 2012 година композиция в памет на загиналите за Отечеството старозагорци. Металната фигура на пробождащия с копието си змея светец пострада преди повече от година при опит на тийнейджъри да си направят екстремно селфи. Тогава бяха откъртени парчета от тялото на чудовището, а единият от вандалите едва не си счупи главата. Част от набега беше „прихванат“ от охранителните камери при входа на намиращото се в близост Първо РУ „Полиция“, но имената на извършителите така и не се изясниха. Освен възстановяване на металните части е предвидена подмяна на част от малахитовият гранит на колоната, който е пострадал от зле направени фуги.", "date": "2019.04.03", "title": "Обновяват съсипан от вандали паметник на Свети Георги"}
{"url": "https://www.monitor.bg:443/bg/a/view/bylgarski-poshti-shte-poluchavat-avansovo-kompensacijata-za-finansovo-neizgodni-uslugi-161515", "text": "„Български пощи“ ЕАД ще получават авансово компенсацията за изпълнение на финансово неизгодни дейности от „Задължителния пакет“ - т.нар. Универсална пощенска услуга, а не както досега - две години след като дружеството е направило разходите. Това е една от основните промени в Закона за пощенските услуги, които бяха одобрени на последното заседание на правителството. Компенсацията е в съответствие с условията за съвместимост на държавната помощ с европейската правна рамка за държавните помощи за услуги от общ икономически интерес. Предвижда се промяната на модела на компенсиране да влезе в сила от началото на 2020 г. Новата правна уредба осигурява на изпълнението на Регламент (ЕС) 2018/644 на Европейския парламент и на Съвета относно услугите за трансгранична доставка на колетни пратки на национално ниво. Проектът на Закон за изменение и допълнение на Закона за пощенските услуги предвижда и допълнителни правила за защита на потребителите чрез бързо и ефективно разрешаване на проблеми при предявени рекламации.", "date": "2019.04.03", "title": "„Български пощи“ ще получават авансово компенсацията за финансово неизгодни услуги"}
{"url": "https://www.monitor.bg:443/bg/a/view/despodov-v-italija-trenirat-na-150-njama-chiki-riki-161508", "text": "Футболист №1 на България за 2018 година Кирил Десподов заяви, че е изключително впечатлен от нивото на работа по време на тренировките и мачовете в Италия. „Тренировките са много по-различни тук може би и за това усещах болки в аддукторите. Самото натоварване е доста по-голямо от България и темпото на игра няма нищо общо с нашето. Голям професионализъм и много, много труд се хвърля на всяка тренировка в Италия - няма значение дали е преди мач или по време занимание. Всички играчи тренират на 150%, няма чики-рики, както понякога сме правили в България на тренировка“, коментира играчът на „Каляри“ пред blitz.bg. По думите му феновете се отнасят много добре с него и дори го сравняват с Христо Стоичков. „Наистина приемат ме прекрасно. Постоянно ме спират по улиците за снимка и автограф. Когато дебютирах срещу „Милан“, беше невероятно, а когато спечелих дузпата в домакинския ни мач срещу „Интер“, се зарадвах, защото можеше увеличим преднината ни и да няма треперене до края да не ни изравнят. На всеки обаче се случва да изпусне дузпа“, сподели националът, който бе резерва при домакинската загуба от „Ювентус“ с 0:2. В друг мач „Милан“ завърши наравно 1:1 с „Удинезе“.", "date": "2019.04.03", "title": "Десподов: В Италия тренират на 150%, няма чики-рики"}
{"url": "https://www.monitor.bg:443/bg/a/view/britanski-parashutisti-si-probvat-mernika-sreshtu-poster-na-korbin-161516", "text": "Британското министерство на отбраната разследва видео, което показва, че британски военни парашутисти, разположени в Кабул, тренират точния си мерник, като се целят в постер на британският опозиционен лидер Джереми Корбин. Видеото носи заглавието „Доволни сме от това“. Парашутистите използват фалшиви оръжия, който са заредени с патрони, който са над 10 пъти по-болезнени от тези, които се използват при пейнтбол.", "date": "2019.04.03", "title": "Британски парашутисти използват лидера на лейбъристите за мишена"}
{"url": "https://www.monitor.bg:443/bg/a/view/severna-makedonija-zapazva-himna-si-nepromenen-161517", "text": "Националният химн остава същият и като текст, и инструментално, заяви правителственият говорител на Северна Македония Миле Бошняковски, цитиран от агенция МИА. Говорителят каза това в отговор на журналистически въпрос защо ден преди това при пристигането на гръцкия премиер Алексис Ципрас в Скопие не бяха изпълнени химните на двете страни. Бошняковски обясни, че всички тържествени действия при посрещането са били отменени с цел да се спести време, тъй като посещението било работно и е имало прекалено много дейности за един ден. След като на официалното посрещане на Ципрас не бяха изпълнени химните на Гърция и Северна Македония, сред обществеността се появиха въпроси дали това е умишлено, защото в текста на химна фигурира Македония, а не новото име на страната Северна Македония.", "date": "2019.04.03", "title": "Северна Македония запазва химна си непроменен"}
{"url": "https://www.monitor.bg:443/bg/a/view/nash-gimnastik-ljaga-pod-noja-161505", "text": "Националът Димитър Димитров ще пропусне европейското първенството по спортна гимнастика в Полша (10-14 април) заради предстояща операция. Той е с разкъсани връзки на глезена и хирургическата намеса е наложителна, съобщиха от федерацията. През миналата година Димитров стана първият ни гимнастик от 8 г. насам, намерил място във финал на отделните уреди, класирайки се 7-и на прескок на европейското в Глазгоу. Така в Полша ще ни представят Йордан Александров и Дейвид Хъдълстон в многобоя и Исус Маринов на халки. При жените дебют за България ще направи американката Лени Медсън, а втората ни участничка е младата Рая Ранчова. Основната цел на нашите е да намерят място в топ 17 в многобоя, което дава квоти за Европейските олимпийски игри в Минск. „В дългосрочен план искаме да класираме наш гимнастик на олимпиада“, обяви рекордьорът с 6 олимпийски игри зад гърба си Йордан Йовчев, който последно представя България в Лондон през 2012 г.", "date": "2019.04.03", "title": "Наш гимнастик ляга под ножа"}
{"url": "https://www.monitor.bg:443/bg/a/view/fashion-idol-nabira-s-kasting-modeli-vyv-varna-161501", "text": "Международенния букер Виктор Либа, Жени Калканджиева и Филип Стоянов - главен букер на водещата модна агенция в страната Visages, пристигат във Варна, за да търсят и откриват нови модни икони. Риалити проектът се казва Fashion Idol и е новата идея, която реализира шестата по красота в света, Евгения Калканджиева. „Fashion Idol / Професия: Топмодел“ е първото българско онлайн-риалити за модели. В продължение на две седмици 10 момичета, посветени на мечтата си да бъдат професионални модели, ще преминат през 10 различни предизвикателства. Всеки следващ епизод ще ги отвежда една стъпка по-близо до тяхната съкровена мечта – да станат следващият Fashion Idol. Кастингът за Варна ще се проведе на 4 април от 18 до 19 часа в „Графити“ в центъра на Варна. Oдобрените кандидат модели, трябва да се включат във всички видео и фото заснемания от 7  до 21 април, както и в репетиции и подготовка в периода от 16 до 19 май, т. г., посочват домакините във Варна.", "date": "2019.04.03", "title": "Fashion Idol набира с кастинг модели във Варна"}
{"url": "https://www.monitor.bg:443/bg/a/view/transportna-firma-platila-2-205lv-za-vinetki-sprjaha-avtobus-s-pytnici-161500", "text": "Бургаска транспортна фирма отнесе глоба за винетка, само три дни след като платила за стикери на всички автобуси. \"Намираме се в патова ситуация и де факто сме наказани, заради гаф в тол системата\", твърдят от компанията„М-Бус”. На 29-ти март от фирмата-превозвач заплатили чрез банков превод 26 електронни винетки за пътнически микробуси на обща стойност 2 205лв., като за извършеното плащане получили обратен e-mail.  Проверка в банковите им извлечения показала, че в същия ден е направен изходящ бюджетен превод за посочената сума от „М-БУС” към Национално тол управление. Така от  превозвача мислили, че всичко е изрядно, докато няколко дни по-късно техен автобус с пътници не бил спрян между Каблешково и Ахелой. „Първоначално помислихме, че това е първоаприлска шега, но за съжаление се оказа истина. Останахме неприятно изненадани, че от тол полицията са съставили акт на шофьора, че кара без винетка, при положение, че сме извършили плащането още на 29-ти март и имаме документи за това. Обяснението им обаче било, че в тол системата няма отчетено плащане. Тогава си зададох въпроса къде тогава са отишли парите? Притеснени сме от факта, че в същия ден сме платили винетните такси на още 25 автобуса, които превозват пътници по междуградски направления”, заяви управителят на „М-БУС” Румен Христов. В момента от фирмата умуват дали да платят глоба по съставения акт, макар вече да са заплатили за винетка, или да заведат дело и да си търсят правата по съдебен път.", "date": "2019.04.03", "title": "Транспортна фирма платила 2 205лв. за винетки, спряха ѝ автобус с пътници"}
{"url": "https://www.monitor.bg:443/bg/a/view/vasko-vasilev-zarazjava-sys-strastta-na-flamenkoto-cjala-bylgarija-161499", "text": "Най-известният ни цигулар на световната сцена Васко Василев ще потопи българските си почитатели в страстта на фламенкото, като само няколко месеца след последното си национално турне обяви следващата си музикална обиколка на страната. С инфарктен график, включващ изяви в 15 града в рамките на само 18 дни, най-младият концертмайстор на оркестъра към Кралската опера в Лондон ще прeдстави спектакъла си Passion Flamenca. Василев ще като това ще се случи на 10 ноември. Следват Велико Търново (11 ноември), Шумен (12 ноември), Русе (13 ноември), Добрич (14 ноември), Бургас (15 ноември), Ямбол (16 ноември), Сливен (18 ноември), Стара Загора (19 ноември), Хасково (20 ноември), Асеновград (21 ноември), Смолян (22 ноември), Пазарджик (23 ноември), София (26 ноември) и Благоевград (27 ноември). Впечатление прави, че тазгодишното турне на момчето чудо от „Люлин“ е сред рядко срещаните обиколки на родни изпълнители, които Дали позиционирането на Благоевград в края на обявените към момента дати означава, че Василев ще гали сетивата на меломаните и в други градове, тепърва предстои да се разбере. Заявка да видят любимеца си в родния си град обаче отсега дават още варненци, пловдивчани, габровци и др. Нещо повече, жителите на града под тепетата вече изразиха разочарованието си, че Eвропейската столица на културата е пропусната от графика на цигуларя, като определиха това в социалните мрежи като „несериозно, обидно и ексцентрично“. Това е първото по-голямо турне на Василев през последните години. Миналата есен той обиколи четири града – София, Варна, Русе и Пловдив, в които завладя публиката с изпълнения на коренно различни полюси – от класиката на Вивалди, до рок ритъма на AC/DC.", "date": "2019.04.03", "title": "Васко Василев заразява със страстта на фламенкото цяла България"}
{"url": "https://www.monitor.bg:443/bg/a/view/prouchvame-vyzmojnostite-za-vnos-na-gaz-ot-rumynija-161503", "text": "Румъния се разглежда като потенциален източник за доставка на природен газ в България, това съобщи днес по време на изслушване в парламента министърът на енергетиката Теменужка Петкова. „Нашите румънски съседи разполагат с местен добив, който е в сериозни количества и дава възможност на този етап да покрия на 100% своето вътрешно потребление“, допълни Петкова. По думите й интерконекторът България - Сърбия е важен, тъй като ще даде възможност през интерконектора Гърция - България и българската газопреносна мрежа природен газ да достигне до югоизточна Европа. „Междусистемната връзка с Румъния е проект, който дълги години чакаше своята реализация. За наша радост през ноември 2016 г. интерконекторът беше изграден и въведен в търговска експлоатация. Това, което можем да кажем по отношение на този проект е, че той вече е факт. Това е първата междусистемна връзка, която България има със съседна страна“, каза още Петкова. Министърът посочи, че другата част от концепцията е свързана с изграждането на борса за търговия с природен газ. „Стъпките, които предприехме - през януари месец тази година беше създадена компания - 100% дъщерна на „Булгартрансгаз“, която ще оперира борсата за търговия с природен газ“, обясни Петкова. Министърът припомни, че до края на месеца ще бъде избран доставчик на тръбите за интерконектора между Гърция и България, а през май ще стане ясен и строителят на съоръжението. По думите й целта е итнерконекторът да бъде въведен в търговска експлоатация заедно с Трансадриатическия газопровод. Относно източниците на синьо гориво за бъдещия хъб „Балкан“, Петкова каза, че концепцията за него предвижда през него да се търгува и руски природен газ. „Ще бъдат поканени производители на природен газ и тепърва тази тема предстои да бъде дискутирана“, допълни тя. Министърът уточни, че след създаването борсата й е подписан договор с източноевропейския газов хъб, който оперира австрийската борса. „Най-важното е да изградим липсващата инфраструктура, за да можем да доставяме газ от различни източници, както изискват стандартите на Европейската комисия“. Относно вноса на по-евтин газ от Гърция, за който „Булгаргаз“ направи търг за запълване на хранилището в Чирен, Петкова уточни, че цената на е по-ниска от регулираната на КЕВР с около 8 на сто.", "date": "2019.04.03", "title": "Проучваме възможностите за внос на газ от Румъния"}
{"url": "https://www.monitor.bg:443/bg/a/view/ek-predupredi-polsha-i-rumynija-da-ne-se-mesjat-v-sydebnata-vlast-161504", "text": "Европейската комисия отправи предупреждения срещу правителствата в Полша и в Румъния да не се намесват в работата на съдебната власт. Заместник-председателят на ЕК Франс Тимерманс съобщи, че комисията е одобрила започването на нова наказателна процедура срещу Варшава заради законовите промени, които ограничават правомощията и дейността на съдиите. Той отбеляза, че на основата на действията на полските власти са преследвани съдии, които се изказват срещу предприетите от правителството реформи в правосъдието. По неговите думи целта е съдиите да бъдат подчинени на изпълнителната власт. Това е несъвместимо с изискванията за независимост на съдебната система, поясни Тимерманс. Той призова правителството на Румъния спешно да предприеме действия, за да се върне на пътя на напредъка в усилията за борба с корупцията. Тимерманс предупреди румънското правителство да не създава безнаказаност за осъдени за корупция. По неговите думи в противен случай ЕК ще бъде принудена да предприеме незабавни решителни действия в рамките на правомощията, с които разполага. В отговор на въпроси на пресконференция Тимерманс посочи, че Полша има два месеца за отговор, а Румъния се очаква да реагира до дни. Той настоя румънският кандидат за европейски главен прокурор Лаура Кьовеши да бъде оставена да участва спокойно в състезанието, в което бе предпочетена от Европейския парламент. Имал съм възможност в продължение на години да работя с Кьовеши, тя е много качествен юрист, поздравявам я за смелостта, добави той.", "date": "2019.04.03", "title": "ЕК предупреди Полша и Румъния да не се месят в съдебната власт"}
{"url": "https://www.monitor.bg:443/bg/a/view/borisov-naznachi-nikolaj-pavlov-za-zam-sporten-ministyr-161502", "text": "Николай Павлов е новият зам.-спортен министър. Той е назначен за поста със заповед на министър-председателя Бойко Борисов, съобщиха от пресцентъра на кабинета. Николай Павлов е магистър по икономика от Университета за национално и световно стопанство в София. От 2018 година до момента, както и в периода от юни 2016 г. до февруари 2017 г. е заемал поста парламентарен секретар в Министерството на труда и социалната политика. В същото ведомство е работил и в Главна Дирекция „Европейски фондове и международни програми и проекти“.  Павлов заема мястото на Ваня Колева, която подаде оставка по искане на Борисов заради скандала \"апартаментгейт\". ", "date": "2019.04.03", "title": "Борисов назначи Николай Павлов за зам.-спортен министър"}
{"url": "https://www.monitor.bg:443/bg/a/view/starozagorskijat-vladika-kiprijan-nosi-blagodatnija-ogyn-161511", "text": "Тази година старозагорският митрополит Киприян ще донесе великденския благодатен огън от Йерусалим у нас. Това стана ясно след срещата между премиера Бойко Борисов и владиката в МС, съобщиха от пресслужбата на кабинета. Борисов разговаря с Киприян в качеството му на ръководител на Комисията за уреждане на статута на Македонската православна църква - Охридска архиепископия. Самата комисия бе създадена в края на 2017 г. след молба на македонската църква с искане БПЦ да съдейства за уреждане на статута й. По време на срещата обаче бил обсъден и начинът, по който ще бъде предаден благодатния огън от българска страна на представител на македонската църква. За първи път Северна Македония получи благодатния огън от България миналата година. В тази връзка в правителствения самолет с българската делегация ще пътува македонски епископ, което се осъществява по изричната молба на македонската църква. Иначе Кирпиян запознал Борисов и със състоянието на храмовете в Старозагорската епархия и най-вече с храм-паметник „Рождество Христово“ към шипченския манастир. В отговор премиерът изтъкнал, че правителството винаги е подкрепяло църквата и ще продължи да го прави. Междувременно по-късно през деня Борисов се срещна и с президента на Европейския съюз по джудо Сергей Соловейчик, който му връчил почетен плакет. Фокус на разговора бил развитието на джудото и бойните спортове у нас, както и потенциалната кандидатура на страната ни за домакинство на Европейско първенство по джудо за мъже и жени през 2022 г. Тази година страната ни прие Европейска купа за жени, а през 2020 г. ще се проведе Европейска купа при мъжете, която носи точки за класиране на олимпийски игри, уточниха от МС.", "date": "2019.04.03", "title": "Старозагорският владика Киприян носи благодатния огън"}
{"url": "https://www.monitor.bg:443/bg/a/view/makedonkata-katja-napusna-master-chef-161491", "text": "Катерина Зекмановска, която е родом от Македония, се сбогува с престилката си и с шанса да грабне 100 000 лв. в предаването MasterChef. Във вторник шоуто отпразнува своя 150-ти епизод в българския ефир с щафетно готвене на торта. Носителката на имунитет Красимира имаше привилегията да разпредели хоби-готвачите в три отбора по 4 души и да избере капитаните им. Стефан пропусна това предизвикателство, тъй като беше обречен на елиминация в стрес теста. Българката, която чувства Германия като свой втори дом, реши да обърка своите опоненти. Но когато приготвянето на тортата с три блата и два вида крем започна, се оказа, че добрата комуникация и екипния дух липсват и в собствената й група. Първоначално строгото жури смяташе, че тези проблеми ще бъдат най-силно изразени в комбинацията на Рори, Емануел, Радка и Николай, но те се справиха най-добре от всички. Десертът „шоколадов гипс“ изпрати на елиминация Катерина, Таня, Добрин и Олег. Заедно със Стефан, те трябваше да покажат теоретични знания и фино небце, за да различат 6 вида птиче месо – патица, пуйка, пъдпъдък, фазан, пиле и петел. Олег и Стефан се спасиха от готвенето, което може да бъде последно в MasterChef с по един верен отговор, а останалите продължиха на тема пернати. MasterChef Севда Димитрова им демонстрира как се обезкостява пиле, а Катерина, Добрин и Таня трябваше да следват нейните техники и темпо. Според условието на шеф-готвачите Андре Токев, Петър Михалчев и Силвена Роу този, който се справи най-добре, получи повече време за готвене. Така Добрин получи 45 минути, а двете дами – само по 30, за да приготвят съвършеното ястие с пилешко. След серия от психоатаки, експерименти, паника и неразбираеми ходове, с престилката си се сбогува македонката Катерина. Силвена Роу я изпрати с искрената вяра, че ще се срещнат пак като посланици на философията за здравословно хранене, а хоби-кулинарката напусна кухнята с гордост, че до последно е била себе си – и като човек, и като готвач.", "date": "2019.04.03", "title": "Македонката Катя напусна MasterChef"}
{"url": "https://www.monitor.bg:443/bg/a/view/trymp-sa-sht-plashtat-nesyrazmerno-mnogo-za-nato-161506", "text": "Президентът на САЩ Доналд Тръмп каза, че има значително подобрение на разпределянето на бремето на разходите между държавите членки на НАТО, но че би желал другите страни да отделят повече средства за отбрана, предаде Ройтерс. На среща в Белия дом с генералния секретар на НАТО Йенс Столтенберг, Тръмп каза още, че би желал съюзниците от алианса да заделят над 2 процента от брутния си вътрешен продукт за отбрана. Ройтерс припомня, че миналата година президентът призова лидерите на НАТО да увеличат разходите си за отбрана до 4 процента. Генералният секретар на НАТО Йенс Столтенберг благодари на президента на САЩ Доналд Тръмп за \"силния му ангажимент към НАТО, към нашия съюз и към нашата трансатлантическа връзка, и специално за силното му лидерство за споделяне на (финансовото) бреме\", предаде ДПА. Той каза, че откакто Тръмп е президент, разходите за отбрана на страните в НАТО се увеличават. \"Сега правим заедно повече, отколкото беше направено за много, много години\", продължи Столтенберг, който се срещна с президента Тръмп във Вашингтон. Тази среща предшества вчерашната среща на министрите на външните работи на страните в НАТО. Един от основните въпроси, които те ще разискват, е разходите за отбрана на всяка страна да достигнат 2 процента от брутния вътрешен продукт. Тръмп често се оплаква, че САЩ са поели твърде голям дял от разходите на съюза, напомня ДПА. Тръмп каза на Столтенберг, че САЩ защитават Европа, \"но ние защитаваме страни, които се възползват от Съединените щати\". \"САЩ плащат несъразмерно много за НАТО. Ние искаме единствено справедливост\", добави той. \"Германия, честно, не плаща полагащия й се дял. Изпитвам голямо уважение към Ангела и изпитвам голямо уважение към страната, но те не плащат колкото трябва\", добави той.  Срещата на външните министри на НАТО във Вашингтон в сряда и четвъртък ще се фокусира върху всички елементи на руските заплахи към алианса, като ще се търси съгласие за пакет от мерки за засилване на неговото военно присъствие в Черно море, заяви високопоставен американски представител. В срещата участва и българският дипломат №1 Екатерина Захариева. US дипломатът отбеляза, че на срещата на външните министри ще има \"честна дискусия относно споделянето на финансовото бреме\" в алианса.  \"Ще бъдат дискутирани всички елементи на руската заплаха\", каза американският представител, като изброи сред тях военните намеси на Москва в Украйна и Грузия, в избори в други страни, отравянето на бившия руски разузнавач Сергей Скрипал във Великобритания и руската подкрепа за Венецуела. Според него натовският съюзник Турция остава важен партньор на САЩ, но намерението й да закупи руски зенитни комплекси С-400 поражда безпокойство. \"Нашите отношения не се свеждат до единствения въпрос за С-400, но С-400 е дълбоко проблематичен въпрос за САЩ\", добави служителят на Държавния департамент. Относно размера на войските на НАТО в Афганистан, дипломатът посочи, че в момента тече мирен процес и че всяко намаляване на военното присъствие в тази страна вероятно ще зависи от изхода на преговорите.", "date": "2019.04.03", "title": "Тръмп: САЩ плащат несъразмерно много за НАТО"}
{"url": "https://www.monitor.bg:443/bg/a/view/nad-30-mln-lv-investirat-v-obrazovatelnata-infrastruktura-na-varnenska-oblast-161490", "text": "Инвестициите в образователната инфраструктура на Варненска област през програмния период 2014-2020 г. надхвърлят 30 млн. лв., от които 19 млн. лв. са за обновяването на 9 общински училища и 3 детски градини в морската столица. Това стана ясно на провелия се в Юнашкия салон във Варна граждански диалог „Европа в нашия дом” с участие министърът на образованието и науката Красимир Вълчев. „Провеждаме последователна политика за увеличаване на приема във висшите училища в направленията с очакван недостиг на кадри за пазара на труда – педагогическите, инженерните, природо-математическите и аграрните”, коментира министърът на образованието, изтъквайки усилията на правителството да обвърже пазара на труда с пазара на образование. Той отчете, че се предоставят допълнителни стипендии за студентите, които изберат специалностите с очакван недостиг на кадри, а висшите училища получават и допълнително финансиране за тези специалности. „Образователното и икономическото ни развитие зависи главно от учителите, затова правим всичко възможно не само с увеличението на заплатите, но и с новата ни национална програма „Мотивирани учители“ да привлечем повече млади хора в професията”, обясни министър Вълчев. „Основната задача на учителя е да накара учениците да учат, затова той трябва да бъде подкрепен да бъде иноватор в учебния процес, да използва много повече методи, да се насърчава активното участие. Създаваме съвременна база за обучение на деца, ученици, студенти, но сградите не могат да дадат образование на младите хора. Именно образованите млади хора са големият капитал на града ни, който преподавателите създават и развиват”, заяви кметът на Варна Иван Портних, който бе домакин на форума. „Благодарни сме и за добрия социален диалог със синдикатите и работодателските организации, за подкрепата на правителството и на министерството на образованието, което ни съдейства да получим от държавата терените за нова сграда за Математическа гимназия”, изтъкна Портних. Той информира, че общината продължава изграждането на нови спортни площадки, поетапно предприема обновяване в съответствие с всички европейски изисквания на площадките за игра в детските градини. В общинския бюджет са заложени средства за проектиране и изграждане на нова сграда на ДГ „Иглика”, както и за нова сграда към ДГ „Карамфилче”, посочи още кметът.", "date": "2019.04.03", "title": "Над 30 млн. лв. инвестират в образователната инфраструктура на Варненска област"}
{"url": "https://www.monitor.bg:443/bg/a/view/lidl-podarjava-100-vauchera-za-mechtana-pochivka-161485", "text": "След големия интерес и рекордния брой кандидатури в първото издание на най-вълнуващото предизвикателство на Лидл България „Който пазарува, пътува“ през 2018 г., веригата стартира инициативата и през 2019 г. През април Lidl ще даде възможност на 100 от своите клиенти да реализират мечтано пътуване до дестинация в страната или чужбина. Веригата ще раздаде 100 ваучера за почивка, всеки на стойност от 1000 лв. С помощта на туристическа агенция късметлиите ще могат да изберат дестинацията, периода на пътуване, транспорта, настаняването, както и да планират други елементи на своето приключение. Ваучерите, които ще спечелят най-запалените пътешественици, ще им помогнат да покрият частично или напълно разходите за екскурзия до избрана от тях дестинация в България или чужбина. За да спечелят ваучера за пътуване, желаещите е нужно да пазаруват в Lidl за минимум 20 лв. и да регистрират своята бележка на  . Колкото повече бележки регистрира всеки един участник, толкова по-голям шанс има да се превърне в един от 100-те щастливи пътешественици, които ще бъдат избрани на случаен принцип чрез томбола. Всяка седмица през април ще бъдат теглени 25 печеливши. Датите на томболите са 8, 15 и 22 април и 2 май. През 2018 г. в инициативата участваха повече от 85 хиляди потребители, регистрирали своите касови бележки и от тях бяха избрани 100 късметлии, които реализираха мечтано пътуване. Сред спечелилите най-голям бе интересът към дестинации като Италия (Рим, Неапол, Милано), Испания (предимно почивки в курорти и Барселона), Прага, Братислава, Будапеща, Израел, Турция и Гърция. Новата вълнуваща инициатива на Lidl продължава в периода от 1 до 30 април 2019 г. и дава възможност на потребителите, пазарувайки от Lidl да се насладят на повече от това, което обичат и да сбъднат мечтано пътуване още в рамките на тази година. За повече информация и пълните условия на  .", "date": "2019.04.03", "title": "Lidl подарява 100 ваучера за мечтана почивка"}
{"url": "https://www.monitor.bg:443/bg/a/view/a1-darjava-po-lev-pri-vsjako-svaljane-na-mobilno-prilojenie-161494", "text": "А1 разработи първото по рода си приложение с кауза – А1 SmartAD. Приложението предлага рекламно съдържание, съобразено с интересите и предпочитанията на регистриралите се клиенти. За всяко сваляне на приложението А1 ще дарява по 1 лев на Националната асоциация за приемна грижа (НАПГ), която ще помогне на бедни деца да останат при своите семейства и да посещават училище. Приложението е напълно безплатно за клиентите на А1, като им позволява да получават допълнителен интернет трафик от 3000 MB в мрежата на А1 на максимална скорост всеки месец в замяна на гледането на ограничен брой рекламно съдържание. За да могат да се възползват от предложените бонуси, клиентите на приложението трябва да гледат определен брой рекламни клипове, като A1 SmartAD ще генерира не повече от една статична визия или видео на час. Клиповете ще са с дължина до 8 секунди, ще се визуализират без звук, а приложението не пречи по никакъв начин на нормалната употреба на смартфона. „С A1 SmartAD правим поредна крачка в дългогодишното си партньорство с НАПГ. Вярвам, че с иновациите, които движат нашия бизнес, ще помогнем на бъдещето на България – децата – да имат по-добър живот и да получат образованието, което заслужават. Радвам се, че това е кауза, която въвлича и нашите клиенти и съм убедена, че с тяхната ангажираност ще направим нещо наистина полезно за обществото”, сподели Илияна Захариева, директор „Корпоративни комуникации” на А1. Приложението включва рекламно, образователно, социално и забавно съдържание, което е видимо на дисплея на смарт устройства при входящо и изходящо повикване, след приключване на разговор и при отключване на смартфон устройството. Информацията достига до потребителите чрез Wi-Fi връзка или през мобилната мрежа на A1, като процесът е изцяло автоматизиран. Рекламното съдържание не се таксува по никакъв начин, като клиентите на услугата могат във всеки момент да го пропуснат. A1 SmartAd може да се изтегли и инсталира от Google Play Store. Към момента приложението се поддържа от смартфони и таблети с операционна система Android, версия 6.0 или по-нова. Националната асоциация за приемна грижа (НАПГ) е българска неправителствена организация, създадена от приемни родители от страната. Асоциацията обединява усилията на приемните родители, неправителствени организации и партньори за намаляването на броя на изоставените деца, както и за осигуряването на истинско детство за деца в риск от изоставяне или живот в социални домове. А1 България е дългогодишен партньор на асоциацията. От началото на партньорството си с неправителствената организация до момента компанията е инвестирала под различни форми на финансиране над 300 000 лева за приемната грижа у нас. Телекомът подпомага провеждането на ежегоден национален лагер за приемни деца, осигурява образователни пособия за учениците от приемни семейства, а по-големите от тях получават кариерно консултиране за младежи. През последните години бяха организирани специални вечери за абитуриентите от приемни семейства.", "date": "2019.04.03", "title": "А1 дарява по лев при всяко сваляне на мобилно приложение"}
{"url": "https://www.monitor.bg:443/bg/a/view/hvanaha-ptichi-grip-kraj-lovech-161488", "text": "Българската агенция по безопасност на храните (БАБХ) констатира ново огнище на заболяването Инфлуенца по птиците (H5) в регистриран животновъден обект в село Йоглав, община Ловеч, област Ловеч. Пробите са потвърдени на 2 април (вторник) от Националната референтна лаборатория към Националния диагностичен научноизследователски ветеринарномедицински институт. Засегнатите птици в обекта са патици мюлари. С цел контрол и ликвидиране на заболяването, БАБХ прилага всички мерки в съответствие с действащото законодателство. Със Заповед на изпълнителния директор на БАБХ са определени действията за ликвидиране на огнището с високопатогенна инфлуенца по птиците и срещу разпространението на инфекция сред птиците в района. Извършва се хуманно умъртвяване и унищожаване на всички птици, отглеждани в обекта, което ще бъде последвано от почистване и дезинфекция. Определени са 3-километрова предпазна зона и 10-километрова зона за наблюдение около констатираното огнище на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас. След установеното през март 2019 г. в село Лисец огнище на болестта, продължават ежедневните клинични прегледи на птиците, отглеждани в останалите селища в предпазната зона, и се прави епизоотично проучване за причините, довели до заболяването. В момента са свикани областните и общинските епизоотични комисии. За случая е информирана и РЗИ-Ловеч и са взети всички превантивни мерки с цел опазване здравето на хората. На този етап няма засегнати хора и няма опасност за потребителите. Евентуалното заразяване може да случи при пряк контакт с болни птици. БАБХ напомня, че фуражите и суровините за тях следва да се съхраняват в закрити помещения. По този начин се избягва възможността диви пернати да заразят фуража, а оттам и питомните да бъдат заразени с вирус. Актуална информация за огнищата в страната и движението на заболяването Инфлуенца по птиците може да намерите в интерактивната карта, публикувана на сайта на БАБХ тук. Всичко за болестта вижте на: https://bit.ly/2OGJi7L.", "date": "2019.04.03", "title": "Хванаха птичи грип край Ловеч"}
{"url": "https://www.monitor.bg:443/bg/a/view/sydjat-lishen-ot-svoboda-za-bjagstvo-ot-zatvora-161496", "text": "Лишеният от свобода Сюлейман Сюлейманов  е предаден на съд с обвинителен акт на Районната прокуратура във Варна за това, че на 9 октомври, миналата година, се отклонил от външен обект, където работел. 46-годишният затворник ще отговаря за престъпление по член 297, ал. 1 от НК, за което законът предвижда наказание до 3 години лишаване от свобода. Сюлейман изтърпявал наказание от 4 години и половина лишаване от свобода, което му било наложено по наказателно дело на Добричкия районен съд.  Срокът на лишаването от свобода трябвало да изтърпи в затворническото общежитие в село Разделна. В затвора, където влязъл на 14 март, 2016 година, първоначално осъденият Сюлейман полагал доброволен труд в района на общежитието, а впоследствие, със заповед на началника, бил изведен на външен обект. По време на обедната почивка на 9 октомври, 2018 г. той напуснал обекта без разрешение. Бил обявен на общодържавно издирване. Седмица по-късно 46-годишният беглец е открит в необитаема къща в село Божурово. Там бил задържан и приведен във варненския затвор, а след това преместен в затвора в Белене. ", "date": "2019.04.03", "title": "Съдят лишен от свобода за бягство от затвора"}
{"url": "https://www.monitor.bg:443/bg/a/view/bylgarsko-3d-studio-syzdade-virtualeno-kopie-na-belogradchishkite-skali-161493", "text": "Българското 3D-студио „ZenART VR” изработи пълно виртуално копие на Белоградчишките скали, което потребители от цял свят ще имат възможност да посетят онлайн. Дестинацията е част от проекта на талантливи български 3D-художници наречен „ZenEarth VR”, който цели създаването на изцяло ново поколение от свръхреалистична виртуална реалност за туризъм и забавление. Белоградчишката крепост и околните скали са сканирани с дронове, след което чрез фотограметрична техника е изработен триизмерен, напълно реалистичен модел на местността. Заснет е всеки детайл на площ от над 10 000 кв. м. и след това е фино моделиран и поставен на отговарящото му място във виртуалния свят. Добавена е система за промяна на метеорологичните условия, реалистичен денонощен цикъл на светлината и дори технология за реакция на природните обекти от вятъра. Изработен е и специален аудио-гид, в който са подбрани най-любопитните и уникални истории свързани с местността. Темите в него са систематизирани съобразно различните епохи и са подредени в посока - пътуване назад във времето. За да се потопи още по-дълбоко в изживяването посетителят, по маршрута му са поставени детайлно моделирани артефакти, характерни за различните периоди, за които се разказва в гида. За разлика от реалните музеи, във виртуалната реалност тези предмети могат да бъдат използвани. Посетителите, например ще могат да стрелят с автентична пушка от Сръбско-Българската война, да размахат османски ятаган или да подържат в ръка част от тракийско златно съкровище. разказва творческият директор на „ZenART VR” Тихомир Няголов за новия тип туризъм. Белоградчишките скали са първата от планираната поредица дестинации, на които притежателите на VR шлемове ще могат да се насладят. „Избрахме Белоградчишките скали, тъй като комбинацията от уникален природен феномен и богата история могат да я превърнат в дестинация от световен мащаб. А и също така, защото обясни още Няголов. „ZenART VR” е създаден от 3D-художници с богат опит в индустрията на компютърните игри, в която българската школа има сериозни позиции. Талантливи творци, работили за някои от най-големите компании в бранша като Ubisoft и Unity, и чиито имена стоят зад световни хитове в гейм-индустрията, като поредицата „Assassin's Creed”, са в основата на амбициозното студио за виртуални преживявания. Наред с Белоградчишките скали, българските 3D-художници планират да създадат виртуални копия на някои от най-попупярните туристически дестинации в света, а също така и на известни места, които в реалния свят човек не може да посети, като например митичния остров Авалон от легендите за Крал Артур. За целта „ZenART VR” стартира кампания в платформата за групово финансиране Kickstarter където всеки желаещ може да подкрепи финансово проекта и да се сдобие с екслузивен достъп до съдържанието.", "date": "2019.04.03", "title": "Българско 3D-студио създаде виртуаленo копие на Белоградчишките скали"}
{"url": "https://www.monitor.bg:443/bg/a/view/mejzi-uiljams-arja-stark-umira-vyv-vtori-epizod-video-161498", "text": "Актрисата Мейзи Уилямс, по-позната като Аря Старк от кървавата сага „Игра на тронове“, направи разтърсващо разкритие за съдбата на героинята си. Момичето, което върти меч на име Игла, ще умре още във втори епизод от последния сезон на сериала. Това издаде по погрешка самата тя в предаването The Tonight Show с водещ Джими Фалън. Докато 21- годишната звезда разказва за най-паметните моменти на Аря в поредицата, Мейзи се паникьоса, помоли това да не бъде излъчено и изчезна от студиото. Не след дълго Уилямс и тв водещият съобщиха на зрителите, че това е първоаприлска шега. Феновете побързаха да адмирират актрисата, тъй като се справи много добре със сценката.", "date": "2019.04.03", "title": "Мейзи Уилямс: Аря Старк умира във втори епизод (ВИДЕО)"}
{"url": "https://www.monitor.bg:443/bg/a/view/loko-pd-pojela-kupata-161487", "text": "\"Локомотив\" (Пловдив) замечта за Купата на България след вчерашната драма с дузпи срещу \"Етър\".  Треньорът Бруно Акрапович не успя да скрие емоцията си след класирането на „смърфовете” за полуфиналите в турнира и заяви, че тимът му може да достигне до трофея. \"Локомотив\" се класира след изпълнения на дузпи, при които двата тима изпълниха по 10 наказателни удара. В редовното време срещата завърши при резултат 1:1. „Радвам се много. Казах на момчетата, че заслужават повече да се класират.Беше много трудно, Беше критично за нас. Изпълнихме всичко, което искахме на 90%. Стигнахме до дузпи, при които винаги късметът влияе”, сподели Акрапович. „Мислех, че ще вкараме гол до края на редовното време. Имахме някои добри възможности. Имахме късмет и гредата да ни спаси. Етър има добър треньор, много трудно се играе срещу тях. Вярвам, че имаме манталитет на победители и се видя днес. Мога да кажа, че като гледам как се радват нашите феновете, за мен е много мило да съм треньор на Локомотив. Радвам се за тях, радвам се за моя щаб. Радвам се, че успяхме да направим ситуацията такава, че да спечелим и да се борим за Европа”, каза още той. Акрапович сподели още, че след този мач тимът му има сили и за трофея. „Всичко е възможно. Много ми се иска да играем един мач у дома. Досега сме играли само навън, но сега вече ще имаме възможност да изиграем поне един мач на нашия стадион. Ако покажем игра, каквато в последните няколко мача, мисля, че имаме шанс да Купата”, сподели още Бруно Акрапович.", "date": "2019.04.03", "title": "\"Локо\" (Пд) пожела Купата"}
{"url": "https://www.monitor.bg:443/bg/a/view/trojna-nominacija-raztyrsi-hell-s-kitchen-161486", "text": "По традиция най-лошо представилият се готвач в кулинарната надпревара Hell’s Kitchen получава оранжева престилка, но в епизода снощи цели трима играчи изгоряха. Светлана, Цветелин и шеметният Петко се справиха толкова зле, че шеф Виктор Ангелов не успя да прецени кой да номинира и взе кардинално решение – и тримата. В епизода тази вечер още един ще свали куртката и ще я смени с оранжева престилка. Ще има хитри номерца, опънати до скъсване нерви, една изкупителна жертва, но и отбор, който най-накрая ще започне да работи като добре смазана машина или както е мотото на сезона на предаването -", "date": "2019.04.03", "title": "Тройна номинация разтърси Hell’s Kitchen "}
{"url": "https://www.monitor.bg:443/bg/a/view/italiansko-sauditsko-obedinenie-shte-stroi-gazoprovod-do-srybskata-granica-161497", "text": "\"Булгартрансгаз\" избра Обединение \"Консорциум Аркад\" за реализация на проекта на разширение на газопреносната ни мрежа, предвиждащ за изграждане на паралелен газопровод до българо-сръбската граница, съобщават от ведомството. Другите 2 обединения подали оферти за участие в процедурата бяха- ДЗЗД Консорциум \"Газово развитие и разширение в България\" (ГРРБ), Обединение от \"ОТ Industries Fovallkozo Zrt., OT Industries - KVV Kivitelezo Zrt.\" Изборът на изпълнител е осъществен чрез прилагане на показателите от методика за комплексна оценка, зададени от \"Булгартрансгаз\" ЕАД, като избраният консорциум е предложил икономически най-изгодната оферта по предварително обявения критерий за възлагане \"оптимално съотношение качество/цена\". Предложението на Обединение \"Консорциум Аркад\" включва най-ниските цени, както за изпълнение на всички дейности от предмета на поръчката при максимално допустим срок на изпълнение на дейностите 250 календарни дни, така и при изпълнение на всички дейности от предмета на поръчката при максимално допустим срок на изпълнение на дейностите 615 календарни дни, се посочва в съобщението на газопреносния оператор. Избраният консорциум е обединение от чуждестранни компании, като негови членове са Аркад Ей Би Би С.п.А. - Италия и Аркад Енджиниъринг енд Констракшънс Къмпъни - Саудитска Арабия.", "date": "2019.04.03", "title": "Италианско-саудитско обединение ще строи газопровод до сръбската граница"}
{"url": "https://www.monitor.bg:443/bg/a/view/erik-rubin-e-optimist-za-sdelkata-s-f-16-161484", "text": "Посланикът на САЩ в България Ерик Рубин е оптимист, за сделката с американските бойни самолети Ф-16. „Моделът все още не е произведен, защото е съвсем нов и в момента се създава поточната линия за производството. В крайна сметка, решението за сделката ще бъде на България, но сме оптимисти и таим огромна надежда”, заяви Рубин във Варна. Посланикът изтъкна, че в това нестабилно и трудно време двете страни стават все по-близки партньори във военно отношение. Във Варна Рубин присъства на откриването на реновираната площадка за деца със специални образователни потребности в Логопедичната детска градина № 20 „Бриз”. Средствата за ремонта са отпуснати по Програмата за хуманитарна помощ към отдел „Военно сътрудничество\" в Посолството на САЩ. „Правили сме много проекти на територията на цялата страна. Това е втората детска градина, която ремонтираме на територията на община Варна и това е нашият принос към развитието на страната с помощта на програмата за хуманитарна помощ към Департамента по отбрана. И още повече ми харесва символът, който представлява тази сграда, построена от българин преди доста години, който след това е емигрирал в САЩ”, каза още дипломатът. Посолството на САЩ в България е инвестирало 205 000 долара в изграждането на детските площадки за деца със специални образователни потребности в двете детски градини на Варна - “Бриз и “Ален мак”. В тях се обучават общо 404 деца, от които 230 деца с хронични заболявания и специални образователни потребности. „Ние сме днес тук, за да открием проект, който е ярък пример за това как нашите съвместни усилия могат да доведат до реална и дългосрочна промяна в живота на най-младите граждани на България“, каза още н. пр. Ерик Рубин. Той посочи, че децата се нуждаят от площадки за игра, които са специално приготвени за тях така, че да отговарят на всички изисквания за безопасност и специфични занимания. „Двата проекта са резултат от съвместните усилия на нашето силно българо-американско партньорство и на пламенната и упорита работа и всеотдайност на всички, които се обединиха, за да осъществим тези проекти“, каза още посланик Рубин. „Благодаря на посолството на САЩ и лично на негово превъзходителство Ерик Рубин за тази инициатива. Тя се вписва по прекрасен начин в проекта на общината за обновяване на детските площадки в целия град. През изминалите 2 години реновирахме 240 площадки в междублоковите пространства на града, а през тази година започваме обновяване на игровите съоръжения в детски градини и в ясли, посочи кметът на Варна Иван Портних.", "date": "2019.04.03", "title": "Ерик Рубин е оптимист за сделката с Ф-16"}
{"url": "https://www.monitor.bg:443/bg/a/view/trima-v-bolnica-sled-udar-na-kola-v-dyrvo-161475", "text": "Трима души лежат в болница след челен сблъсък на автомобил в дърво. Инцидентът станал тази нощ край град Златарица. Зад волана на мощния „баварец” бил 19-годишен младеж, а в колата се возели четирима негови приятели. Младежът решил да се изфука с шофьорските си умения и натискал яко газта. Внезапно обаче изгубил контрол върху управлението на возилото, което излетяло от пътя и се ударило последователно в три дървета. След челния троен удар БМВ-то се обърнало и запалило. Четиримата младежи в колата успели да се измъкнат живи. Настанени са в болница без опасност за живота.", "date": "2019.04.03", "title": "Трима в болница след  удар на кола в дърво "}
{"url": "https://www.monitor.bg:443/bg/a/view/valeri-simeonov-prezidentyt-prekaleno-dylboko-nagazi-v-politicheskata-kal-161480", "text": "Президентът прекалено дълбоко нагази в политическата кал. Така лидерът на НФСБ Валери Симеонов коментира в кулоарите на НС решението на държавният глава Румен Радев да свика заседание на КСНС в началото на следващата седмица за противодействието на корупцията по високите етажи на властта и какви мерки са нужни. „Можеше да запази рейтинга си, но явно има някакви други цели, негово право - негова работа.”, коментира Симеонов.  По повод казуса с имота на шефа на антикорупционната комисия Пламен Георгиев, Симеонов разясни, че на негово място би се оттеглил, за да не пречи на разследването. Но, призова първо да се установи има ли нарушения.  Идеята да  се свика КСНС точно седмица след оставките в кабинета и на Цветан Цветанов от НС, веднага предизвика коментари в кулоарите на НС, че причината е именно „апартаментгейт”. Депутати от мнозинството пък поставиха въпроса защо Радев не спазил закона и дълго време не е свиквал КСНС, въпреки че по закон трябва да го прави на всеки 3 месеца.  ", "date": "2019.04.03", "title": "Валери Симеонов: Президентът прекалено дълбоко нагази в политическата кал"}
{"url": "https://www.monitor.bg:443/bg/a/view/istinskijat-rodrigo-ili-jurnalistika-po-bylgarski-161481", "text": "Минути след 11 часа на 3-ти април. София, България. Десетки погледи са вперени в живото предаване на малката кабеларка „Евроком“. Според придиханните съобщения на медията в уречения час пресконференция трябва да даде съпругата на скандалния шеф на Върховния касационен съд Лозан Панов – Елисавета. Мястото на сбирката обаче е тайно, тайни са и поканите за отбран кръг от медии, иначе представящи се за поклонници на свободата на словото и плурализма на мненията.   Останалите медии – все национални такива, представители на традиционната журналистика и с огромна аудитория просто не са желани, за да не вземат да зададат някой кофти въпрос. Те обаче не се отказват. Основен принцип в журналистиката е, че най-лошият въпрос е незададеният и затова, въпреки че очевидно са нежелани, те търсят къде ще се проведе това сакрално събитие в опит да представят цялата истина. Все пак – булката на шефа на ВКС е това. На всичкото отгоре – уличена в пазаруване на имоти на скандално ниски цени и опасно тесни връзки с героите на месеца – собствениците на фирма „Артекс“ семейство Мирянови. А до този момент фамилия Панови си мълчи, подминавайки арогантно всеки въпрос по темата. „Защо искам да докосна тази жена, въпреки че я мразя“, разнася се внезапно сърцераздирателен стон от латино мачо, който изпълва с мускулите си малкия екран. Въпреки обещаното живо излъчване на пресконференцията по „Евроком“, програмата е прекъсната от сапунката „Истинският Родриго“, която явно по спешност запълва дупката в ефира. Докато героят от сериала къса ризи по любимата си, в центъра на София, на метри от МВР се разразява друг не по-малко значим латино сюжет. Оказва се, че непоканенините медии все пак са си свършили работата и са намерили мястото, на което трябва да се проведе пресконференцията на г-жа Панова. Промяната в плана явно докарва шок на съпругата на Лозан Панов и тя взема решение по Сталински – няма събитие, няма проблем. И отменя пресконференцията. Насъбралите се медии пред малкия център, отдаващ зали под наем, на улица „Шести септември“ обаче са твърде много. Те искат да знаят къде е Панова и защо така упорито се крие от въпросите им. Вместо това на мястото идва полиция, която събира личните карти на представителите на медиите… Латино мотивът в случката обаче далеч не е най-притеснителното нещо в създалата се ситуация. От близо месец в страната гърми скандал, в който основните фигури са все лица, пазарували от „Артекс“ на изумително ниски цени апартаменти. И, да – все високопоставени такива. Сред тях са зам.-шефът на ГЕРБ и вече бивш председател на парламентарната група на ГЕРБ Цветан Цветанов, вече бившата правосъдна министърка Цецка Цачева, няколко също подали оставка зам.-министри. И разбира се – Лозан Панов и жена му Бети. На последните двама всъщност случката е безкрайно странна. Имотът е купен за много малко пари като право на строеж. В момента обаче там се извисява очевидно построен блок, в който семейството си има голямо жилище. Но по документи апартаментът е собственост на фирмата на Панова, а самото семейство се води, че плаща наем само на себе си. И всичко това липсва като данни в имуществените декларации на Панов. (Той явно не обича да декларира подобни неща, както се видя и от факта, че вече е глобен с потвърдено от две съдебни инстанции решение за укриване на подобна информация с отказа си да подаде предишна декларация – б.а.) Въпреки отказа си да обяснят на обществото странните имотни отношения, в които са оплетени обаче, Панови се оказаха „помилвани“ от едни медии, числящи се към политико-икономическия кръг „Капитал“. Същите медии се оказаха и единствените с покани за отменената пресконференция. В същото време представителите на тези издания оглозгаха жив шефа на Антикорупционната комисия Пламен Георгиев, за който също бе извадено, че имал сбъркана декларация пак за апартамент. Към него последваха лавина от въпроси, преследване по различни събития и десетки репортажи с укорителен привкус. Което по принцип е напълно нормално за истинската журналистика, стига да няма двоен аршин. Както всеки висш чиновник и Георгиев задължително дължи отговори на обществото при разминавания между декларирано и реално придобито имущество. Когато обаче укорът е към един, а към друг медиите се държат все едно е Бог, въпреки че подминава паството си като малка гара и отказва дори да мъцне какво е правил, няма как да не се запитаме какво се случва тук. А отговорът идва от самите „капиталци“. Цял ден във вторник кръгът около подсъдимия олигарх Иво Прокопиев заливаше социалните мрежи с възгласи на радост, че „кандидатурата на Георгиев за главен прокурор оттече в канала“. За незапознатите с дворцовите интриги, в последните месеци изданията от кръга „Капитал“ упорито тиражират името на шефа на КПКОНПИ като една от възможните кандидатури за главен прокурор. Другата – лансирана пак от тях е тази на шефа на Специализирания апелативен съд Георги Ушев. И двамата са обект на неспирни атаки именно от Прокопиевата чета. Просто защо явно кръгът „Капитал“ отчаяно иска да този главен пост да бъде овладян от посочен от тях човек. Интересно е, че точно Капитал“ лансира тези имена като кандидати за главен прокурор, без подобна информация да е намирала потвърждение досега. И това не е нещо ново – спомняте си, че самият премиер Бойко Борисов заяви преди време, че именно Прокопиев му е „вкарал двама-трима министри“ при първия му кабинет. Сега двама от тях – Симеон Дянков и Трайчо Трайков са подсъдими именно с разградския олигарх за доста съмнителната сделка по продажбата на остатъчния дял на ЕВН, която доста мирише, че е в ущърб на държавата. Така че явно Борисов не е излъгал за тези „опасни тесни връзки“. И очевидно в момента тече нов опит за овладяване на властта през задния вход – от хора, които на избори печелят гласове, колкото са членовете на малка окръжна библиотека, но имат амбиции и желание да държат държавата в своята примка. Какво ще се случва занапред – предстои да видим. Но всеки път, когато видите задъхани репортери да тичат след някой чиновник, а да завъртат глава на другата страна и да мълчат като риби при сходен казус, знайте едно – Сезонът за острел на кандидати за главен прокурор е вече стартирал. И по мишените на челата на този или онзи, ще се ориентирате кой (олигарх, подсъдим за приватизации – б.а) не възприема тези фигури като удобни за него.  ", "date": "2019.04.03", "title": "Истинският Родриго или журналистика по български"}
{"url": "https://www.monitor.bg:443/bg/a/view/na-pyrvo-chetene-bez-detski-cjala-godina-pri-5-neizvineni-otsystvija-ot-uchilishte-161478", "text": "Ако едно дете направи 5 неизвинени отсъствия от час за месеца , то семейството му ще бъде лишено от месечните детски надбавки за цяла година. Това предвиждат промените в закона за социалното подпомагане, които бяха внесени от ГЕРБ и минаха на първо четене в пленарна зала. Поправките бяха одобрени със 93 гласа „за”, само 1 „против” и 8 „въздържали се”. Сред другите предложения е същата санкция да важи и когато хлапето е в предучилищна група  и не е ходило детска градина 3 дни без уважителна причина. Средно по 7618 подрастващи всеки месец са оставали без детски надбавки, защото не са посещавали редовно училище, става ясно от данните на Агенцията за социално подпомагане. Ако продължат да кръшкат от час, всички те са застрашени да останат без помощта в рамките на година. По сега действащото законодателство детските им се спираха за месец. Помощта от 250 лв, който получават семействата на първолаците пък да не се получава един път в началото на годината, да се изплаща на два пъти и ако детето продължи да ходи на училище и през втория срок. Целта на промените е децата да се задържат в клас и да се ликвидира неграмотността, обясни Светлана Ангелова от ГЕРБ. По думите й се цели и по-добро обвързване на социалната помощи с посещението на училище.  Наред с това НС одобри на първо четене и  другите поправки в закона – на „Обединени патриоти”. Тя минаха през зала със 93 гласа „за”, 6 „против” и 3 „въздържали се”. Патриотите предлагат  орязване на социалните помощи на трайно безработните, които демонстрират висок стандарт на живот. Те предлагат още трайно безработните да минават през ежегодна оценка от страна на Агенцията за социално  подпомагане и ако се провалят и получават две отрицателни оценки, то помощите им да се намалят до 50 на сто. За целта обаче се предлага социалните помощи да се обвързват с програми за ограмотяване и повишаване на квалификацията. Искрен Веселинов от ВМРО  поясни, че интеграцията на ромите се провалила и мерките, които предлагат сега са насока да поправят проблема. По думите му ако един човек получава помощи, но е алкохолик или наркоман, то да бъде задължен да преминава през курсове. Така Веселинов обясни възпитателните мерки, които патриотите предлагат и които да бъдат разписани в правилника към закона. НС обаче отхвърли третия закона, на БСП, който бе най-радикален и предлагаше пълно орязване на помощите. При такава ситуация обаче тези лица ще останат и без здравно осигуряване и ще изпаднат въобще от здравната система, което пък бе аргументът на мнозинството да отхвърли предложенията на социалистите. ДПС пък бе против и трите закона, като Хасан Адемов ги определи като „презибиорна пушилка” чрез фикасиране върху един „недолюбван етнос”, като целта е да се изкарат политически дивиденти преди изборите. „Конкуренцията в полето на популизма става все по-ожесточено”, заяви от Адемов и добави, че със санкции не се решават проблеми, а решението според него са подкрепящите мерки за задържане на децата в клас. Той дори посочи данни, че в бюджета за 2019-та социални месечни помощи ще бъдат около 31 800 души, а за това са заделени 36 млн.лева. Помощите за първолаци пък ще бъдат за 46 000 деца, като за това ще отидат около 10 млн. лева. Помощите за общинско жилище пък са около 100 000 лева. Така по думите му общо ресурсът е около 46 млн. лв., докато целият бюджет на  Агенцията за социално подпомагане е над 1 млрд. лева. Те ли източват социалната система, попита Адемов. Лидерът на НФСБ Валери Симеонов не се съгласи с упреците, че предложенията са предизборни и обвини ДПС в опит да саботират закона, които обществото очаква. Или може би НС трябва да спре да роботи до изборите, попита той.", "date": "2019.04.03", "title": "На първо четене: Без детски цяла година при 5 неизвинени отсъствия от училище"}
{"url": "https://www.monitor.bg:443/bg/a/view/operna-prima-s-darenie-kym-doma-za-vyzrastni-i-bolni-hora-v-plovdiv-161482", "text": "Поредното дарение към Дома за възрастни хора с физически увреждания „Хаджи Гьока Павлов” в Пловдив направи оперната прима Людмила Добрева. Тя е ученичка от първия клас на великия бас Борис Христов и само преди дни подари на лежащо болните старци дрехи от Италия, където живее и работи от години. „Имахме нужда да получим нови дрехи, за което благодарим искрено на Людмила. Тя е един светъл лъч в ежедневието ни. С вниманието, което тя ни оказа, ни зарадва много”, й благодариха болните възрастни хора. Това не е първо дарение на облекло, което оперната певица прави на единствения в Пловдив общински дом за лежащо болни пенсионери. Мецосопранът Людмила Добрева е пловдивчанка и е завършила Музикалното училище в града с оперно пеене, а след това и Музикалната академия в София в класа на проф. Илия Йосифов. След прослушване печели стипендия за Мастер клас и е една от първите ученички на Борис Христов в Рим. Участва в Майсторския клас на Гена Димитрова. От 2000 г. живее и работи в Италия, Венеция. През 2003 г. пее в  Театро Комунале в гр. Болоня в ролята на Полина от „Дама Пика“ на Чайковски под диригенството на Маестро В. Юровски. Следва участие със същата роля в Оперните театри на Ферара, Модена. През 2008 г.  завършва оперно пеене в Консерваторията „Бенедетто Марчелло“, Венеция, в класа на  Маестро Стефано Джибелато. Следва майсторски клас по оперна интерпретация с Маестро Маурицио Арена. От 2005 г. преподава в музикално училище \"М. Калас\" във Венеция. Людмила Добрева многократно е пяла в България безвъзмездно. Тя взе участие в благотворителния концерт в полза на талантливия млад цигулар Виктор Василев. Миналата година участва в благотворителния концерт „На маестрото с любов” с цел популяризиране на музея „Борис Христов”. Пяла е абсолютно безмъзмездно и в помощ на онкоболни българи, един от които е Николай Иванов от Асеновград.", "date": "2019.04.03", "title": "Оперна прима с дарение към дома за възрастни и болни хора в Пловдив"}
{"url": "https://www.monitor.bg:443/bg/a/view/syzdadoha-komputyrno-generiran-genom-161476", "text": "Учени от университета ETH Zurich са създали първия компютърно генериран геном на жив организъм. Новосъздадения геном, наречен Caulobacter ethensis-2.0, е създаден чрез изчистване и опростяване на естествения код на бактерия, наречена Caulobacter crescentus. Засега съществува само като една голяма ДНК молекула, а не като жив организъм, но екипът казва, че това е огромен напредък към създаването на напълно синтетични жизнени и лечебни ДНК молекули. Новото проучване надгражда тази предишна работа към напълно синтетичен живот. Предишното творение е било дигитално копие на реален организъм, в новият проект, екипът е взел това, което работи с оригинала и фино го е настроил да бъде по-ефективно. Този минимален геном на C. crescentus, екипът орязва още повече, премахвайки вградените излишъци. Също така, аминокиселините могат да се съберат в няколко различни комбинации, за да се постигне същия ефект, така че екипът разработил алгоритъм за определяне на идеалната ДНК последователност. В резултат, изследователите заменят повече от една шеста от 800.000 ДНК букви в минималния геном. За да проверят дали тези промени ще продължат да функционират правилно, изследователите създали бактерия, която има както естествения геном Caulobacter, така и части от изкуствения. Изключвайки някои от естествените гени, учените проверили дали изкуствените са ги заместили, извършвайки същата работа. Екипът постигнал успех, след като около 580 от 680 изкуствени гена доказвали функционалност. Това може да доведе до синтетични микроорганизми, които могат да бъдат създавани за специфични цели. Могат да бъдат синтезирани ДНК ваксини, както и организмите произвеждащи витамини и лекарства.", "date": "2019.04.03", "title": "Създадоха компютърно генериран геном"}
{"url": "https://www.monitor.bg:443/bg/a/view/lud-kara-s-277-kilometra-v-chas-po-struma-161483", "text": "Водач буквално прелетя през АМ „Струма“ с със скорост от 277 км/ч. Рекордът е заснет от камери по време на специализирана полицейска операция за 24-часов контрол на скоростта в Кюстендилска област. „За момента можем да кажем, че водачът е заснет да пътува по направлението Бобошево – Благоевград. Справка в КАТ показва, че лекият автомобил „Ауди“ е лизингов. Той е нает от юридическо лице от столицата“, уточни говорителят на ОДМВР – Кюстендил, Катя Табачка. На водача вече е издаден електронен фиш, като размерът на глобата е 1350 лв. В рамките на специализираната полицейска операция отново на АМ „Струма“ са установени още двама джигити. Те са успели да развият също рекордна скорост, като единия е вдигнал 240 км/ч, а другият 211 км/ч. В такива случаи водачите ги грози глоба в размер на 1700 лв., отнема на свидетелството за управление на МПС за срок от 3 месеца и спиране на автомобила от движение за 1 месец. Общо 333 нарушения на скоростта са установени в рамките на 24-часовата операция в Кюстендилско. Камери заснеха и четирима македонци, който профучаха през кюстендилското село Багренци с 50 км над допустимата скорост. В същия район през м. г. бе измерена и рекордна скорост от 203 км/ч.  ", "date": "2019.04.03", "title": "Джигит лети с 277 километра в час по \"Струма\" (ОБНОВЕНА)"}
{"url": "https://www.monitor.bg:443/bg/a/view/lori-luglin-razdava-avtografi-predi-deloto-za-skandalnija-priem-v-universiteti-161479", "text": "Звездата от „Пълна къща“ Лори Луглин учуди феновете си с приповдигнато настроение, след като пристигна в Бостън ден преди да се яви пред съда заради корупционната схема за прием в престижни университети, в която бе замесено името й. Актрисата не спирала да се усмихва, като раздала автограф на всеки екзалтиран почитател, успял да я разпознае по улицата, издават източници пред сп. People. Нещо повече, Луглин не се свенила и да позира за селфита с насъбралите се фенове. Припомняме, че преди няколко седмици тя трябваше да плати гаранция в размер на 1 милион долара, след като бе арестувана във връзка с корупционната схема. Съдът в Лос Анджелис постанови още тя да предаде паспорта си и да не напуска страната до финала на делото. Луглин е обвинена в това, че е платила половин милион долара, за да може двете й дъщери да влязат в Южнокалифорнийския университет. Те са записани като състезателки по гребане, въпреки че никога не са тренирали този спорт. Актрисата е заловена след подслушване на телефонните й разговори. Съдебното дело, на което трябва да се яви, както Луглин, така и звездата от „Отчаяни съпруги“ Фелисити Хъфман, ще се проведе днес.", "date": "2019.04.03", "title": "Лори Луглин раздава автографи преди делото за скандалния прием в университети"}
{"url": "https://www.monitor.bg:443/bg/a/view/klavdija-vleze-v-svetovnija-top-10-za-hip-hop-grupovi-tanci-161477", "text": "Поп певицата Клавдия, чиято звезда изгря в първото музикално риалити в България „Стар Академи“ попадна в световния топ 10 с престижния сертификат на оборотната фитнес компания на международно ниво Les Mills. Така, тя си заслужи правото да бъде инструктор в която и да е точка на планетата в стила Sh’bam – групови танци с хип-хоп и джаз музика, и популярната със своята интензивност GRIT тренировка. Звездата, част от каталога на лейбъла L2 Music, влезе в перфектна форма за състезанието, провело се в един от най-добрите фитнес клубове в България, благодарение на усилени месеци подготовка с персоналния й инструктор Кристиан Масларски. За да вземе сертификата, тя успя да надмине над 80 участника. „Доволна съм за това, което направи Крис за мен. За всеотдайността, доброто и коректно отношение. казва по повода Клавдия. У нас Les Mills стана популярна, благодарение на актрисата с български корени Нина Добрев, която стои зад колаборацията Les Mills + Reebok NYC Ultimate Staycation. „Щастлива съм, че успях да дам всичко от себе си и да бъда сред най-добрите. Божe! Tа избраните сме само 10. Искам да вдъхновявам все повече хора да спортуват активно така, както Нина Добрев вдъхнови и мен“, допълва още изпълнителката на „При мен остани“.", "date": "2019.04.03", "title": "Клавдия влезе в световния топ 10 за хип-хоп групови танци"}
{"url": "https://www.monitor.bg:443/bg/a/view/kameri-shte-sledjat-vodachite-na-volvo-za-opasno-povedenie-161453", "text": "Марката Volvo предприема нова стъпка, като част от амбициите на компанията да сложи край на фаталните случаи в автомобилите си. Шведският производител решително се заема с проблема с разсейването на водачите и шофирането под влияние на упойващи вещества. Освен това Volvo предприема мерки срещу превишената скорост, като налага ограничение на максималната скорост до 180 км/ч във всички автомобили от моделна година 2021. Употребата на алкохол и разсейването на водачите са двете основни теми, които трябва да се вземат под внимание за повишаване на безопасността на пътя. Тези области са основните предизвикателства при изпълнението на визията на Volvo да сложи край на смъртните случаи при инциденти и изискват фокус върху човешкото поведение, като част от цялостната стратегия на компанията. Според данни на Националната асоциация за безопасност на движението в САЩ, около 30% от всички инциденти с фатален изход зад Океана през 2017 г. са се случили с участието на водач под въздействието на упойващи вещества. Инженерите от Volvo вярват, че на този проблем може да се обърне специално внимание, като се монтират камери и сензори в автомобила, които следят поведението на водача и позволяват на системите за сигурност да се намесят, ако той очевидно е разсеян или в нетрезво състояние, не реагира на сигналите за предупреждение и рискува да предизвика катастрофа с тежък или дори фатален изход. Тази намеса може да включва намаляване на скоростта, изпращане на сигнал към спешния център чрез Volvo on Call и като последна стъпка – активно намаляване и безопасно паркиране на автомобила. Камерите ще следят за поведение, което може да доведе до сериозни наранявания или смъртни случаи. Примерите за подобно поведение включват пълната липса на контрол над волана за определен период от време, затворени очи по време на шофиране или изместване на погледа от пътя за по-дълго, както и лъкатушенето в пътните ленти или изключително бавните реакции на водача. Тази система за мониторинг е важен елемент от внедряването на технология, която ще позволява на автомобила да взима активно решения, с цел да се предотвратят инцидентите, които могат да завършат със сериозни наранявания или със смъртни случаи. Въвеждането на камери във всички модели на Volvo ще започне със следващото поколение, построено на платформата SPA2 от 2020 г. Повече детайли за точния брой камери и позиционирането им в интериора ще станат ясни на по-късен етап. За да предотврати инциденти с фатален край, Volvo планира да намали максималната скорост до 180 км/ч във всички автомобили от моделна година 2021, като ясен сигнал към обществото за опасността от шофирането с превишена скорост. Ограничаването на скоростта и инсталирането на камери са пример за това как автомобилните производители могат активно да поемат отговорност за намаляването на смъртните случаи до нула, като насърчат по-разумното поведение на водачите.", "date": "2019.04.03", "title": "Камери ще следят водачите на Volvo за опасно поведение"}
{"url": "https://www.monitor.bg:443/bg/a/view/stanislav-stojanov-poloji-kletva-nunev-oglavi-vytreshnata-komisija-161467", "text": "Станислав Стоянов положи клетва като депутат и официално зае мястото на Цветан Цветанов в групата на ГЕРБ в парламента. Народните предстaвители пък гласуваха Пламен Нунев да оглави вътрешната комисия в НС, а Валентин Радев да стане негов заместник в комисията.   Самият Нунев коментира пред медиите и какви ще са приоритетите на комисията, която ще ръководи. Сред тях са вътрешната сигурност и минимизиране на рисковете пред нея, миграционната политика, противодействие на организираната престъпност, какви и битовата. В тази връзка Нунев акцентира на ало измамниците, който са бич най-вече за възрастните хора у нас. Той изтъкна, че е от Русе, а именно там е концентриран голяма част от крими контингента, който пък ръковoди и направлява дейността си от съседна Румъния – Букурещ и Гюргево. Именно затова той поиска при установяване на такива лица – ало измамници, КПКОНПИ да отнема имуществото им. Относно битовата престъпност, особено в малките населени места, Нунев изтъкна, че ще държи на на начина на комуникация между полицая на терен и кмета, като по възможност кмета и полицiя да се виждат всяка сутрин, а целта е връзката да стене „изключително близка“. На свой ред Стоянов поясни, че е икономист по образование, занимава се с реклама и от 2005 година има собствена фирма. Той заяви, че не е разговарял с Цветанов преди да се реши да заеме поста в НС, но увери, че ще се постарае да отговори на очакванията, въпреки че било плашещо да заеме мястото му. Стоянов отрече да е имало натиск върху 4-мата ду[и преди него в листата да се откажат. Той поясни, че един от тях чака дете, друга е областен управител, третият хирург, а последната – шеф на общинския съвет в Лясковец.", "date": "2019.04.03", "title": "Заместникът на Цветанов положи клетва, Нунев – оглави вътрешната комисия"}
{"url": "https://www.monitor.bg:443/bg/a/view/parlamentyt-razglejda-privatizacija-na-chasti-ot-vmz-sopot-161466", "text": "Парламентът ще разгледа Проект на решение за приватизация на обособени части от имуществото на \"Вазовски машиностроителни заводи\" ЕАД-Сопот. Това предвижда програмата на депутатите за тази седмица. В началото на днешното заседание Народното събрание ще гласува промяна в ръководството на Комисията по вътрешна сигурност и обществен ред. В програмата за днес са още първо четене на три законопроекта с предложения за промени в Закона за социално подпомагане и изслушване на министъра на енергетиката Теменужка Петкова относно развитието на концепцията за изграждане на газоразпределителния център \"Балкан\". В четвъртък депутатите ще разгледат на първо четене Законопроект за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода, както и промени в Кодекса за социално осигуряване, в Закона за българските лични документи и в Закона за енергетиката. За петък е предвидено второ четене на промени в Закона за банковата несъстоятелност. След това парламентът ще изслуша министъра на земеделието, храните и горите Румен Порожанов относно подпомагане на земеделския сектор и тенденции в общата селскостопанска политика през новия програмен период. В проектопрограмата е и традиционният парламентарен контрол, съобщи БТА.", "date": "2019.04.03", "title": "Парламентът разглежда приватизация на части от ВМЗ-Сопот"}
{"url": "https://www.monitor.bg:443/bg/a/view/eva-grijn-mislih-che-shte-umra-na-seta-na-dymbo-161426", "text": "Актрисата с френски корени Ева Грийн не е предполагала, че ще оцелее на снимачния сет на  . Причината – 38-годишната красавица се ужасява от височини. За лентата, режисирана от Тим Бъртън, тя скача в кожата на цирковата артистка Колет и й се налага да изпълнява номера във въздуха. „Трябваше да тренирам с реални хора от цирка, така че това беше супер – да тренирам безплатно с невероятни артисти. Но съм ужасена от високото, истинска фобия. Мислих, че ще умра по време на снимките“, разказа тя пред медията Collider. Актрисата е тренирала усилено в продължение на два месеца, за да се научи на акробатичните номера. Припомняме, че Грийн прекара около 80 дена в България през 2014 г. за снимките към продължението на филма „300“. Тогава тя сподели, че е очарована от страната ни и най-вече от красивата природа.", "date": "2019.04.03", "title": "Ева Грийн: Мислих, че ще умра на сета на „Дъмбо“"}
{"url": "https://www.monitor.bg:443/bg/a/view/zaharieva-na-rojden-den-na-nato-vyv-vashington-161470", "text": "Вицепремиерът и министър на външните работи Екатерина Захариева ще участва в САЩ в среща на министрите на външните работи от НАТО, съобщи пресцентърът на МВнР. Във Вашингтон Захариева ще има и двустранни разговори. Първите дипломати на страните-членки от Алианса ще се съберат на 3-4 април във Вашингтон във връзка с отбелязването на 70-ата годишнина от създаването на Пакта. Ще бъдат обсъдени актуални теми на сигурността, сред които състоянието на сигурността в Черно море, отношенията с Русия и съдбата на Договора за унищожаване на ракетите с малък и среден обсег, нетрадиционните предизвикателства като хибридни и кибер-войни, ролята на НАТО в борбата с тероризма. Срещата на външните министри от НАТО ще бъде председателствана от генералния секретар на алианса Йенс Столтенберг, а домакин на събитието е държавният секретар на САЩ Майкъл Помпео. В срещата ще участва и Република Северна Македония. Програмата на посещението на министър Захариева предвижда и двустранни срещи във Вашингтон с Питър Наваро, специален помощник на президента на САЩ и директор на Офиса по въпросите на търговията и индустрията, с главния прокурор и секретар по правосъдието Уилям Бар, с председателя на Комисията по вътрешни работи в Сената Рон Джонсън и с Майкъл Маккол, заместник-председател на Комисията по външни работи в Камарата на представителите на Конгреса.", "date": "2019.04.03", "title": "Захариева на рожден ден на НАТО във Вашингтон"}
{"url": "https://www.monitor.bg:443/bg/a/view/zlatnata-jabylka-otnovo-poteglja-iz-stranata-161473", "text": "Какво провокира тийнейджърка с прическа-облак, самодива и двама кукери да тръгнат по дирите на магичен плод? Отговор на този въпрос ще даде пилотният епизод на анимацията „Златната ябълка“, който ще се „разходи“ из страната още от този месец. Вдъхновен от родните фолклор и митология, проектът бе представен в рамките на няколко прожекции в София, Бургас, Стара Загора, Пловдив, Велико Търново и Варна още в края на миналата година, а ето, че вторият лъч от националното турне на Вихра, Тина Пакостина, Влад и Бран вече се задава. Първи възможността да изгледат пилотния епизод отново ще имат столичани. Обиколката Кои ще са останалите отправни точки от турнето на „Златната ябълка“ предстои да разберем. По традиция, входът за всички тях ще е свободен, но – след резервация, служеща на принципа на запазеното място. Ето и накратко какво можете да очаквате от пилотния епизод - серията представя всички главни герои, като потапя зрителя, макар и съвсем за кратко в техните корени. Разбираме от какво семейство произлиза Вихра, с чийто глас от малкия екран ще ни приветства Поли Генова. Запознаваме се още със самодивата Тина Пакостина (Милица Гладнишка) и младите кукери Бран (Живко Джуранов) и Влад (Момчил Степанов). „Има много хубави моменти, много екшън дори, които е предвидено да се разширят в поне два епизода. Идеята на пилотния такъв е да предизвика любопитството, заради което има хронологични скокове и някои сцени само се маркират“, обясниха при първото турне пред феновете идейният двигател на проекта Димитър Петров и Момчил Степанов, който е и консултант по озвучаването.", "date": "2019.04.03", "title": "„Златната ябълка“ отново потегля из страната"}
{"url": "https://www.monitor.bg:443/bg/a/view/bik-napadnal-dejvid-harbyr-v-plovdiv-161468", "text": "Да стои на мост край Пловдив докато бик тича стремглаво към него – на това станал свидетел актьорът Дейвид Харбър по време на снимките на „Хелбой“ у нас в началото на миналата година. Звездата от „Странни неща“ върна лентата назад до седмиците, прекарани на българска територия в шоуто на Джими Кимел. На въпроса как са протекли снимките у нас пък Харбър отговори, че е останал учуден от „съществата“, които обитават страната ни. Попаднах в ситуация, в която по време на снимки – аз съм целият в протезите и грима за Хелбой, които са червени. Чувам как хората крещят „Пази се, пази се!“ Погледнах надолу по моста и виждам кок бик, близо 2 тона, тича право към мен. Спря на няколко метра от мен и ме погледна. Кълна се, с погледа си сякаш ми казваше: „Наистина ли си си обръснал рогата, приятелю?“, намигна Харбър в интервюто си за Кимел. Припомняме, че клапата на „Хелбой“ щракна в края на 2017 г. във Великобритания, а след няколко седмици работа в Обединеното кралство екипът на заглавието се отправи към България. Така, филмът с участието на Дейвид Харбър се превърна в една от най-големите продукции, реализирани на роден терен. „Хелбой“ доведе за пореден път у нас и звездата Мила Йовович, която скача в кожата на основния антагонист – Кървавата кралица. С участие в заглавието се разписват още Иън Макшейн, Даниъл Дей Ким, Пенелопе Мичъл и др. Режисьор е Нийл Маршал, работил и по култовата сага на HBO “Игра на тронове“.", "date": "2019.04.03", "title": "Бик нападнал Дейвид Харбър в Пловдив"}
{"url": "https://www.monitor.bg:443/bg/a/view/oceleli-pri-samoletnata-katastrofa-v-severna-makedonija-njama-161472", "text": "Открити са телата на четиримата български граждани, които загинаха при самолетна катастрофа в Северна Македония. Потвърди се информацията, че няма оцелели след инцидента. Това съобщи вътрешният министър Младен Маринов след редовното заседание на Министерски съвет.  Самолетът „Чесна\", летящ от Охрид за София, се разби в западната ни съседка във вторник. Летателното средство е паднало край местността Солунска глава. Преди самолетът да изчезне от радарите пилитът е съобщил, че има силни турбуленции. \"Колегите от Северна Македония са успели да стигнат до мястото на катастрофата. В момента там на място са открити 4 тела\", обясни Младен Маринов. Телата са превозени в съдебната медицина на западната ни съседка за аутопсия. Все още няма потвърждение за самоличността им. По неофициална информация загиналите са бизнесменът Георги Бошнаков, съпругата му и двете му деца.  Десет минути преди да изчезне от радарите и радиоефира в Северна Македания пилотът на разбилата се \"Чесна\" е съобщил, че е преодолял проблемите с турбуленцията. Това става ясно от записи на разговора между пилота и наземния контрол на летището в Скопие - службата за контрол на подхода и контролната кула.  - Делта-Индия-Браво още ли сте в турбуленция? (D-EUIB - Делта,Еко, Юниформ, Индия, Браво ) - Вече не, излязохме над облаците, има разкъсване, имаме видимост, опитваме се да избегнем един много голям облак. - отговаря пилотът. Македонските служби все още извършват оглед на мястото и установяват причините за самолетната катастрофа. Младен Маринов подчерта още, че българското правителство е в постоянна връзка с македонското и са готови да съдействат при нужда. \"Вътрешният министър на Северна Македония ме увери, че имат ресурс да се справят с първите и неотложни действия\", каза Маринов.  В началото на днешното правителствено заседание пък премиерът Бойко Борисов заяви, че от снощи е в постоянна телефонна връзка с македонския си колега Зоран Заев и следи как се развива спасителната операция. В разгорора Заев изразил искренното си съчувствие за трагедията и уверил Борисов, че се прави всичко възможно за установяване причините за инцидента и транспортирането на телата в България.  България ще окаже съдействие на Северна Македония в разследването на авиокатастрофата, заяви междувременно външният министър Екатерина Захариев от Вашингтон, където е на посещение. На място в Македония има сформиран Кризисен щаб и са идентифицирани вече загиналите, обясни Захариева, цитирана от бТВ. \"Телата са намерени, моите съболезнования към семейството. Знаете, че нашият вътрешен министър и министърът на Северна Македония са в контакт, също така премиерът се чу с премиера Заев. Тепърва предстои изясняване на фактите кои са причините за този трагичен и нещастен случай. В посолството още снощи беше формиран Кризисен щаб, наш генерален консул е присъствал на разпознаването на телата, очевидно ще отнеме повече време. Така или иначе, имаме информация кои са загиналите. Нашите разследващи органи ще окажат съдействие на техните за изясняване на причините за инцидента”, заяви министър Захариева, която е във Вашингтон за срещата на външните министри от НАТО. РАЙНА ТОШЕВА От няколко години загиналият в самолетната катастрофа Георги Бошнаков въртял бизнеса си и във Враца. През 2011 година той е направил база за търговия с черни и цветни метали и разкомплектоване на коли на терен, който е купил на улица „Шипка 2” в промишлената зона на града. В последните две години фирмата му „Чистота балкани” ЕООД е предприела стъпки за разширяване на дейността на базата му за вторични суровини във Враца. Дружеството е внесло в местната община две инвестиционни намерения – за третиране на производствени утайки и за добиване на енергия от горене на отпадъци. Дадена му е зелена светлина с уговорката за спазване на екологичното законодателство.", "date": "2019.04.03", "title": "Откриха телата на българите в Северна Македония (АУДИОЗАПИС ОТ КОНТРОЛНАТА КУЛА)"}
{"url": "https://www.monitor.bg:443/bg/a/view/spored-prouchvane-helyn-miryn-e-naj-krasivo-ostarjavashtata-znamenitost-161429", "text": "Британската актриса Хелън Мирън е първенец в списъка на най-красиво остаряващите знаменитости. Това сочи проучване шведската уелнес фирма \"Форео\", която изготви класация с по-по-най сред възрастните звезди – както мъже, така и жени. 73-годишната Мирън зае челната позиция след онлайн допитване. На второ място се класира 92-годишната британска кралица Елизабет Втора, а на трето – певицата Мадона, която е на 60. В топ 10 попадат още Доли Партън (73) , Шер (72) , Джуди Денч (84) , Тина Търнър (79) , Ким Бейсинджър (65) , Шарън Стоун (61) и Сюзън Сарандън (72). Според анкетата, най-красиво остаряващите петима мъже са Ричард Гиър (69) , Лиам Нийсън (66) , Пиърс Броснан (65) ,Арнолд Шварценегер (71) и Харисън Форд (76).", "date": "2019.04.03", "title": "Според проучване: Хелън Мирън е най-красиво остаряващата знаменитост "}
{"url": "https://www.monitor.bg:443/bg/a/view/razsledvat-shema-za-podkupi-v-avtomobilna-administracija-pernik-161471", "text": "Специализираната прокуратура започна разследване в Областната дирекция на Изпълнителна агенция „Автомобилна администрация“ - Перник. Спецпрокурори и служители на териториалното звено на БОП извършват обиск, изземвания и разпити на свидетели, съобщиха от пресцентъра на прокуратурата. Досъдебното производство на Спецпрокуратурата е образувано срещу лица, за които има данни, че участват в организирана престъпна група за подкупи, съобщиха от специализираната прокуратура. Информация за специализираната операция ще бъде предоставена по-късно.", "date": "2019.04.03", "title": "Разследват схема за подкупи в „Автомобилна администрация“ - Перник"}
{"url": "https://www.monitor.bg:443/bg/a/view/velikanyt-na-klasicite-prebori-i-70-te-161448", "text": "Легендата на българската борба Александър Томов навършва днес 70 години. През славния си път изключителният спортист спечели 5 световни и 5 европейски титли в най-тежката категория на класическия стил и три сребърни медала от олимпийски игри - в Мюнхен 1972, Монреал 1976 и Москва 1980 г. Златните му медали и други отличия от престижни турнири и първенства на България и сам той не ги знае. Липсва му само олимпийско злато. В историята на борбата бате Сашо, както го наричат повечето от хората в този спорт, е останал и с изключителното си изпълнение на хватката суплес - хвърляне през гърди, с което буквално е прегазвал съперниците си. От 70 негови победи 40 завършват с туш, 19 - с дисквалификация на съперниците, 1 - с явно превъзходство и 10 - по точки. 24 от победите с туш са от хвърляне през гърди. На въпроса коя е най-ценната му и скъпа титла, Александър Томов винаги е бил категоричен – световната в София през септември 1971-а. Тя е първата в златната му колекция и след нея на практика влиза сред най-великите в този спорт. Когато става световен шампион насред София, Боян Радев, най-голямата звезда по това време в българската борба, го изнася на раменете си от тепиха. Прочутата снимка, обиколила страниците не само на българските, но и на чуждите вестници, е останала като символ на приемствеността при великаните на тепиха. Целият живот на Сашо Томов е свързан с борбата. След като прекратява състезателната си кариера, той минава през треньорската практика. По-късно влиза в ръководните структури на Българската федерация, става член на Управителния съвет. И до ден днешен не изпуска голямо състезание, макар и от трибуните като зрител. Винаги е на линия, когато награждават борци за успехи, годишнини, чествания. На клубно ниво пък винаги е бил състезател, деятел и ръководител в \"Левски\" (и разните му варианти като \"Спартак\", \"Левски Спартак\" и др.). И в момента е председател на най-успешния клуб по борба, през който минаха десетки световни и европейски шампиони. А в последните години успехите са свързани най-вече с женското направление. След Станка Златева и Тайбе Юсеин успя да спечели класацията Спортист №1 на България. Преди 10 години, когато навърши 60, бяха големите чествания на Александър Томов. Тогава бяха шумните тържества, президентът му връчи орден \"Стара планина\" I степен за особени заслуги към спорта. БНТ пък засне и излъчи 40-минутен филм - \"Бат Сандо\". Сега нещата изглеждат далеч по-скромни. Не се чува за награди, няма медиен шум. Но и великанът на класиците не е жаден за още слава. Цял живот е носил тежестта й на плещите си. И сега гледа на нея с мъдростта и спокойствието на един дълъг изминат път. А го чакат сигурно още много схватки с времето... - Аз още се чувствам млад, поне духът ми е такъв. Но това е от вътрешната ми настройка. Иначе като ме заболи нещо, се сещам за годините. Къде подаграта, царската болест, дето болката е по-силна от това да те режат, къде от кръста - все нещо ме подсеща за времето. Но с помощта на лекар или рехабилитатор се оправят нещата. Наскоро ме питаха как съм - рекох като на 2 по 35. Но един приятел ме поправи - на 30 от стоте години. Енергия имам в изобилие. Както и притеснения - за клуба, за бъдещето, в чисто човешки план. Мисля си напоследък, че е време някой да ме смени поне в клуба. Но още не се е появил човекът. Като чуят как стои въпросът с парите и бъдещето - младите бягат. - Ще има една тежка вечеря с приятели. Подготвиш ли агнето, пържолите и салата - другото е лесно. Поканил съм и министъра на спорта, но още не съм получил потвърждение. Няма да са големи празненствата. - Не бих казал. Аз вече всички награди и признания ги имам. И орден \"Стара планина\", и \"Герой на социалистическия труд\", и купи, и медали, и дипломи. Няма само да ги трупам, пък и няма къде. Няма нужда от много шум. - Естествено е, жените са тези, които постигат добри класирания. Заслугата е и на треньорите. Петър Касабов има мая от Симо Щерев, който първи ги изведе към върховете. Работят здраво и резултатите са налице. Някои недоволстват, че ги товарим повече, но в този спорт иначе не става. - Ние изоставаме. По мое време имаше конкуренция от 4-5 души в категория, голямо борене падаше. И един ако стане шампион, другите са готови за медали, за класирания в тройките. А сега и самият титуляр, макар и сам, не успява да се изяви. Важен е и жребият - като се натовариш здраво първия ден, после трудно издържаш до края. - Не, не, не се ангажирам с такива работи. Сега отбор трудно се събира, та камо ли за медали да говорим. Ще има медали, сигурно ще са повече от предишните олимпиада. Дано новото поколение се амбицира като нас едно време. Но и нашите мотиви бяха различни - за нас това беше шанс да променим живота си завинаги. Сега момчетата като завършат, гледат да си осигурят кората хляб, защото животът е несигурен... - Не, няма как да променя нищо. Каквото е трябвало, се е случило. И аз искам да се върна на 22 години, когато Боян (Радев б.а.) идваше да тренира с мен след втората си титла в Мексико. Беше много силен и много ми помагаше. И други от тези времена Иван Цолов, Венко Цинцаров, бих искал да се край мен. Всеки ми е помагал, учил ме е на нещо. Имаше приказка, че съм бил като \"заклан петел\" на тепиха - подскачах, нямах спиране. Но това са вече минали неща. Промяната е в икономиката. Промени се \"Долината на пържолите\", както я наричахме. Това не е само храната, това е възстановяване, лекарски контрол, масажист. Тези неща вече се реализират трудно, някога бяха даденост. - При него станах световен студентски шампион. Покани ме в отбора, одобри ме и не го подведох. Не беше лесно да пробиеш дори в този отбор. Беше ми преподавател и във ВИФ. Спокоен, уравновесен човек, напътствал ме е, помня го само с добро. Бог да го прости. - Пожелавам си само здраве, да се чувствам като в момента, и ако може да гледам внуци. По първото работя - старая се да свалям килограми, засега успешно. С повече движение се чувствам по-добре. Преди време минах и един курс при д-р Емилова, с ябълки и чай, та и оттам ми е останало по нещо. Но само с тях не става. Виж, повечето от моите съперници, най-вече руснаците, не прощаваха на водката. И вече си отидоха. Що се отнася до внуците - намеквам на сина и на приятелката му, но ми казват все - има време. Ще чакам. * Роден на 3 април 1949 г. в с. Склаве, община Сандански. * Завършва Техникума по металургия в Ботунец (Сф), треньорски и учителски профил в НСА и мениджмънт в НБУ. * Председател на УС на БСТ през периода 2002 - 2005 г. * Председател на клуба по борба \"Левски\". Член на УС на БФБ. * Вдовец, съпругата му д-р Иванка Томова почина през 2009 г. Има син - Александър (33 г.), юрист. * Състезател по борба класически стил в тежка категория. * Носител на 17 медала от големи първенства. Петкратен световен шампион - от София '71, Техеран '73, Катовице '74, Минск '75, Сан Диего '79. Петкратен европейски шампион - от Катовице '72, Хелзинки '73, Ленинград '76, Букурещ '79, Йонкоьопинг '84. Трикратен олимпийски вицешампион - Мюнхен '72, Монреал '76, Москва '80. Световен студентски шампион. * Носител на Златния пояс \"Никола Петров\" през 1972 г.", "date": "2019.04.03", "title": "Великанът на класиците пребори и 70-те"}
{"url": "https://www.monitor.bg:443/bg/a/view/rejs-ot-gradskija-transport-pomlja-busove-i-krystovishte-v-centyra-na-plovdiv-161465", "text": "Автобус от градския транспорт в Пловдив катастрофира пред хотел „Лайпциг” в центъра на града, помитайки два микробуса на паркинга пред хотела и светофарната уредба на близкото кръстовище. Сигналът за произшествието бил получен в полицията минути след 6 часа в сряда сутринта. На кръстовището между булевард „Руски” и ул. „Любен Каравелов” автобусът по линия 4 връхлетял на паркинга на хотела. Там блъснал паркиран микробус, който пък се врязъл в колоните на входа на хотела. По време на движението си по инерция след сблъсъка микробусът помлял и няколко бетонни саксии. Една от тях ударила друг паркиран микробус. После виновникът за мелето – рейсът от градския транспорт продължил с полета си по бул. „Руски”, където се блъснал в две светофарни уредби на кръстовището с ул. „Любен Каравелов”. Като по чудо при мелето няма пострадали хора, съобщиха от полицията. Автобусът по линия 4 на градския транспорт в Пловдив е бил без пътници. Маршрутът на рейсовете с този номер е от ж.р. „Тракия” през центъра на града към Международния панаир, откъдето свива по бул. „България” и продължава към Английската гимназия за последна спирка. „Карат като бесни, когато няма пътници”, коментираха случайни минувачи, преминаващи покрай хотел „Лайпциг”. 48-годишният шофьор на рейса е бил тестван за употреба на алкохол и наркотици, като резултатите му били отрицателни, уточниха от полицията в Пловдив. Движението в района не било затруднено.   Снимки: Забелязано в Пловдив", "date": "2019.04.03", "title": "Автобус от градския транспорт помля коли и светофар в центъра на Пловдив (СНИМКИ)"}
{"url": "https://www.monitor.bg:443/bg/a/view/google-iziskva-ot-kontragentite-si-minimalno-zaplashtane-ot-15-na-chas-161458", "text": "Google задължи фирмите, с които работи да въведат минимално заплащане за служителите си от 15 долара на час, събщи Associated рress. Освен изискването за долна граница на трудовото възнаграждение, търсачката изисква от подизпълнителите си да правят здравни осигуровки на временно наетите си сътрудници. Освен това за тях ще трябва да бъде осигурен и 12-седмичен платен отпуск за отглеждане на дете. Друго изискване е на временно наетите да се отпуска и субсидия от 5000 долара за курсове за повишаване на квалификацията. Корпорацията иска минималното заплащане да бъде въведено още от януари следващата година, а останалите социални придобивки не по-късно от първия месец на 2022 г.", "date": "2019.04.03", "title": "Google изисква от контрагентите си минимално заплащане от $15 на час"}
{"url": "https://www.monitor.bg:443/bg/a/view/postradalijat-pri-vitinja-v-tejko-systojanie-161460", "text": "В тежко състояние с опасност за живота е шофьорът, който вчера предизвика катастрофа и блокира за часове тунел \"Витиня\" на магистрала \"Хемус\". Късно снощи движението беше възстановено, информира Би Ти Ви. Пострадалият мъж е със счупени крака, ръка, ребра и контузия на белия дроб, съобщиха от болница „Света Анна”, където е настанен. Според информацията автомобилът му, който пътувал в посока София, се е блъснал челно в тир, завъртял се е и се е ударил в бус с платформа. Часове наред движението по магистралата беше затруднено и се използваше обходен маршрут. Мястото на инцидента беше разчистено час след полунощ.", "date": "2019.04.03", "title": "Пострадалият при Витиня - в тежко състояние"}
{"url": "https://www.monitor.bg:443/bg/a/view/aljir-likuva-buteflika-podade-ostavka-161462", "text": "Президентът на Алжир Бутефлика подаде оставка след седмици на масови протести, съобщи държавната информационна агенция АПС. Лидерите на демонстрациите отхвърлиха предложението на Бутефлика да остане на власт до края на мандата си - 28 април. Началникът на генералния щаб на алжирската армия генерал Ахмед Гаид Салех поиска по-рано президентът незабавно да бъде обявен за неспособен да изпълнява задълженията си по здравословни причини, съобщи частната телевизия Еннахар, цитирана от Ройтерс. Салех говори след днешната среща на висшето командване на въоръжените сили в министерството на отбраната на страната. Той посочи, че е на страната на народа и че не може да се губи повече време след продължилите няколко седмици масови улични протести с искания за оставката на президента ветеран, който е на 82 г. и в лошо здраве. \"Нужно е незабавно конституционно решение\", подчерта генералът, който е също заместник-министър на отбраната, цитиран от ТАСС. В тази връзка той призова незабавно да бъде активиран член 102 от Конституцията за признаване на неспособността на президента да изпълнява задълженията си, а също за позоваване и на членове 7 и 8, в които се казва, че \"конституционната власт принадлежи на народа\". Освен това той призна за незаконна и неконституционна декларацията на президентската администрация, че държавният глава Бутефлика доброволно ще се оттегли от поста си след изтичането на срока на пълномощията му на 28 април.", "date": "2019.04.03", "title": "Алжир ликува, Бутефлика подаде оставка"}
{"url": "https://www.monitor.bg:443/bg/a/view/sofija-e-140-g-stolica-161459", "text": "Тържествено ще бъде отбелязана днес 140-годишнината от обявяването на София за столица на България. Това съобщиха от пресцентъра на Столичната община. Решено е София да стане столица на България на 3 април 1879 г. по предложение на проф. Марин Дринов на заседание на Учредителното събрание на Княжество България, което се е състояло във Велико Търново. Честванията ще започнат с архиерейска света литургия в присъствието на българския патриарх и софийски митрополит Неофит в 9.00 ч. в храма \"Света София\". От 11.00 ч. ще има церемония по освещаване и връчване на знамената на столични училища, която ще се състои на ул. \"Оборище\" и пл. \"Свети Александър Невски\", с участието на Националната гвардейска част и Гвардейския представителен духов оркестър и в присъствието на патриарха. Празничен ретротрамвай ще се движи между 16.00 ч. и 18.00 ч. по маршрут от пл.\"Възраждане\" през бул. \"Христо Ботев\", пл. \"Македония\", ул. \"Алабин\", бул. \"Мария Луиза\", Централна гара, бул. \"Христо Ботев\" до пл. \"Възраждане\". Часовете на тръгване от пл. \"Възраждане\" са 16.00 ч., 16.40 ч., и 17.20 ч. Актьори от театър \"Сириус\" ще представят куклени етюди и игри с пътниците в трамвая. Изложбата \"Да съградиш столицата\" ще бъде открита от 17:00 ч. в Градската градина. Експозицията представя интересни и важни моменти от историята на града - на 28 табла са представени архивни материали, които маркират важни исторически събития и различни аспекти от живота на София. От 18.00 ч. ще започне концертът на Софийския духов оркестър на Ларгото, а от 20.30 ч. на площад \"Княз Александър I\" ще има празнични илюминации. В празничния ден с вход свободен ще са Регионалният исторически музей в София, Софийската градска художествена галерия, Парк-музей \"Врана\" и Зоологическата градина.", "date": "2019.04.03", "title": "София е 140 години столица"}
{"url": "https://www.monitor.bg:443/bg/a/view/dnes-reshavat-dali-da-glasuvat-paketa-mobilnost-161463", "text": "Днес ще се проведе т.нар. Председателски съвет (заседание на лидерите на различните политически групи), в рамките на който ще се реши дали пакетът \"Мобилност\" ще бъде гласуван в пленарна зала. Вчера на заседанието на транспортната комисия в ЕП по пакета \"Мобилност\", при внесени 1224 предложения за изменения, 1126 продължават за гласуване в пленарна зала, съобщи евродепутатът Петър Курумбашев снощи.", "date": "2019.04.03", "title": "Днес решават дали да гласуват пакета \"Мобилност\" в пленарна зала"}
{"url": "https://www.monitor.bg:443/bg/a/view/zukyrbyrg-obeshta-da-ne-se-mesi-v-evroizborite-161461", "text": "Корпорацията \"Фейсбук\" (Facebook) има добри постижения в предотвратяването на опити за намеса в избори в сравнение с 2016 г., но не може да гарантира, че сайтът й няма да бъде използван за въздействие над изборите за Европейски парламент през май, заяви нейният шеф Марк Зукърбърг, цитиран от Ройтерс. След критиките, че вероятно руски представители са използвали \"Фейсбук\" и други социални медии, за да повлияят на изборите, които изненадващо издигнаха на власт Доналд Тръмп в Съединените щати, Фейсбук мобилизира ресурси и служители, за да подобри сигурността на изборите за европарламент през май. Зукърбърг каза, че след 2016 г. е имало редица важни избори, протекли \"относително чисто\" и при ефикасни мерки за защита на честността им. \"Със сигурност постигнахме значителен напредък. Но не, според мен никой не може да даде гаранции в свят, в който има държави, опитващи се да влияят на избори и да каже, че сме решили проблема\", каза шефът на Фейсбук в интервю пред ирландската национална радиотелевизионна компания Ар Ти И. \"Това е постоянна надпревара във въоръжаването, в която непрекъснато изграждаме защити, но и правителствата с напреднали възможности също развиват тактиките си\", добави той. Под натиска на регулаторите на ЕС за по-ефикасни действия срещу чужда намеса в предстоящите избори за европарламент, \"Фейсбук\" миналата седмица затегна правилата за политическа реклама в Европа. Компанията освен това обяви планове за засилване на борбата с дезинформацията преди изборите и ще партнира с германската осведомителна агенция ДПА за по-стриктна проверка на фактите. \"Тук, в ЕС преди предстоящите избори ние задействаме целия спектър от стратегии и инструменти, които доказаха ефикасността си при редица важни избори досега и затова очакванията ми са добри\", каза Зукърбърг в Дъблин, където е международната централа на Фейсбук. \"Но според мен трябва да сме наясно, че някои от страните, които се опитват да се намесват, ще продължат да го правят и затова трябва да сме готови да се справим, да работим, за да успеем да се справим\", добави той.", "date": "2019.04.03", "title": "Зукърбърг обеща да не се меси в Евроизборите"}
{"url": "https://www.monitor.bg:443/bg/a/view/zadkulisieto-na-medeja-predstaveno-v-izlojba-161424", "text": "Изложба „Терен Медея“ се открива в Софийската градска художествена галерия на 17 април (сряда) в 18 ч. и ще остане там само 4 дни – до 21 април. Тя представя всички етапи от реализацията и надграждането на проекта „Медея“ – един от главните акценти в артистичната програма на Пловдив – Европейска столица на културата 2019. През 2017 г. сдружение „Легал арт център“ спечели финансиране с концепция за театрален проект „Медея“, който се развива и в социалната сфера чрез провеждането на поредица от обучения и включване на деца от различни етнически общности в спектакъла. Проектът изследва възможностите на съвременния театрален продукт Спектакълът „Медея“ ще бъде поставен от режисьорката Десислава Шпатова с участието на актьорите Снежина Петрова (Медея), Петър Дочев (Язон), Владимир Пенев (Креонт), Станка Калчева (дойката), Койна Русева (вестител), Ивайло Драгиев (педагог), Георги Гоцин (Егей) и др. Екипът ще предложи актуален прочит на поставените в творбата общочовешки теми за правото на живот, за избора, предателството, любовта и отмъщението. Инициативата събира за съвместна работа утвърдени имена от областта на театъра с деца от различни етноси в Пловдив – от ромската, турската, еврейската, арменска и българска общност. Малко повече от 2 месеца преди официалната премиера на спектакъла на 28 юни на сцената на Античния театър в Пловдив, посетителите в СГХГ ще имат възможност да надникнат зад кулисите на проекта и да се запознаят с пътя на творческия екип до финалната му реализацията. Генезисът на конфликта на Медея с неверния й съпруг Язон ще бъде разкрит чрез различни визуални материали, Изложбата представя психодраматичните работилници, водени от Александра Гочева, Георги Гочев, Снежина Петрова, художествените ателиета на Цветелина Спиридонова, фотографиите на Павел Червенков с актьорския екип на проекта, сценографските проекти на Зина Генч – асистент на проф. Катрин Брак в Akademie der Bildenden Künste в Мюнхен, и нейни възпитаници в сътрудничество със студенти по сценичен дизайн в НБУ, и резултатите от кампанията за подкрепа на образованието по театър за деца, която Снежина Петрова стартира през 2018 г. Част от изложбата е и проектът „Походът на аргонавтите от Филиповци и Факултета“. Текстовете за експозицията са изготвени съвместно с Ивет Мишелфелдър – преподавател по театрознание в Akademie der Bildenden Künste. Куратори на изложбата са Снежина Петрова и Весела Ножарова. Новият превод от старогръцки език на едноименната трагедия от Еврипид е на Георги Гочев и Петя Хайнрих. В „Медея“ ще участват над 40 актьори, музиканти и деца. Трагедията ще започне с последните слънчеви лъчи в 21.00 ч. и ще се разиграе в тъмнината на лятната нощ.  ", "date": "2019.04.03", "title": "Задкулисието на „Медея“ представено в изложба"}
{"url": "https://www.monitor.bg:443/bg/a/view/vzeha-imuniteta-na-guajdo-161464", "text": "Учредителното събрание на Венецуела отне парламентарния имунитет на опозиционния лидер Хуан Гуайдо и позволи на Върховния съд да заведе дело срещу него по обвинение, че се е самопровъзгласил за президент на страната, \"узурпирайки\" функциите на законния държавен глава Николас Мадуро. С пълно единодушие събранието прие да даде разрешение за продължаване на наказателното дело срещу Гуайдо, признат за временно и.д. президент от над 50 страни. \"Народът е категоричен и нищо няма да ни спре, те само печелят малко време, което венецуелците губят в часове без ток, без вода, с човешки жертви. Няма връщане назад\", заяви Гуайдо относно решението на институцията, която той не признава за законна. Припомняме, в края на март срещу опозиционния лидер започна разследване заради предполагаемо \"узурпиране\" на функциите на президента Мадуро, който освен това го обвинява и в подготвяне на покушение срещу себе си. Въпреки решението обаче не се очаква Гуайдо да бъде задържан, тъй като делото първо трябва да се върне към Върховния съд, който самопровъзгласилият се за президент обвини в подчиненост на Мадуро, а след това да премине през други етапи.", "date": "2019.04.03", "title": "Взеха имунитета на Гуайдо "}
{"url": "https://www.monitor.bg:443/bg/a/view/leo-i-deo-snimaha-jenite-i-decata-si-v-klip-video-161402", "text": "Дежурният тандем Лео и Део не пропуснаха да поздравят феновете с лятно парче в аванс, но този път двамата заложиха на нестандартно видео. Клипът към новата им песен „Сочните й устни“, в която с участие се разписва и Моисей, представлява анимационно филмче. Причината за тази идея – на изпълнителите просто не им се застава пред камера. „С Лео отдавна имаме идея да заснемем клип, който да е анимиран. Може би заради факта, че с годините все по-рядко искаме да заставаме пред камерата и решихме да не се появим, а направо да ни нарисуват. Део има познати, които нарисуваха целия клип“, разказа пред „Монитор“ Лео. Сюжетът проследява мъжката компания на плажа, която е пленена от сексапилна мацка. Появяват се обаче изненадващи герои – жените на Лео и Део, както и техните деца. докато Мойсей се радва на свободата си. „Идеята беше да използваме един секссимвол на България, който да покажем. Искахме да има и малко автоирония, затова вкарахме във видеото жена ми и жената на Део, както и децата. За да може хората да разберат, че това е нашето ежедневие. Без разбира се да тормозим чужди жени. Но горе-долу искахме да си проличи личния ни живот“, сподели ни още най-успешният ресторантьор сред рапърите у нас. Неговите синове също са гледали видеото на „Сочните й устни“. Докато единия „много се радва“, другият не го харесва, защото „вижда майка си като дявол“. Парчето всъщност съществува от две години. Текстът е дело на група „СкандаУ“, които го подаряват на приятелите си Део и Лео, а за бийта е отговорен руснакънт M1chellz. За благодарност, Тото и Лъчо също получават свои анимирани версии в анимационното филмче. „Винаги сме бягали от вулгарните текстове и се стремим да се изразяваме с шеговита ирония. Това се превърна в нашата запазена марка, на която не изневеряваме и в новата ни песен „Сочните й устни“, казва и Део. Интересен факт е, че видеото е готово два месеца преди премиерата, която се състоя на 1-ви април, но точно тогава на бял свят се появява втория син на вечно усмихнатия блондин. Аниматорите връщат наново кадрите и дорисуват малкия Теодор в ръцете на Мариана.  ", "date": "2019.04.03", "title": "Лео и Део снимаха жените и децата си в клип (ВИДЕО)"}
{"url": "https://www.monitor.bg:443/bg/a/view/karina-angelieva-ima-iztichane-na-mladi-ucheni-no-mnogo-ot-tjah-veche-se-zavryshtat-161436", "text": "Във вузовете и в БАН да има направления на чужд език, коментира пред \"Монитор\" зам.-министърът на образованието и науката Карина Ангелиева - За постиженията на учените ще имаме възможност да говорим след 20-и май, когато просветното министерство ще организира националните награди за най-добър български учен - „Питагор“. За първи път ще дадем възможност и общността да номинира учени за техните постижения. По този начин конкурсът няма да е институционално затворен и учените да се номинират помежду си. Миналата седмица отличихме най-активните участници в рамковата програма „Хоризонт 2020“ - най- голямата европейска програма, която финансира наука и иновации. Учредихме тази награда, за да можем да изтъкнем тези, които са осъществили контакти с най-много хора в света. Разделихме институционално категориите, защото няма как да правим сравнение между Българската академия на науката, в която има различни институти, със Софийския университет. По този начин нещата са балансирани и може да поощрим всички. Наградата е свързана и с политиката ни да работим повече за интернационализация на нашите висши учебни заведения и Българската академия на науката. Трябва да привличаме повече инвестиции и партньорства с чуждестранни консорциуми, а ние и държавата да осигурим възможности нашите учени да си съдействат със свои колеги от цял свят. По привлечени средства по рамковата програма България се нарежда на 28-и място, като след нас остават само Литва, Латвия, Хърватска и Малта. Това се дължи на много фактори. Имаме качествени изследвания, но е трудно да се съревноваваме с Франция, Германия, Холандия. В Западна Европа инвестициите на тези държави за наука са огромни, затова трудно можем да ги изместим. - Трябва да инвестираме най-вече на национално ниво, за да можем да се състезаваме с другите държави. Последните няколко години влагаме средства в структурните фондове – за създаване на центрове за компетентност, изграждането на пътна карта на научната инфраструктура. Ако не инвестираме в инфраструктура, техника, хубави сгради и достъпа до тях, общежития за чужденците, няма как да надскочим тези страни. Роля има и научната дипломация, защото ако не промотираме навън, няма как да ни познаят. Като министерство сме си поставили за цел да фокусираме научния ни капацитет в определени направления, за можем да кажем на света, че имаме добра научна база и капацитет в дадено направлението, например роботиката. Целият свят развива информационните технологии, но трябва да посочиш в кои области се отличаваш. Имаме изключително добра школа в криптографията, математическата и приложната информатика, алгоритмите, блокчейна, но нямаме достатъчно добра инфраструктура. Институтът ни по океанология също е добър, но е трудно да догоним най-добрите страни, които разполагат с по пет кораба за изследвания. Трябва да намерим баланса, за да финансираме във важните области за развитието на България. - България трябва да прецени в каква инфраструктура трябва да инвестира, тъй като не е възможно това да се случи във всички области. Благодарение на пътната карта миналата година се финансираха научните центрове и техните ремонти. Предишните проекти, за които заделихме повече средства, са държавни университетски научно- изследователски комплекси (ДУНК). Повече от 10 години имаше глад за научни съоръжения и инфраструктура, която има роля за реализацията на научните проекти в България. Постоянният комитет на картата ще се събира май месец и тогава ще решим какво да се финансира през втората година. Възнамеряваме да купим нов телескоп за Рожен, защото сегашният е остарял. Специализираната апаратура има нужда и от поддръжка, а всяка част е много скъпа. Третото перо, което изисква по-голямо финансиране, са консумативите. Решихме, че ще инвестираме там, където е запазен човешкият капацитет и има тенденция за покачване на научните постижения. Трябва инвестираме в области, към които ще има интерес от европейските ни партньори. Свързвайки се в европейската мрежа, нашите учени бъдат ангажирани с други проекти, ще създава обмен на хора, знания и инвестиции. Ще инвестираме и във важните за България, сред които са биомедицинските и приложни изследвания, океанологията, водородната енергетика. Следващото предизвикателство пред нас след инвестирането в инфраструктура са иновациите – как това може да стане близко до хората и до бизнеса. Затова искаме да инвестираме в по-напредналите области. Този период е стратегически – до края на годината новият Европалармент трябва да изработи бюджета до 2027 г. и затова трябва да мислим в какво инвестираме. Трябва да вложим средства в областите, в които вече сме, за да ги запазим, да им дадем стабилност, а след 2020-а да мислим да нови области. - Европейският институт за иновации и технологии (EIT) е компонент на Европейската програма за иновации и технологии. Той финансира свързването между висшите учебни заведения и бизнеса. Университетът създава докторантска програма, която да дава възможност на младите да реализират добри идеи. Фирмите купуват новите продукти от инкубатор, който ги свърза с университетите. Това е добър инструмент да се учиш да правиш иновации. Спрямо анализа от преди две години обаче, България и новите страни членки не са включени в нито един проект. Ние нямаме инкубатори, нямам старъп фирми. Тогава се взе решение в нашите държави да се направят регионални центрове, за да започнем да се учим на иновации и технологии. Първият такъв е на Клинтех, които започнаха да действат активно – правят инкубатори всяка година за фирми, занимават се с отпадъци, биомаси, но това не е достатъчно. Направленията на EIT са климат, за който се заделят около 35% от всички средства, храните, градовете и проблемите с него – въздух, пречистване, сблъсък на различните култури. С откриването на тази информационна точка искаме да създадем възможност за популяризирането на участието в Института, да се дават съвети. За да има успех една политика, трябва да информираме постоянно обществеността, учените. Тя ще лобира за включването на наши учени в международни проекти. - Всеки има липса на кадри. Като министерство решихме да направим програма, която да стимулира младите учени с по-високо заплащане. Това не е достатъчно, но е една подкрепа за тях. Младите обаче търсят и други места, на които да работят, искат по-добра инфраструктура. - Не. Те „изтичат“, но много от тях се връщат. Тогава обаче искат да си направят собствени лаборатории, а не да бъдат подчинени на друг и той да им казва как да правят изследванията си. Младият човек търси повече свобода в своето кариерно развитие, докато нашите институции – БАН и университетите са по-консервативни и трудно възприемат идеята да дават път на индивидуалния учен, лидера, който може да повлече със себе си и други хора. Стартирахме Национална програма „Петър Берон. Наука и иновации с Европа“, но е трудно да привлечем повече от 4-5 топ учени от света, които да искат да се върнат в България. За тях не са важни само заплатите, но и добрата инфраструктура. Получи се и друг ефект с отпускането на повече средства за млади учени. Един изследовател обучава по 7-8 докторанта, които след това вземат двойно по-голямо възнаграждение от него. В БАН опитните учени вземат по 720 лв. а ние им спускаме заповед да назначи младия учен на 1500 лв. Недостиг на млади учени има в цяла е Европа. Кадрите от Германия изтичат в Америка и Япония. Затова Германия и Франция създадоха идеята за европейските университетски мрежи, в които да се обединяваме и да привличаме голям ресурс с Китай, Америка, Индонезия. Нашите учени отиват към Германия, но от техните отиват на друго място. Освен да привличаме обратно учени, трябва и да се интернационализираме. В университетите половината програма курсове да са на английски език, в БАН трябва да има цели направления на чужд език, за да можем да привличаме учени от чужбина. Не може бизнесът само да иска задържаме кадри, трябва да привличаме такива и отвън. В медицинските университети имаме голям брой чуждестранни студенти, но това трябва да се случи и в други области. Нямаме нито един чуждестранен студент във факултета по физика. Министерството на образованието и науката финансира публични средства за наука и ние трябва да показваме на хората какво са финансирали. Порталът ще дава информация за какво са похарчени средствата за националните научни програми, пътната карта и центровете за върхови постижения. С един клик всеки гражданин ще може да провери всичко, което иска. Притежава магистърски степени по европейска интеграция и съвременна история от СУ „Свети Климент Охридски“ Зам.-министър на образованието и науката от септември 2018 г. Съветник, отговарящ за европейските политики в областта на образованието и научните изследвания към Постоянното представителство на Република България в ЕС", "date": "2019.04.03", "title": "Карина Ангелиева: Има изтичане на млади учени, но много от тях вече се завръщат"}
{"url": "https://www.monitor.bg:443/bg/a/view/norvegija-i-kitaj-strojat-naj-golemijat-tanker-za-vtechnen-priroden-gaz-161456", "text": "Китайската корабостроителница \"Худун Чжунхуа\" и норвежкото дружество за сертифициране на специализирани плавателни съдове DNV GL се споразумяха за съвместна разработка на проекта за построяването на най-големия в света танкер за превоз на втечнен природен газ (LNG), съобщава на сайта си китайската компания. Подписването на договора стана по време на 19-тата международна конференция LNG2019 в Шанхай. Засега няма точни срокове кога мега-танкерът ще бъде пуснат на вода. Планира се до края на следващата година да бъде подготвена техническата документация. Предполага се, че огромният кораб ще може да превозва по 270 хил. куб. м втечнен природен газ. \"Худун Чжунхуа\" е единствената корабостроителница в Китай строяща големи танкери за втечнен метан. От април 2008 г. фирмата е построила и пуснала на вода 21 такива кораба. В момента най-големият танкер за втечнен природен газ е катарският Mozah, пуснат на вода през 2007 г. Корабът е дълъг 345 м, ширината му е 53,8 м, а височината 34,7 м и може да превозва по 266 хил. куб. м втечнен природен газ.", "date": "2019.04.03", "title": "Норвегия и Китай строят най-големия танкер за втечнен природен газ"}
{"url": "https://www.monitor.bg:443/bg/a/view/mej-shte-iska-novo-otlagane-na-brekzit-161454", "text": "Великобритания ще поиска от Европейския съюз ново отлагане на Брекзит. Това обяви тази вечер британският премиер Тереза Мей, съобщиха световните информационни агенции.  Тя направи изявлението след 7-часово заседание на кабинета. Според нея, отлагането ще бъде \"възможно най-кратко\". Сега Лондон официално трябва да напусне Общността на 12 април. Вероятно ще бъде поискано това да се случи през май. Очаква се въпросът да бъде поставен на извънредната среща на върха на ЕС на 10 април.", "date": "2019.04.03", "title": "Мей ще иска ново отлагане на Брекзит"}
{"url": "https://www.monitor.bg:443/bg/a/view/predimno-slyncheva-srjada-161455", "text": "Ще бъде предимно слънчево. По-значителни временни увеличения на облачността ще има след обяд над западните райони от страната и на места там ще превали краткотраен дъжд. Източният вятър ще се усили и ще е поривист. Максималните температури ще са между 13 и 18 градуса. Атмосферното налягане ще се понижи, но ще остане по-високо от средното за месеца. Над планините ще бъде предимно слънчево. След обяд над масивите от Западна България ще има временни увеличения на облачността и на места ще превали дъжд, над около 2000 метра - сняг. Ще духа умерен вятър от изток-североизток, а по високите и открити части ще се ориентира от север-северозапад. Максималната температура на височина 1200 метра ще бъде около 6 градуса, на 2000 метра - около 0 градуса. Над Черноморието ще бъде слънчево, но ветровито. Ще духа умерен до силен източен вятър. Максималните температури ще са 11-14 градуса. Температурата на морската вода е 9-11 градуса. Вълнението на морето ще бъде 3-4 бала.", "date": "2019.04.03", "title": "Предимно слънчева  сряда"}
{"url": "https://www.monitor.bg:443/bg/a/view/tochkova-sistema-opredelja-dali-predprijatieto-e-socialno-161418", "text": "Точкова система ще определя дали дадено предприятие е социално, става ясно от проект на Методика за оценка на социалната добавена стойност, който е публикуван за обществено обсъждане. Минимумът е 9 точки, а за да бъде фирмата определена като такава със значителна социалнодобавена стойност трябва да мине 61т. Тези, които са събрали до 8 точки няма да бъдат включени в Регистъра на социалните предприятия. Според разпоредбата те нямат никаква соцална добавена стойност. Фирмите, които са успели да съберат от 9 до 24т. ще попадат в графа „незначителна социална добавена стойност към умерена“. В категория „умерена“ пък ще бъдат тези, които имат между 25 и 40т., а в „умерена към значителна“ между 41 и 60т. Ако предлаганото възнаграждение на наетите инвалиди или роми е по-високо от средната работна заплата в предприятието – компанията ще получи бонус 5 точки. При по-ниско заплащане пък ще имат право само на 1 точка. Важен ще е и броят на наетите хора от уязвими групи. Повече точки носи затрудняването на поне 4-ма българи, които са инвалиди, от малцинствата или живеят в риск от социално изключване. Значение при определянето на социалната добавена стойност на фирмата ще има и участието на българите от уязвими групи във вземането на част от решенията в компанията или във всички, както и продължителността на заетост. Освен това фирмите ще трябва да провеждат и допълнителни социални събития, съпътстващи основната дейност. Според методиката такива са семинарите и благотворителните и спортни форуми. Освен това оценяващите ще гледат и дали реинвестираните средства за осъществяване на социална дейност са до 7 500 лв. или повече. Под внимание ще бъдат взимани и реализираните приходи от стопанската дейност за предходната отчетна година. Сума по-висока от 500 001 лв. ще носи по 4 точки за компанията, а една точка е определена за тези, чиито приходи са до 50 000 лв. Според точковата система ще се гледа и дали финансирането е общинско, публично, собствено, чрез дарения, по европейски проекти или от чуждестранни предприятия. Крайната оценка може да бъде повишена с по една точка ако компанията притежава сертификат за качество за околна среда, социална отговорност или управление.  Според разпоредбите към Закона за предприятията на социалната и солидарна икономика социалните предприятия ще посочват дали наетите от тях работници са инвалиди, бивши престъпници, алкохолици или наркомани. Бившите затворници, които ще могат да се трудят в компаниите, трябва да са изтърпели наказанието за срок не по-кратък от 5 години, ако краят му е настъпил през последните три години от започване на работа. Условието за наемане на зависимите към психоактивни вещества пък е да са преминали успешно рехабилитационна програма през последните две години. Социалните предприятия ще имат възможност да наемат още жертви на домашно насилие, безработни над 55 години, бездомници, чужденци, които са получили убежище у нас. Бежанците ще трябва да са под българска закрила през последните 3 г.", "date": "2019.04.03", "title": "Точкова система определя дали предприятието е социално "}
{"url": "https://www.monitor.bg:443/bg/a/view/izdirvat-zaginaloto-bylgarsko-semejstvo-v-makedonija-161457", "text": "Самолет „Чесна“ с четиричленно българско семейство на борда, летящ от Охрид за София, се разби в Република Северна Македония. Всичките четирима пътници – мъж, съпругата му и двете им деца, са загинали. Македонските паспортни служби са потвърдили, че се касае за български граждани, съобщиха от посолството ни в Скопие Официално властите не се ангажират със споменаването на имената на пасажерите и се очаква достигането на мястото, но още снощи стана известна самоличността на българите, летели с малък самолет в Македония. На борда са се возили 49-годишен мъж, неговата съпруга и двете им дечица – на 14 и 18 години. Това, което се знае по бордните карти за самоличността на хората, пътували в самолета е, че в него е пътувал 49-годишен бизнесмен, който се е занимавал с чистота, сметоизвозване и разделно изхвърляне на отпадъци. На борда са били и съпругата му, която е адвокат и двете им деца. 49-годишният мъж е имал лиценз за пилотиране, вероятно издаден от българските власти. Малко по-късно стана известно, че загиналите са семейство - бизнесменът Георги Бошнаков, съпругата му Калина и двете им деца Биляна на 19 и Гергана на 14 години. От посолството ни в Скопие информират, че македонските паспортни служби са потвърдили, че става дума за български граждани. Съпругата на загиналия бизнесмен е столичен адвокат. Според македонските медии самолетът е изчезнал от радарите вчера около 17.16 ч. българско време. Контактът е изгубен западно от Солунска глава - най-високият връх на планината Якубица в Северна Македония. Върхът е с височина 2540 метра и според метеоролози времето в района се променя изключително бързо и динамично, което може да е една от причините за падането на самолета. От македонската гражданска въздухоплавателна служба съобщиха, че заради лошите метеорологични условия пилотът e поискал да кацне в Скопие, а след това е съобщил, че ще продължи към София. Преди да изчезне от радарите той е казал, че има силна турбуленция. Днес спасители ще опитат да качат планината и да стигнат до останките. В разследването на инцидента се очаква да се включи и българският експерт по самолетни катастрофи Христо Христов. При подобни инциденти се разследват подготовката и здравословното състояние на пилота, метеорологичната обстановка и техническата изправност на самолета. Самолетите от този клас нямат черни кутии. Самолетът „Чесна P210N” е лека едномоторна машина с пет места за пътници и един пилот. Двигателят е с мощност 310 конски сили. Производството на тази модификация на „Чесна“ е започнало през 1978 година, като до 1983 г. са направени общо 834 бройки. Максималната му скорост е 370 километра в час, а с едно зареждане на резервоарите може да измине около 1200 километра. В издирването на самолета са се включили два полицейски хеликоптера. Българското вътрешно министерство е предложило да изпрати хеликоптер, който да облети планината Якубица за издирване на падналия самолет „Чесна“, съобщи снощи вътрешният министър Младен Маринов, който е в постоянна връзка с македонския си колега. Засега от югозападната ни съседка отказват помощта. „Изразявам искрено съчувствие за трагедията с българското семейство, загинало с малкия самолет. Ще направим, каквото трябва, в сътрудничество с вашите служби, за да установим докрая причините за тази трагедия и за транспортирането на телата до България.” Това е казал в телефонен разговор с премиера Бойко Борисов македонския му колега Зоран Заев. Македонските екипи се опитват да стигнат до катастрофиралия български самолет, каза премиерът Борисов в началото на днешното правителствено заседание. Той добави, че е в постоянна комуникация със Заев по този въпрос. По думите на Борисов български хеликоптер е в готовност от снощи да съдейства. Въпреки че катастрофата е станала в много непристъпна местност, македонските екипи щели да стигнат до мястото. Премиерът се надява те по-бързо да стигнат до мястото на инцидента, за да може да се изяснят причините за катастрофата.", "date": "2019.04.03", "title": "Опитват се да стигнат до загиналото българско семейство в Македония, Борисов говори със Заев (ОБНОВЕНА)"}
