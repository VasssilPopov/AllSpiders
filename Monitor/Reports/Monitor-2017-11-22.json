{"url": "http://www.monitor.bg/a/view/30370-%D0%9D%D0%BE%D0%B2%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%92%D0%90%D0%A1-%D1%81-%D0%BA%D0%BB%D1%8E%D1%87-%D0%BA%D1%8A%D0%BC-%D0%B2%D1%80%D0%B0%D1%82%D0%B0%D1%82%D0%B0-%D0%BD%D0%B0-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE/", "text": " Връчиха награда за заслуги на отиващия си Георги Колев\n                    Новият шеф на Върховния административен съд Георги Чолаков получи златен ключ към вратата на доверието. Символичния дар направи отиващият си досегашен шеф на ВАС Георги Колев на тържествена церемония по предаване на щафетата.Чолаков бе избран за ръководител на институцията с впечатляващо мнозинство от два поредни състава на Висшия съдебен съвет и ще бъде четвъртият председател на ВАС в най-новата му история. Освен че оглавява върховната съдебна институция, Чолаков става и член на ВСС по право като един от тримата големи в Темида заедно с главния прокурор и председателя на Върховния касационен съд.На предаването на поста присъстваха председателят на Конституционния съд Борис Велчев, шефът на правната комисия в Народното събрание Данаил Кирилов, правосъдният министър Цецка Цачева, обвинител №1 Сотир Цацаров, шефът на ВКС Лозан Панов, главният съдебен инспектор Теодора Точкова, кметът на София Йорданка Фандъкова, както и бивши и настоящи членове на ВСС, десетки юристи и магистрати. Президентът Румен Радев изпрати поздравително писмо, което бе прочетено от неговия секретар по правните въпроси Емилия Друмева.В своята последна реч като председател на ВАС Георги Колев благодари на колегите си за доверието и свършената работа, както и на членовете на ВСС, с които е работил.„Преди 7 г., когато встъпих в тази длъжност, ситуацията беше различна – очакванията на цялото общество бяха свързани с това как ще продължи утвърждаването на административното правосъдие. Беше извървян вечеизключително труден път, но оставаше задачата то да се утвърди като водещо в страната и аз мисля, че това се случи. След 7 г. с чиста съвест мога да заявя, че сега то е на изключително високо равнище. Никой не може да твърди за себе си, че е безгрешен. В крайна сметка въпросът е желанието да бъдат постигнати изключително добри резултати. По отношение на административното правосъдие те сочат само към едно – достъп на гражданите до правосъдие, защита от всички незаконосъобразни актове на местна и централна власт“, каза още Колев. Той заяви, че вярва, че наследникът му Георги Чолаков ще успее, защото е издигнат от колегите си във ВАС, които са направили изключително добър избор.\"Преди 25 г., когато получих дипломата си за юридическо образование, не съм си и представял, че един ден ще положа клетва като председател на ВАС. Важно е да се отстоява правото, важно е да се отстоява справедливостта. Не разделям колегите на тези, които подкрепиха кандидатурата ми, и онези, които изразиха различно мнение. За мен е важно да смезаедно и да сме единни. Независимост, прозрачност, достъпност, справедливост и навременност - това са основите на правовата държава и на обективното, независимо и безпристрастно правораздаване. Аз вярвам в споделените цели, в колегите си и в съдийското самоуправление“, каза новият председател на ВАС Георги Чолаков. Той подари на предшественика си Георги Колев златната значка на ВАС.Главният прокурор Сотир Цацаров също поднесе приветствието си към новия голям в Темида. „Уважение и респект към труда на всички колеги във ВАС и административните съдилища в страната. Г-н Колев, аз мисля, че неви беше леко, но се справихте. Затова приемете от мен приятелско и колегиално: Благодаря! Г-н Чолаков, мисля, че и на вас няма да ви е леко, но и вие ще се справите. Желая ви кураж, здраве, да следвате това, което сте набелязали като свои цели, без да се вслушвате в онова, което отстрани създава обикновено един вреден шум, който се стреми да обезцени работата на съдебната система. На добър час“, каза Цацаров.Представляващият ВСС Боян Магдалинчев прочете решението на съвета, с което Колев бе награден със златен почетен знак за заслугите си към съда, след което официално му връчи отличието. Приветствие поднесе и министър Цачева. Западно и Средноевропейският митрополит Антоний и още трима духовници отслужиха тържествена литургия с водосвет. На фона на официалните приветствия единственият, който запази нелепо мълчание, бе председателят на ВКС Лозан Панов.  ВСС изслушва спецпрокурориза корупционните дела Прокурорската колегия към ВСС единодушно реши да предложи на пленума на ВСС да изслуша административните ръководители на спецпрокуратурата и апелативната спецпрокуратура за кадровото и материално обезпечаване във връзка с корупционните дела, които вече се разглеждат от спецсъда. Главният прокурор Сотир Цацаров обясни на кадровиците на Темида, че във вторник се е срещнал със спецмагистратите по тяхно искане. Били са поставени въпроси от тяхна страна по тези проблеми. Всички спецмагистрати подписали документ, в който алармират за съдействие. Той е адресиран до Цацаров и правосъдния министър Цецка Цачева.\n\n\n                    ", "date": "2017.11.22", "title": "Новият шеф на ВАС с ключ  към вратата на доверието"}
{"url": "http://www.monitor.bg/a/view/19345-%D0%A4%D1%80%D0%B8%D0%B7%D1%8C%D0%BE%D1%80%D0%BA%D0%B0%D1%82%D0%B0-%D0%BE%D1%82-%D0%93%D0%B8%D0%BD%D0%B5%D1%81-%D0%B3%D0%BE%D1%82%D0%B2%D0%B8-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%B1%D0%B0%D0%BB-%D0%B2-%D0%BF%D0%BE%D0%BC%D0%BE%D1%89-%D0%BD%D0%B0-%D0%B1%D0%BE%D0%BB%D0%B5%D0%BD-%D1%81%D0%BF%D0%BE%D1%80%D1%82%D0%B8%D1%81%D1%82/", "text": "\n                    Пазарджишката фризьорка Ваня Иванова, която бе вписана в Книгата на световните рекорди“ Гинес“, подготвя благотворителен бал по случай 1 година от проявата, донесла й международна слава.  Най-сръчната коафьорка влезе в световните постижения с направените от 330 прически за 7 часа и 41 минути, а след това Ваня вдигна още коси, за да запълни времето от 8 часа. Докато правеше прическите тя не спираше да танцува и да се усмихва, сякаш неусещаща умората от дългото време на крак, без да се храни, без почивка и почти без да пие вода. Световното постижение се състоя на 4 декември миналата година в спортната зала“ Васил Левски“ в Пазарджик, а каузата на младата жена бе подкрепена от кмета на Пазарджик Тодор Попов и екип от доброволци, които с удоволствие се включиха в начинанието на Ваня. Признанието дойде половин година по-късно, макар че още на самия 4 декември се разбра, че няма предишен рекорд в тази категория и всъщност пазарджишката фризьорка няма да подобрява, а ще постави такъв в съответната категория на Гинес. През юли т.г. Ваня получи сертификат от Гинес за сбъднатата си мечта. „ Заповядайте на  и нека заедно отпразнуваме една година от поставянето на Гинес рекорда – с тези думи се обръща тя към своите приятели и институциите, които ѝ помогнаха да постигне мечтата си. Своя рекорд тя посвети на своя брат, когото е загубила преди години.Специално за предстоящото събитие Ваня е подготвила празнична програма с много изненади и с участието на интересни гости. Средствата, събрани от събитието, ще бъдат дарени за лечението на спортиста Георги Огнянов от Панагюрище. Многократният републикански шампион по самбо и джудо Георги Огнянов през 2010 година получи много тежка травма на световно студентско първенство в Прага и се нуждае от средства за лечение и възстановяване.\n                    ", "date": "2017.11.22", "title": "Фризьорката от Гинес готви благотворителен бал в помощ на болен спортист"}
{"url": "http://www.monitor.bg/a/view/26269-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D1%83%D1%87%D0%B8%D0%BB%D0%B8%D1%89%D0%B0-%D0%B7%D0%B0-%D1%84%D0%B0%D0%BD%D1%82%D0%BE%D0%BC%D0%B8-%D0%B2-%D0%BA%D0%BB%D0%B0%D1%81/", "text": "\n                    МОН започна проверка на всички училища за източване на бюджета с мними ученици след журналистическо разследване в професионалната гимназия в град Бяла.\nВ училището в Бяла вече започна прокурорска проверка и е отстранен училищен директор след разследване на Нова телевизия за източване на държавни пари чрез ученици - фантоми. \n\n\"В случая определено става въпрос за закононарушение и за престъпление, предвид и образуваното производство от Окръжната прокуратура в Русе. Имаме финансовия аспект, но това не е най-притеснителното. Най-притеснителното е, че имаме голям брой деца, които не са ефективно включени в образователната система”, коментира министърът на образованието Красимир Вълчев пред телевизията.\n\nОказа се, че в училище в Бяла по документи учат 600 души, но класните стаи са празни. А хора, които дори не знаят на какъв изпит се явяват, влизат в училището веднъж в годината.\n\n\"Разпоредил съм проверка на всички училища, където има записани голям брой ученици в задочна и самостоятелна форма. Проблемните ни училища са определен брой. Те не са всички. Това са училищата, в които има концентрирани деца от уязвими групи и професионалните гимназии, предимно в малките населени места”, каза още министърът.\n\nСпоред него този вид нарушения могат да да бъдат пресечени с по-засилен контрол и със стимули да задържат всяко едно дете. \n\n\"Сформирали сме мобилни групи. Реагираме на всеки един сигнал, и във всеки един от тях освобождаваме директора на учебното заведение. А от новоназначения директор изискваме да търси дисциплинарна отговорност на учителите”, подчерта Вълчев. \n\nТой обаче очерта допълнителни проблеми в системата на образованието. \n\n\"Проблемът е още от детската градина. Има деца, които не са посещавали детска градина, не знаят български език, а след това в първи клас е много трудно да бъдат ефективно включени в учебния процес\", каза Красимир Вълчев.\n                    ", "date": "2017.11.22", "title": "Проверяват училища за фантоми в клас"}
{"url": "http://www.monitor.bg/a/view/84851-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D1%8F%D0%B7%D0%BE%D0%B2%D0%B8%D1%80-%D1%83-%D0%BD%D0%B0%D1%81-%D0%B5-%D0%BE%D0%BF%D0%B0%D1%81%D0%B5%D0%BD/", "text": "Прокуратурата: Няма нито един наказан заради издадените предписания\n                    Над половината язовири са в частично неизправно състояние, сочи проверка, разпоредена от прокуратурата. Това ще рече, че в страната има около 2200 водоема, които крият риск. Няма наказани за неизпълнени предписания, каза заместник-главният прокурор Ася Петрова. Вместо да бъдат глобени на нарушителите са издадени нови предписания, допълни тя. Близо 80 язовира от всичките 4390 проверени пък са в предаварийно състояние. Само в 11 случая агенцията по метрология и технически надзор е направила опит да санкционира нарушители.\nМасово не се спазват предписанията от агенцията, констатирала прокуратурата. Причината да няма наказани е лошото законодателство, а прокуратурата не е съгласна с това. Според Ася Петрова в закона за водите има записани текстове, с които от агенцията могат да налагат глоби. Само шест акта за нарушение обаче са издадени по отношение на най-опасните 200 язовира от всички 2200, които крият риск.\n„След като през март потърсихме помощ от министерството на икономиката за проверка на ДАМТН, едва сега получихме доклад от проверката“, каза Петрова. В него обаче министерството подкрепя агенцията в тезата, че не могат да бъдат налагани принудителни мерки.\nСпоред прокуратурата действията на ДАМТН били тежко укорими. Ремонти на язовир Бели Искър все още не са започнали, макар да има констатирани отдавна проблеми. Отговорността кой да ги прави се прехвърля между няколко организации. За това и прокуратурата преди няколко дни е сезирала държавата и общината да предприемат спешни мерки.\n„Започва процедура, която може да завърши с глоба за министъра на регионалното развитие и благоустройството за това, че не са предприети действия по укрепването на язовира“, обясниха от прокуратурата. Държавното обвинение смята, че КЕВР бърка в преценката си, че концесионерът не трябва да инвестира в укрепването на язовир „Бели Искър“.\nТри министерства и Столичната община ще отстраняват открити пропуски около безопасността на язовир „Бели Искър”. Това обяви премиерът Бойко Борисов преди заседанието на Министерския съвет. Той обяви, че е получил писмо от главния прокурор по въпроса.\n„Имам писмо от главния прокурор във връзка с направените проверки по язовирите в последните години и съм го резюмирал до Министерството на екологията и на икономиката, МРРБ и кмета на София - да се извършат мерките, да се изпълнят препоръките по най-бързия начин”, обясни премиерът.\n\n\n                    ", "date": "2017.11.22", "title": "Всеки втори язовир у нас е опасен"}
{"url": "http://www.monitor.bg/a/view/45473-%D0%94%D0%B5%D0%BF%D1%83%D1%82%D0%B0%D1%82-%D0%BF%D1%80%D0%B8%D0%BF%D0%B0%D0%B4%D0%BD%D0%B0-%D0%B4%D0%BE-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BE%D1%82%D0%BA%D0%B0%D1%80%D0%B0%D1%85%D0%B0-%D0%B3%D0%BE-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Депутатът от ДПС Рамадан Аталай припадна вчера до сградата на парламента и бе откарат по спешност в болница.\n\nЛинейката е закарала Аталай не в Правителствена болница, а в по-близкото лечебно заведение \"Света Екатерина\". Той е бил поет там лично от директора на болницата проф. Генчо Начев.\n\n„Положението е овладяно. Кръвното му налягане, както и сърцето работят в норма“, разказа по-късно за „Монитор“ проф. Начев. Той обаче отказа да каже дали депутатът е хоспитализиран, като се позова на факта, че това са „лични данни“, но увери, че той е добре.\n\nПо първоначална неофициална информация народният представител е бил с признаци на сърдечна недостатъчност, а при самия пристъп край служебния вход на НС хора се втурнали да му оказват помощ, като дори му направили сърдечен масаж.\n                    ", "date": "2017.11.22", "title": "Депутат припадна до парламента, откараха го в болница (ОБНОВЕНА)"}
{"url": "http://www.monitor.bg/a/view/71837-%D0%A1%D0%BE%D1%84%D0%B8%D1%8F%D0%BD%D1%86%D0%B8-%D0%B4%D0%B8%D1%88%D0%B0%D1%82-%D0%BF%D0%BE%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85/", "text": "\n                    Софиянци дишат по-чист въздух в последните години, показват данни на Министерството на околната среда и водите (МОСВ). „На годишна база, през 2014 г. само в една станция е имало по-високи от допустимите норми на фини прахови частици, докато 2016 г. почти всички са били под нормата за фини прахови частици. Това не означава, че са постигнати нормите, но очевидно се вижда, че са много по-ниски от тези през 2014 г.“, заяви екоминистърът Нено Димов. От МОСВ са насрочили извънредни замервания в 4 райони в столицата в периода между 12 – 20 ноември.  „Резултатите показват, че няма завишаване на нормите на фини прахови частици с изключение на станцията в кв. Бояна, където хората се отопляват предимно на твърдо гориво. На 17-ти в кв. Бояна е имало превишаване до 2 пъти на фините прахови частици и то в края на работния ден“, заяви Димов. Това по думите му доказвало, че основен източник на запрашаване са печките на дърва и въглища. От Столична община вече предвиждат мерки срещу замърсяването от печки с твърдо гориво. „Въвеждаме пилотен проект за закупуването на 30 печки с гориво пелети, които да бъдат предоставени на потребители от Нови Искър“, заяви председателят на екокомисията в общината Лорита Радева.  Екоминистърът Нено Димов оказа да коментира какви мерки ще предприеме Министерството на околната среда и водите по повод на язовир „Бели Искър“, за които призова по-рано през деня премиерът Бойко Борисов. „Очаквам да получа писмото, след като се запозная с него, ще съобщим и за мерките“, заяви екоминистърът.\n                    ", "date": "2017.11.22", "title": "Софиянци дишали  по-чист въздух "}
{"url": "http://www.monitor.bg/a/view/38430-%D0%97%D0%B0-10-%D0%B3%D0%BE%D0%B4%D0%B8%D0%BD%D0%B8-%D0%B2-%D0%A1%D0%BE%D1%84%D0%B8%D1%8F-%D1%81%D0%B0-%D0%B8%D0%B7%D0%B3%D1%80%D0%B0%D0%B4%D0%B5%D0%BD%D0%B8-%D0%BD%D0%B0%D0%B4-150-%D0%BA%D0%BC-%D0%BA%D0%B0%D0%BD%D0%B0%D0%BB%D0%B8%D0%B7%D0%B0%D1%86%D0%B8%D1%8F/", "text": "\n                    От 2006 до 2016 г. на територията на Столичната община са изградени и реконструирани над 150 км. канализационна мрежа. Това обобщи кметът на София Йорданка Фандъкова, която инспектира работата по изграждането на канализация в село Войнеговци, район „Нови Искър“. Отделно за десет години е направена над 380 км. водопроводна мрежа. Всичко това е струвало близо 500 млн. лв. Парите са от бюджета на столичната община и програмите ПУДООС, ОПОС и ИСПА. „Продължаваме да изграждаме канализации, като тази година работихме в „Бенковски“, „Горна баня“, „Витоша“, обясни Фаднъкова и допълни, че вече има и одобрен проект за „Кръстова вада“ и трябва да започне и изграждане и в район „Триадица“. Зам.-кметът Ирина Савина съобщи, че догодина също ще продължат поетапно да работят в „Модерно предградие“ и „Симеоново“. Тя заяви, че в момента общината подготвя регионалното прединвестиционно проучване, което ще даде възможност за кандидатстване по новата оперативна програма.\n\nДо този момент в село Войнеговци са инвестирани близо 5 млн.лв., като 1,5 млн. лв. са вложени за локална пречиствателна станция, 740 хил.лв. за реконструкция на водопровод и 2,6 млн. лв. за изграждане битов и дъждовен канал.\n\n \n                    ", "date": "2017.11.22", "title": "За 10 години в София са изградени над 150 км. канализация"}
{"url": "http://www.monitor.bg/a/view/54237-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%A7%D0%B5%D1%80%D0%B2%D0%B5%D0%BD%D0%B8%D1%8F%D1%82-%D1%80%D0%BE%D0%B4-%D0%91%D0%BE%D0%B9%D0%BA%D0%B8%D0%BA%D0%B5%D0%B2%D0%B8%D0%94%D1%8F%D0%B4%D0%BE-%D0%9D%D0%B5%D0%B4%D1%8F%D0%BB%D0%BA%D0%BE-%D0%B2-%D1%89%D0%B0%D0%B1%D0%B0-%D0%BD%D0%B0-%D0%93%D0%A0%D0%A3-%D0%B2-%D0%91%D0%B5%D1%80%D0%BB%D0%B8%D0%BD-ii-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                     Провалилият се правосъден министър Христо Иванов и виден грантов барон произхожда от тъмночервения род Бойкикеви. За него важи системата за протекции, наречена „принцип на поколение две и три“. Това са деца и внуци на хора, тясно свързани с познанства от годините на съпротивата, от съвместната работа в ДС и по партийна линия. Те се опитваха да създадат новия елит и да го капсулират. Отрочетата бяха изпращани да учат и специализират в чужбина, за да може при демокрацията да им бъдат поверени ключовите лостове във властта.Иванов беше инсталиран на 7 януари 2017 г. за партиен шеф на поредното ГМО – „Да, България“, създадено от Драгалевския лаборант и акуширано под вещото ръководство на енергийния олигарх Иво Прокопиев. Задкулисното зачатие изскочи от стенограмите на „АРГО-гейт за две полуконспиративни срещи.В първата от тях, състояла се през знойното лято на 2016 г., Иванов отказва да е кандидат за президент на кръга „Агнешки главички“, понеже жена му е бременна. Той обаче изрича сакралната фраза, че “ако има Черен лебед, това е жена му на Лозан”, визирайки председателя на ВКС съдия Лозан Панов. За всичко това ще ви разкажем по-късно. Сега обаче да видим кой е дядото на този борец срещу статуквото и виден протестър от света на великите духове.Недялко Иванов Бойкикев е ортодоксален комунист. Роден е на 27 февруари 1894 г. Баща му Иван Златанов Бойкикев умира рано. Майката Мария Бойкикева (на която е кръстена майката на Христо Иванов) остава вдовица с 4-има синове. Недялко е кръстен на митрополит Натанаил Охридски, който е техен роднина. От петте братя само Недялко има наследници.Недялко Бойкикев завършва Втора мъжка гимназия и рано се свързва с комунистическата партия в България. В периода 1923-1925 г. пише много срещу управлението в България. Участва в пропагандни акции, които са част от активните мероприятия на съветското разузнаване в България и Европа. Най-мащабното от тях е изложбата за “белия терор” в България, в която освен Бойкикев участват Александър Жендов и Матвей Вълев. Тя е открита в Берлин и след това обикаля много градове в Германия и други европейски държави. Тази изложба с фотоматериали, диаграми, графици и рисунки изиграва много сериозна роля в съветската стратегия за дискредитацията на легитимното българско управление в очите на западното обществено мнение.Бойкикев емигрира в Германия в началото на 20-те години на миналия век. Дейността му детайлно е описана от неговия съратник Борис Томов Марков.Бойкикев се установя в Берлин, става студент и председател на комунистическото студентско дружество „Нарстуд“ (Народно студентство). Организацията разгръща широка дейност – започва да издава списание „Нарстуд“, на което Недялко Бойкикев е редактор. Той е в основата на създаването на дружества „Нарстуд“ във всички европейски страни, където учат български студенти – Германия, Австрия, Чехословакия, Франция. Тази разгърната мрежа от силно идеологически мотивирани комунисти веднага е прехваната от съветското военно и външнополитическо разузнаване. Част от участниците в групите „Нарстуд“ започват директно да изпълняват информационни задачи на тези служби, други разработват и реализират активни мероприятия, включително и срещу легитимното управление в България. На публични събрания, в местната преса и чрез свои симпатизанти комунистите от групите на Недялко Бойкикев изнасят купища от неверни „факти“, нарочно селектирани снимки, част от тях напълно манипулирани, за да демонстрират издевателствата на „фашисткото“ правителство в България. Сред тях са Велко Македонски, Сава Гановски, Иван Стефанов, Стефан Димитров, Йордан Чернев и др.На едно такова събрание в Шарлотенбургската опера на „Бисмаркщрасе“ в Берлин те са арестувани и заведени в полицейското управление на немската столица, пише Марков в спомените си, който от 1922 г. също следва там и е член на партийната група. През този период квартирата на Недялко Бойкикев се използва за преспиване и укриване на нелегално преминаващи емигранти от България или Югославия за Съветския съюз и обратно. Недялко Бойкикев ръководи и част от куриерите по нелегалните партийни канали за България. През 1926 г. изпраща Борис Марков да занесе в София през Виена пари и материали за нелегалните групи в България, маскирани в два куфара с книги по инженерство и архитектура. По поръчение на партийната група той събира помощи сред студентите, но основната част от финансирането на бягащите от България комунисти идва от съветското търговско представителство в Берлин.Именно там Недялко Бойкикев е работел като преводач, като едновременно с това е и член на Германската комунистическа партия. Младата болшевишка държава е много щедра в този период, защото както и днес повечето комунисти, които са идвали от България и Югославия, са имали желание и план да се устроят в Европа и САЩ. Московските разузнавачи под прикритие на дипломатически служители са ги вербували чрез директно плащане на значителни суми и са ги насочвали към емиграция в Съветския съюз. Такъв е случаят и на самия Бойкикев и неговата съпруга Светлана, която учи медицина в Берлин.Недялко и Светлана са се готвели да заминат за САЩ. Негов колега в съветското търговско представителство, който е съветски дипломат и разузнавач, ги разубеждава и ги насочва да се прехвърлят от Берлин в Москва, твърди Марков в спомените си.Двамата пристигат в съветската столица през 1929 г. На първо време живеят в квартирата на съветския разузнавач и колега на Н. Бойкикев от съветското търговско представителство в Берлин. Недялко Бойкикев умира в лагер в Колима през 1938 г., където е изпратен по време на големия терор в Съветския съюз и сталинските чистки.Бабата на Христо Иванов проф. д-р на медицинските науки Светлана Александрова Бойкикева (1903-1976), подобно на съпруга си Недялко, е политемигрант в Берлин. Там тя продължава образованието си. Също е активен член на „Нарстуд”. През 1930 г., след като семейството се установява в Москва, д-р Бойкикева става редовен аспирант по акушерство и гинекология. По-късно взема и втора специалност физиотерапия и не се разделя с нея до края на дните си. По времето на Втората световна война е мобилизирана и е военен лекар физиотерапевт в Червената армия. Член е на ВКП(б). Награждавана с множество български и чужди ордени и медали, включително и със званието „заслужил деятел на науката“.След завръщането й в София Светлана Бойкикева става военен лекар в Общовойсковата болница в София и поставя основите на военната физиотерапия и рехабилитация. Девоенизира се и е хабилитирана за доцент и професор по физиотерапия и курортология към ВМИ-Пловдив. Става член на БКП и впоследствие работи в Правителствена болница.\n\n\n                    ", "date": "2017.11.22", "title": "Българската олигархия: Червеният род Бойкикеви-Дядо Недялко в щаба на ГРУ в Берлин (II глава на книгата \"Капиталистите на ДС\")"}
{"url": "http://www.monitor.bg/a/view/61156-%D0%93%D0%B0%D0%B7%D0%BF%D1%80%D0%BE%D0%BC-%D0%BF%D1%80%D0%BE%D0%B4%D0%B0%D0%B2%D0%B0%D0%BB-%D1%81%D0%B8%D0%BD%D1%8C%D0%BE%D1%82%D0%BE-%D0%B3%D0%BE%D1%80%D0%B8%D0%B2%D0%BE-%D1%81%D1%80%D0%B5%D0%B4%D0%BD%D0%BE-%D0%BF%D0%BE-190-%D0%B7%D0%B0-1000-%D0%BA%D1%83%D0%B1-%D0%BC/", "text": "\n                    Средната цена на изнасяния газ от „Газпром“ за Европа през първите девет месеца на година е била 190 долара за 1000 куб. метра. Тя ще остане същата и в края на годината. Това съобщи в интервю за сп. \"Газпром\" заместник-председателят на управителния съвет на руския газов холдинг Александър Медведев, цитиран от ТАСС.\n\nПо-рано той не изключи, че към края на 2017-а средната цената на газа за Европа може да нарасне до 200 долара за 1000 куб. метра, припомня руската държавна агенция.\n                    ", "date": "2017.11.22", "title": "„Газпром“ продавал синьото гориво средно по $190 за 1000 куб. м"}
{"url": "http://www.monitor.bg/a/view/77965-%D0%94%D0%B2%D0%B5-%D0%B4%D0%B5%D1%86%D0%B0-%D1%81%D0%B0-%D0%B8%D0%B7%D0%B3%D0%BE%D1%80%D0%B5%D0%BB%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2%D1%8A%D0%B2-%D1%84%D1%83%D1%80%D0%B3%D0%BE%D0%BD/", "text": "Задържаха родителите им в полицията\n                    Две деца загинаха при пожар във фургон в село Шума, община Годеч, във вторник вечерта. Пламъците са тръгнали от печка на твърдо гориво, а през това време родителите на децата са били навън.Сигнал за горящия фургон в местността Странето в годечкото село е подаден малко след 20,30 часа на спешния телефон 112. На мястото са пристигнали екипи на полицията, пожарната и Спешна помощ. След намесата на пожарникарите са намерени телата на момченце на 1 година и 6 месеца и момиченце на 2 години и 3 месеца.Първоначално се смяташе, че причина за пожара е газова бутилка, но такава във фургона не е открита.Родителите на децата, които по време на пожара са били извън фургона, бяха задържани вчера за срок от 24 часа. От Агенция „Социално подпомагане“ обясниха пред „Монитор“, че преди инцидента не са получавали сигнал, че загиналите деца са в риск.Родителите са говедари и сабили при животните по време на инцидентауточни кметът на селото пред bTV. По думите й бащата опитал да спаси децата и имал изгаряния.Семейството, което пристигнало във фермата преди два месеца, е от Ямбол. „Самите собственици на фермата са се обадили на 112, а дечицата са били на работниците им. Пожарните екипи са се отзовали много бързо, на място е имало хора – собствениците, родителите, жители, комшии – всички са се притекли, просто не е имало как да се помогне“, добави кметицата.Според Йорданка Андреева пожарът е забелязан от собственичката на фермата в момента, в който родителите на децата са й предавали млякото от животните. Фургонът се е намирал в непосредствена близост до тях, но пожарът се е разразил много бързо. Кметицата също отхвърли версията за взрив на газова бутилка, като обясни, че семейството се е отоплявало на твърдо гориво.Следствените действия продължават под наблюдението на Софийска окръжна прокуратура.\n                    ", "date": "2017.11.22", "title": "Две деца изгоряха при пожар във фургон"}
{"url": "http://www.monitor.bg/a/view/15982-85-%D0%BC%D0%BB%D0%BD-%D0%BB%D0%B2-%D1%81%D0%BC%D0%B5-%D0%B7%D0%B0%D0%B4%D0%B5%D0%BB%D0%B8%D0%BB%D0%B8-%D0%B7%D0%B0-%D0%A5%D0%B5%D0%BC%D1%83%D1%81-%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-2018%D0%B0/", "text": "Надявам се до края на декември да има договор с изпълнителя на тол системата\n                    - Изграждането на автомагистрала “Хемус“ е приоритет на правителството. За нея са заложени допълнително 85 млн. лв. в централния бюджет за 2018 г. Действаме стъпка по стъпка - на 19 юли беше подписан договор за проектиране и изграждане на 9,3 км отсечка от Ябланица до п.в. „Боаза“. До края на годината отчуждителните процедури за този участък трябва да приключат и от 2018 г. да започне строителството. В момента се проектират и трите отсечки от 50-километровото трасе до разклона Плевен - Ловеч. Общата инвестиция в този участък е 500 млн. лв. Ако тръжните процедури минат без обжалване, още следващата година може да започне изграждането му. Така заедно с отсечката от Белокопитово до с. Буховци през 2018 г. 75 км от магистралата ще бъдат в строеж. В края на октомври същата година възлагаме и техническото проектиране на АМ „Хемус“ до Велико Търново, за да може през 2019 г. да възложим строителството и на тези три отсечки и в периода 2021 - 2022 г. те да бъдат завършени. Поели сме ангажимент 2025 г. автомагистрала „Хемус“ да бъде изцяло изградена и работим последователно, с хъс в тази посока. Пътищата сами по себе си не правят бизнес, но създават условия за инвестиции и развитие.- Могат да бъдат обновени, ако се осигури нужното финансиране от около 220 млн. лв. Това включва пътната част, тунели и големи съоръжения. Участъците, завършени преди 1990 г., са с дължина 44,5 км.- През 2017 г. завършихме ремонтите на тръбите на тунелите „Витиня“ и „Ечемишка“ на АМ „Хемус“ в посока Варна. В понеделник пуснахме движението и в тръбата за София на „Витиня“. В момента се подготвя тръжната документация за възлагане на обществена поръчка за изработване на технически проекти за ремонт на тунелите „Топли дол“ и „Правешки ханове“, които съвпадат с трансевропейската пътна мрежа (TEN-T) на територията на България. През 2018 г. се планира довършване на рехабилитацията и на други големи съоръжения, които не са ремонтирани от 30 г. Сред тях са платното в посока София на виадукта при км 33+600 - преди тунел „Витиня“ в посока София, стоманеният виадукт (при км 35+760), два виадукта - при с. Потоп и при с. Разлив, виадукт „Коренишки дол“ (при км 36+450) и др.- АПИ все още работи по подготовката на иска. Въвеждането на тол системата е една от най-важните ни задачите от първия ден на нашето управление. Приех това като лична кауза, защото съм убеден, че е от полза за обществото. Този модел за таксуване е по-справедлив, а и ще осигури необходимите средства за инвестиции в инфраструктура. Смятам, че въпреки съпротивата, успяхме да постигнем голям напредък. Вече имаме избран изпълнител и ако процедурата не беше обжалвана, щяхме да имаме и подписан договор. Но процесът по въвеждане на тол системата вече е необратим. В името на обществения интерес, поемайки немалък риск, направихме и следващата стъпка - АПИ поиска и получи от КЗК разрешение за предварително изпълнение и ако процедурата не бъде отново забавена от жалби, няма да чакаме нито ден. Надявам се до края на годината да имаме подписан договор с изпълнителя. Предварителният анализ показва, че всяко забавяне носи на бюджета по 1,5 млн. лв. загуби на ден. Това са средства, които можехме да вложим в пътна безопасност, в строежа на нови пътища и рехабилитация на съществуващите- Подпишем ли договора сега, от 2018 г. реално ще започне работата по проектиране и изграждане и за да може проектът да се реализира за 7 месеца. След това системата ще започне да се внедрява и да събира средства за републиканската мрежа. С други думи толът ще заработи в края на 2018 г.-началото на 2019 г. Извън обхвата на договора с изпълнителя има още няколко неща, които трябва да бъдат извършени на чисто експертно ниво и това на първо място е изготвянето на проекти на промени в 104 нормативни акта. Втората задача е свързана с начина на контрол на самия процес на внедряване на системата. Важно е също да се създаде финансов модел за тарифиране и обхват на републиканските пътища.Системата е разковничето, с която ще можем да вложим достатъчно ресурси в пътната мрежа и ще я поддържаме. В момента АПИ генерира 320 млн. лв. годишно от винетни стикери за всички видове МПС. С тол системата се очакват над 1 млрд. лв. приходи на година, което е три пъти повече, отколкото сега.- Санирането наистина е сред най-коментираните теми, но проблемът е, че тя стана обект на политически престрелки. Наред с истините за ползите от тази програма се изричат много неистини, та дори откровени лъжи, което цели да забие клин в обществото, да създаде съмнения, да се омаловажи постигнатото. А то не е никак малко. От началото на тази година досега са обновени 624 сгради, в които живеят 84 250 души. От началото на програмата през 2015 г. за ремонт са одобрени 2022 сгради и са санирани 864 със 113 770 живеещи в тях.По-важното е, че изразходваните досега средства не са „похарчени“, а са инвестирани в адекватни ремонти, които създават по-добри условия на живот и пестят енергия. Над 65% от анкетираните собственици на санирани жилища са удовлетворени от програмата, а едва 2,7% отговарят, че не са доволни. Данните показват, че домакинствата са спестили в семейните си бюджети средно между 40% и 60% спрямо предходния отоплителен сезон. С други думи остават повече пари в джоба на хората, които те могат да харчат за всичко останало, а не само за ток и парно.- Размерът на погасените от МРРБ към ББР задължения към 31 октомври е 411 777 125,53 лв. До края на ноември предстои още едно плащане към ББР от 71 637 878,82 лв. С тези близо 500 млн. лв. държавата се превръща във важен фактор на инвестиционния процес. Чуха се спекулации, че санирането спира. Напротив, продължава и догодина ще бъдем свидетели на истински бум. Защото ще бъдат санирани най-малко 1000 сгради със сключени в периода 2015 - 2016 г. договори с ББР.- От началото на програмата в МРРБ са постъпили 58 сигнала от граждани за некачествено изпълнени строително-монтажни работи. Всяка жалба се разглежда и в зависимост от проблемите, описани в нея, се изпраща към съответната община или се прави проверка на място от експерти на министерството. В по-голямата си част жалбите и сигналите са за сгради в процес на изпълнение, като при въвеждането им в експлоатация несъответствията са отстранени.През активния строителен сезон тази година служители на ДНСК провериха на извадков принцип 70 строителни площадки. На шест от тях бяха установени отклонения при извършване на строителните и монтажните работи. За строежите от трета категория в Кюстендил, Луковит, Перник и София от ДНСК са образувани административно-наказателни производства срещу виновните лица - участници в строителния процес. За допуснатите нарушения на строежа от четвърта категория в Русе е отправена покана за съставяне на акт по Закона за административните нарушения и наказания (ЗАНН) и е указано на строителния надзор да бъдат отстранени допуснатите нарушения.Това са фактите, но и по този въпрос има много спекулации. Там, където имаше проблеми, те са отстранени за сметка на строителите, а не на програмата. Ние сме заложили силни защитни механизми и не случайно гаранцията за добро изпълнение е толкова висока. Затова призивът ми е да се работи в тясно сътрудничество и координация с общините, които трябва да осъществяват надзор. В министерството също вече е създадено специално звено, което трябва да следи процеса.- Няма подобен натиск от Европа. Програмата с някои леки подобрения трябва да има бъдеще, защото дава реален ефект за хората. Търси се вариант как да продължи тя. Както знаете, в момента е преустановено подписването на нови договори, за да се установи до каква степен наличният ресурс ще бъде изчерпан. Това време ще се използва, за да се реши как да се продължи напред.- Ще обжалваме. Считаме, че не сме собственици. Нямаме правно основание за това. Актът за собственост на държавата не дава, а удостоверява вещни права. Последните се придобиват по давност, чрез покупка продажба или заменки, както беше на времето. Държавата е собственик в лицето на областния управител на Област София. Не бива да забравяме още, че съоръжението е в активите на концесионера „Софийска вода“. За разлика от Столична община, МРРБ не е страна по този договор.Стената на язовира при настоящите условия е абсолютно безопасна за експлоатация. Поддържаме по-ниски и безопасни нива на водата, достатъчни за покриване на потреблението. Става дума за други неща. От двете предложени решения за ремонта на стената едното е на приблизителна стойност от 38 млн. лв., а другото - за 20 милиона. Правим срещи между институциите за да се постигне единомислие по въпроса. Магистър по регионално развитие и управлениеСертифициран експерт по привличане на чуждестранни инвестицииДо 2009 г. - експерт по разработване и управление на европейски проекти2009 - 2011 г. - областен управител на Ловеч2011 - 2013 г. - зам.-министър в МРРБ с ресор „Регионално развитие“2013 - 2014 г. - народен представител в 42-рото и 43-тото народно събрание от 11 МИР-Ловеч2014 - 2017 г. - зам.-министър в МРРБНа последните избори става народен представител в 44-тото народно събрание от 11 МИР-ЛовечЗаема поста министър на регионалното развитие и благоустройството от 4 май 2017 г.\n\n\n                    ", "date": "2017.11.22", "title": "85 млн. лв. сме заделили за „Хемус“ в бюджета за 2018-а"}
{"url": "http://www.monitor.bg/a/view/82540-%D0%9F%D1%83%D1%82%D0%B8%D0%BD-%D0%B8-%D0%A2%D1%80%D1%8A%D0%BC%D0%BF-%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%BF%D0%BE-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%BE/", "text": "\n                    Американският президент Доналд Тръмп и руският му колега Владимир Путин проведоха телефонен разговор, при който обсъдиха ситуацията в Сирия, Иран, Северна Корея и Украйна, съобщи Кремъл.\n \n\"Путин подчерта готовността си да допринася активно за дългосрочната политическа сигурност в страната, цитирайки Резолюция 2254 на Съвета за сигурност на ООН, в съответствие с договореностите, постигнати в Астана и съвместната декларация, приета от президентите на Русия и САЩ на 11 ноември по време на срещата на върха на форума за Азиатско-тихоокеанско икономическо сътрудничество във Виетнам\", предаде пресцентърът.\n \nДържавния глава посочи необходимостта от запазване на суверенитета, независимостта и териториалната цялост на Сирия, за да се постигне политическо споразумение за принципите, които трябва да бъдат разработени в хода на вътрешните преговори. Путин информира Тръмп за основните резултати от срещата, проведена на 20 ноември с президента Башар Асад.\n \nВ допълнение, внимание беше отделено на предстоящите разговори на 22 ноември в Сочи с участието на президентите на Русия, Иран и Турция, в които е предвидено да се приемат стъпки за по-нататъшно нормализиране на ситуацията в азиатската страна. \n\n\n                    ", "date": "2017.11.22", "title": "Путин и Тръмп говориха по телефона час за всичко "}
{"url": "http://www.monitor.bg/a/view/42080-%D0%A2%D1%80%D1%8A%D0%BF%D0%BA%D0%B0%D1%82%D0%B0-%D0%B4%D0%B0-%D0%BC%D0%BE%D0%B6%D0%B5%D1%88-%D0%A1%D0%B0%D0%BC/", "text": "Албумът на Смит събира щетите от моминско парти, църковна изповед и разбитото сърце в едно\n                    \"Бих се обидил повече на прозвището „дебелак“, а не на „гей“. От доста години водя битка с килограмите и за разлика от сексуалността ми това е нещо, което мога да променя.“ С това откровение започва разговорът на Сам Смит с журналиста от радио Extra 1 Зейн Лоу. Смит се е сдобил с нова къща в Лондон, която споделя с една от сестрите си, котка и най-добрия си приятел. Докато прави кафе на госта си признава, че е сключил негласен облог с мениджъра си и от два месеца е абсолютен трезвеник. Тъгата при него е особено състояние на духа. Вдъхновява текстове, които те хващат за гърлото, и създава лечебни мелодии за разбити сърца. Алкохолът обаче го хвърля в крайности, които в комбинация със статуса му на необвръзан водят до апатия, плашеща интровертност и чиста проба мрънкане в студиото. Поводът за разговора с Лоу, естествено, е новият албум The Thrill of It All (“Анимато Мюзик/Universal Music Group). Кръстен е така заради тръпката, която Сам изпитва през последните си три години като знаменитост – периодът, в който разочарованието от секс забежка за една нощ (Stay With Me) му донесе четири награди „Грами“, отвори му вратата към музикалната съкровищинца на Джеймс Бонд и украси тоалетката му с „Оскар“.Сам е по-здраво стъпил на земята и открит от всякога.Записвал е по трасето между Нешвил, Лондон, Ел Ей и Сидни сред облаци от цигарен дим и алкохолни изпарения. След като последния мъж в живота му си стяга куфара той е толкова съкрушен, че пропуска три седмици творчески сесии в студиото и се скрива от света. Тогава семейството му прилага същата тактика като в момента, в който едва 10 годишен той им се разкрива като гей и рискува да наруши дрес кода на католическото училище в родното им село с чифт токчета и лек грим – подкрепят го безрезервно и го връщат с емоционален шут към пеенето.Лично аз съм им благодарна, защото така е завършен The Thrill of It All. Един изключително личен, истински, меланхоличен и в същото време ... по женски забавен албум. В най-добрия смисъл и в най-красивите, жизнени традиции на джаз госпъла (справка - Baby, You Make Me Crazy). Ако в периода на Stay With Me приемах Сам Смит за поп дъвка с добре поддържани вежди, а след дебюта му In The Lonely Hourто с този проект го прегръщам като вокално бижу. В The Thrill of It All липсват танцувални чарт брейкъри като Money On My Mind, няма го и софистицирания поп-фънк в Restart. Но има десет трака, които  те хвърлят едновременно в разгара на моминско парти, църковна изповед и на масата за спийд дейтинг с бивши и бъдещи партньори. Точно като Адел Сам е от рядката порода артисти, които пробиват в миниарния с популизъм, планини от златисти гащи и цирков драматизъм шоубизнес с голата си откровеност. Предпочитат да се разминават с масивна брас секция на сцената, отколкото с тигри и слонове. Вместо с бельото си жонглират с травмите си. Споделят белезите си и до края на концерта те превръщат в свой приятел, а не в преял с пуканки клакьор. В този смисъл The Thrill of It All е изключително фин, красив и откровен проект, който е еднакво подходящ както за медитация на свещи и чаша вино, така и за саундтрак за събуждане – защото и гласът на Сам, точно като утрото, е по-мъдър от вечерта.  „Тъжно е, но е истина. Скъпи, ние обричаме шанса си. Толкова добри ли сме в сбогуването?“. Да напишеш толкова красив епос за отхвърлянето на любовта като защитен рефлекс е висш пилотаж. Сам го направи . Дебютният сингъл от The Thrill of It All е стриймван средно  2,9 млн. пъти на ден в Spotify и оглави класациите на iTunes в 57 държави.Сам отива да празнува Нова година в Австралия. Отново е зарязан, но е заобиколен от сестрите си и най-добрия си приятел. Изкарват безметежно денонощие, в което той спазва обещанието си да не заговори за бившия нито веднъж. Терапевтичното преживяване въхновява това гъделичкащо петите парче, на което, сигурни сме, и Ейми Уайнхаус би завидяла.„Вярно е, че за първия си сватбен танц бих избрал парче на Fifth Harmony, те издигат в култ жената в мен. Но женският глас, който ми е въздействал на толкова първично емоционално ниво, принадлежи на Йеба.“, казва Сам за единствения си избор на дуетен партньор в албума. Рядко красива песен, с гръбнак от инди китари за повече космос в усещането.Вдъхновена от посещението на Сам в няколко училища в Ирак, песента го събира с вездесъщия Тимбаленд като продуцент. В Pray пулсира цялата госпъл предистория на Смит – момчето, което дебютира пред публика на църковна служба и остава завинаги влюбено в комбинацията от хор и акапела. Препоръка – не гледайте Carpool Karaoke със Сам като гост. Жестокият чешит и водещ Джеймс Кордън вкарва такива беквокали в припева, че при всяко следващо прослушване със сигурност ще избухвате в истеричен смях при спомена за този пародиен  пърформанс.Естествено, посветена е на Онзи, който го зарязва и в резултат Сам е бил на ръба да се откаже от музиката. Извън личната драма в историята тази песен има разкошен текст.   \n\n\n                    ", "date": "2017.11.22", "title": "Тръпката да можеш  Сам"}
{"url": "http://www.monitor.bg/a/view/26862-%D0%94%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-20-%D0%BC%D0%BB%D0%BD-%D0%BF%D0%BE%D0%B2%D0%B5%D1%87%D0%B5-%D0%B2-%D0%B1%D1%8E%D0%B4%D0%B6%D0%B5%D1%82%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5/", "text": "\n                    20 млн. лв. повече в бюджета за здравеопазване е догодворил здравният министър Кирил Ананиев на среща с председателя на здравната комиися в парламента д-р Даниела Дариткова и депутати от парламентарната група „Обединени патриоти“, съобщихай от Министерството на здравеопазването.\n\nСъс 7 млн. лв. повече да са средствата за първичната извънболнична помощ за 2018 г., със 7 млн. лв. да е увеличението за специализираната извънболнична помощ, с 3 млн. лв. да е по-голям бюджетът за медикодиагностичните дейности и с 10 млн. лв. повече да са средствата за стоматологична дейност.\n\nИзложих какви са нашите мотиви. Нямаме противоречия с групата на Патриотичния фронт, посочи след срещата в Народното събрание министър Кирил Ананиев. Той уточни, че средствата ще дойдат от резерва, като в никакъв случай в момента не трябва да се намаляват парите за други дейности като болничната помощ или лекарстватеа.\n\nЗдравният министър Ананиев коментира, че междуведомствената работна група, която се занимава с ТЕЛК е към края на своята работа и до дни ще излезе с предложение, което ще бъде представено на ръководството на Министерството на здравеопазването.\n                    ", "date": "2017.11.22", "title": " Договориха 20 млн. повече в бюджета за здраве"}
{"url": "http://www.monitor.bg/a/view/7262-%D0%92%D0%B0%D0%B4%D1%8F%D1%82-%D1%85%D0%B0%D0%BB%D1%84-%D0%BE%D1%82-%D0%B8%D0%B3%D1%80%D0%B0-%D0%B7%D0%B0-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B8%D0%BD%D0%B0-%D0%BC%D1%83/", "text": "Шефът на „Уигън” закарал Райън Колклъф до болницата\n                    Невероятни мигове изживя крилото на „Уигън” Райън Колклъф по време на мача на тима му срещу „Донкастър” (3:0), в който той вкара два от головете за успеха в първенството на английската Лига 1. След като даде приноса си за победата в рамките на 55 минути, той за пълно недоумение на феновете е бил изваден от терена и тичешком е потънал в тунела на стадиона, съобщава в. Mirror.Оказа се че причината за това екстремно решение на треньорското ръководство е напълно оправдано. Защото от стадиона Копклъф беше закаран директно в родилното, за да присъства на раждането на сина си. В болницата лично президентът на \"Уигън\" Дейвид Шарп направи първата снимка на Колклъф с новороденото и сподели милия кадър във всички социални мрежи в интернет. На фотото играчът още не е успял да свали фланелката, с която до преди малко е бил на терена и се виждат и следите от трева по бутонките му.„Поздравления за Райън Колклъф, който вкара два гола за победата ни тази вечер преди да бъде сменен и да стигне навреме в болницата за да прегърне новородения си син”, написа началникът под кадъра.Един от юзърите на мрежата и запален фен на „Уигън” отговори: „Изпаднахме в недоумение, когато го видяхме да излиза през тунела. Оказва се, че историята е много сериозна и любопитна…”Помощник треньорът на „Уигън” Лиъм Ричардсън сподели след мача: \"На полувремето получихме съобщението, че жена му ражда второто им дете. Веднага след като вкара втория си гол, той бе сменен, защото главата му вече бе на друго място. Уважихме желанието му.\"Това е втори син в семейството на 22-годишния Райън и половинката му Стефани.След тази победа на DW Stadium „Уигън” е на второ място в таблицата, само на една точка зад лидера „Шрюзбъри”. Третото попадение в мача беше дело на Майкъл Джейъбс, пет минути преди края на първата част. Лед това Копклъф се разписа набързо два пъти в рамките на десет минути. \n\n\n                    ", "date": "2017.11.22", "title": "Вадят халф от игра за раждането на сина му"}
{"url": "http://www.monitor.bg/a/view/37545-%D0%94%D0%B5%D0%BC%D0%B1%D0%B5%D0%BB%D0%B5-%D1%81%D0%B5-%D0%BD%D0%B0%D0%BD%D0%B5%D1%81%D0%B5-%D0%B2-%D0%BA%D1%8A%D1%89%D0%B0-%D1%81-%D0%BA%D0%B8%D0%BD%D0%BE/", "text": "\n                    Френският национал Усман Дембеле премина от „Борусия” (Дортмунд) в „Барселона” през отминалото лято срещу рекордните за каталунците 105 милиона евро. Сега, няколко месеца след трансфера, той си намери нов и то доста луксозен подслон.В продължение на три месеца 20-годишният футболист живя в апартамент на хотел. Според каталунския вестник „Спорт” обаче Дембеле се мести в къща, която е близо до „Камп Ноу” и може да бъде описана като истински палат.Дембеле ще плаща наем от 15 000 евро на месец за триетажна къща и 456 квадратни метра жилищна площ, басейн, паркинг за четири коли, асансьор и дори кино.Сега французинът трябва само да убеди и със спортни качества, че си струва платените за него 105 милиона евро. В момента французинът се възстановява от бедрена травма, след като изигра едва три мача за каталунците. Засега не е ясно кога точно халфът ще се завърне в игра, но надеждите са това да се случи за Ел Класико срещу „Реал” (Мадрид) на 23 декември.\n\n\n                    ", "date": "2017.11.22", "title": "Дембеле се нанесе в къща с кино"}
{"url": "http://www.monitor.bg/a/view/34535-%D0%A0%D0%BE%D0%BC%D0%B5%D0%BB%D1%83-%D0%9B%D1%83%D0%BA%D0%B0%D0%BA%D1%83-%D0%BF%D0%BB%D0%B0%D1%82%D0%B8-450-%D0%B3%D0%BB%D0%BE%D0%B1%D0%B0-%D0%B2-%D0%A1%D0%90%D0%A9/", "text": "\n                    Нападателят на „Манчестър Юнайтед” и белгийския национален отбор Ромелу Лукаку прие да плати глоба в размер на 450 щатски долара за инцидент през лятото, когато полицията го принуди да намали шума в къщата, в която беше отседнал. Това се случи на 2 юли около 20 часа в Бевърли Хилс, Лос Анджелис, когато той все още беше футболист на \"Евертън\" и агентите му довършваха сделката с \"червените дяволи\".След като Лукаку прие да заплати глобата, местните власти намалиха финансовите си претенции, прекратиха делото и той не е заплашен от реална присъда. 24-годишният белгиец не се яви на изслушването във вторник, но не е и задължен да го прави при превода на 450-те долара, който трябва да се случи най-късно на 18 декември.Делото срещу Лукаку беше образувано заради \"прекомерно вдигане на шум\" след пет сигнала и предупреждения към него. От полицията уточняват, че той не е бил арестуван и е получил призовката на място.\n\n\n                    ", "date": "2017.11.22", "title": "Ромелу Лукаку плати $450 глоба в САЩ"}
{"url": "http://www.monitor.bg/a/view/33043-%D0%A2%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%A1%D0%B5%D0%B2%D0%B8%D0%BB%D1%8F-%D1%81-%D1%80%D0%B0%D0%BA-%D0%B8%D0%B3%D1%80%D0%B0%D1%87%D0%B8%D1%82%D0%B5-%D0%BC%D1%83-%D0%BF%D0%BE%D1%81%D0%B2%D0%B5%D1%82%D0%B8%D1%85%D0%B0-%D0%BE%D0%B1%D1%80%D0%B0%D1%82%D0%B0-%D0%BD%D0%B0%D0%B4-%D0%9B%D0%B8%D0%B2%D1%8A%D1%80%D0%BF%D1%83%D0%BB/", "text": "Попето: Издънихме се, цареше гробовна тишина в съблекалнята\n                    Изключително емоционална вечер в Шампионската лига имаха феновете на „Севиля“. Тимът им падаше с 0:3 на полувремето от „Ливърпул“, но през второто полувреме направи геройски обрат и успя да изравни за 3:3 в даденото от съдията продължение. След изравнителното попадение всички играчи се затичаха към треньора си Едуардо Берисо, а зловещата причина за жеста бе разкрита от испанските медии веднага след мача.Спецът е съобщил на тима в съблекалнята, че е болен от рак на простатата. Новината бе потвърдена от клуба, като бяха отказани детайли около бъдещето на Берисо. „Темата е много деликатна, искаме да се направят всички изследвания, за да се коментира“, сподели президентът на „Севиля“ Хосе Кастро. „Играхме за нашия треньор. На полувремето си казахме, че сме длъжни да му покажем на терена колко държим на него и се радвам, че успяхме. Берицо е най-важният за нас човек, ние сме с него“, коментира след мача халфът на „Севиля“ Евер Банега.Самият Берисо отказа коментар по заболяването си, като бе лаконичен: „Футболът е като в живота – учи ни, че не трябва никога да се предаваме пред трудностите“, коментира спецът.В другия мач от групата „Спартак“ (М) на Ивелин Попов допусна за втори път изравняване от „Марибор“ в заключителните минути. Попадението смълча трибуните, тъй като на практика означава, че руският тим трябва да победи като гост „Ливърпул“ в последния мач, за да се класира за 1/8-финалите. „В съблекалнята цареше гробовна тишина. Всички приемаме много тежко резултата. Разочаровани сме, защото дадохме всичко от себе си“, коментира Попето след мача. Нападателят започна като титуляр за „Спартак“ и остана на терена до 63-тата минута.\n\n\n                    ", "date": "2017.11.22", "title": "Треньорът на „Севиля“ с рак, играчите му посветиха обрата над „Ливърпул“"}
{"url": "http://www.monitor.bg/a/view/43524-%D0%A2%D0%B0%D0%B9%D1%81%D1%8A%D0%BD%D0%B0-%D0%BE%D1%82-%D0%9A%D1%83%D0%BA%D0%BE%D1%80%D0%B5%D0%B2%D0%BE-%D0%B8%D0%B7%D0%B4%D0%B5%D0%B9%D1%81%D1%82%D0%B2%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D0%B2%D1%85%D0%BE%D0%B4/", "text": " Всички наши отпаднаха от световното за девойки в Индия\n                    Българската федерация по бокс обяви безплатен вход за финалния кръг на Националната боксова лига за мъже, който ще се проведе на 24 ноември в ямболската зала „Диана“. Това е своеобразен жест към местната публика, тъй като оттам са тръгнали и тримата братя Асенови – Даниел, Боян и Катин, като Тайсъна от Кукорево стана в последствие 4 пъти европейски шампион.След третия кръг на надпреварата ще бъдат излъчени и първите шампион в отделните категории. Трима национали – Тинко Банабаков (52 кг), Даниел Асенов (56) и Петър Белберов (+91), имат всички шансове да вдигнат купите. И тримата имат по две победи от кръговете в Пазарджик (през май) и София (през октомври) и излизат срещу съперници без успех до момента. Крайните победители във всяка от категориите ще получат премии по 1000 лв. Тази година няма да бъде излъчван отборен шампион, макар състезателите да бяха разделени по 8 в тимовете „Ханове“ (воден от Палми Ранчев), „Лъвове“ (Жоел-Солер Арате), „Багатури“ (Валентин Поптолев) и „Вълци“ (Александър Александров). Следващото издание на Лигата обаче ще има и отборен победител. Мисли се също за участието на младежи и на жени в надпреварите, а също и за превръщането й в Балканска лига.„В този формат няма губещи. Има допълнително финансиране за състезатели и треньори, клубовете вземат по 70 т. за една победа на свой състезател, колкото от едно републиканско, без да правят разходите за цяла седмица престой. Интересът на хората по места е голям, тъй като виждат в една вечер всички най-добри наши боксьори“, коментира президентът на БФБокс Красимир Инински.В същото време в Индия и последните две наши представителки отпаднаха от световното първенство по бокс за девойки. В среща от втория кръг на кат. до 48 кг Еми-Мари Тодорова не успя да се справи с коравата индийка Ниту и загуби с 1:4 съдийски гласа – 28:29, 27:30, 27:30, 29:28, 27:30. Това е второ поредно поражение за трикратната ни европейска шампионка от Ниту след това във финала на международния турнир „Балкан“ преди месец в София.Загуба във втория кръг при 60-килограмовите претърпя и Аслъхан Мехмедова. Тя отстъпи също с 1:4 гласа пред корейката Аеджи Им, като само съдията от Англия предпочете българката – 27:30, 28:29, 28:29, 29:28, 27:30.По-рано, в първия кръг участието си на световното приключиха Горяна Стоева (51 кг) и Мелис Йонузова (69).\n\n\n                    ", "date": "2017.11.22", "title": "Тайсъна от Кукорево издейства безплатен вход"}
{"url": "http://www.monitor.bg/a/view/10539-%D0%9A%D1%80%D0%B0%D0%BB%D0%B5%D0%B2-%D0%91%D0%BE%D1%80%D0%B1%D0%B0%D1%82%D0%B0-%D1%81-%D0%B4%D0%BE%D0%BF%D0%B8%D0%BD%D0%B3%D0%B0-%D0%B5-%D1%87%D0%B0%D1%81%D1%82-%D0%BE%D1%82-%D1%82%D0%B0%D0%B7%D0%B8-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0/", "text": "\n                    Министърът на младежта и спорта Красен Кралев върза борбата с допинга с тази с корупцията в спорта. Това стана по време на изказването му в политическия дебат в сектор \"Спорт\" в рамките на Съвета на ЕС в Брюксел.Той бе излъчен като член на УС на Световната антидопингова агенция (WADA), представляващ позицията на Европейския съюз. На заседанието присъства и президентът на МОК Томас Бах.Според Кралев при употребата на допинг в масовия спорт в повечето случаи става въпрос за подрастващи, които се стремят да подобрят външния си вид, често увреждайки непоправимо организма си.\"Затова е много важно да бъдат регулирани в максимална степен статутът на фитнес центровете, цензът на инструкторите, които работят в тях и хранителните добавки за трупане на мускулна маса, обясни спортният министър. - Задължително е да следваме правилата на честната игра и спортните битки да се решават на терена, а не зад кулисите\", подчерта той.По време на дебата бяха обсъдени основни предизвикателства пред спорта през 21-ви век и сътрудничеството между ЕС, правителствата и спортното движение. Красен Кралев обясни, че с напредването на технологиите, заседналият начин на живот и загубата на интерес към спорта стават все по-сериозен проблем, особено що се отнася до децата и подрастващите.\n\n\n                    ", "date": "2017.11.22", "title": "Кралев: Борбата с допинга е част от тази с корупцията"}
{"url": "http://www.monitor.bg/a/view/66571-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BF%D1%83%D1%81%D0%BD%D0%B0-%D0%92%D0%B5%D0%B7%D0%B5%D0%BD%D0%BA%D0%BE%D0%B2-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F/", "text": "\n                    Баскетболният „Барселона“ е разрешил на Александър Везенков да играе за националния тим на България в предстоящите световни квалификации с Финландия и Исландия. Новината изненадващо съобщи гръцкият сайт Superbasket.gr.Според информацията, Везенков категорично е обявил пред ръководството на испанския гранд желанието си да се присъедини към националния отбор и е получил разрешението след сутрешната тренировка днес.Наставникът на „Барса“ Сито Алонсо е държал до последно да има на разположение българина заради опасенията на възможни контузии преди важните мачове на тима от Евролигата. Припомняме, че треньорът не разчита на Везенков в последните 3 седмици, като дори го оставяше извън групата за двубоите на каталунците.Националите посрещат Финландия в петък от 19 часа в „Арена Ботевград“ в първия мач от втория етап на квалификациите за световното в Китай през 2019 г. 3 дни по-късно гостуват на Исландия, а третият тим в групата е Чехия.\n\n\n                    ", "date": "2017.11.22", "title": "„Барселона“ пусна Везенков в националния"}
{"url": "http://www.monitor.bg/a/view/83141-%D0%9B%D0%B5%D0%B2%D1%81%D0%BA%D0%B8-%D0%BA%D0%B0%D1%82%D0%BE-%D0%91%D0%B0%D1%80%D1%81%D0%B0-%D0%BE%D0%B1%D1%8F%D0%B2%D0%B8-%D0%BF%D0%B0%D1%80%D1%82%D0%BD%D1%8C%D0%BE%D1%80%D1%81%D1%82%D0%B2%D0%BE-%D1%81-viber/", "text": "Трима треньори от школата заминаха на стаж в „Каляри“\n                    „Левски“ става първият футболен клуб в България с информационен канал в мобилната платформа Viber. Това се похвали изпълнителният директор на „сините“ Красимир Иванов, подписвайки договора за сътрудничество. Иновативното партньорство е по идея на феновете, които скоро ще могат да се радват на множество приятни изненади.\"На прага сме да започнем партньорство с Viber, като ще има много събития и дейности, коментира Иванов. - Радостно е, че инициативата идва от феновете, а и ние решихме като клуб да се включим активно. Създаваме информационен канал. Това ще бъде нещо, което досега не е правено от български клуб. Реално ще може да се комуникира директно с всички привърженици. Стартираме с конкурс за изработка на стикери - от днес до 8 декември всеки дизайнер може да се включи със свое предложение. Каналът стартира началото на пролетния полусезон\", допълни директорът в „Левски“. Феновете също изразиха задоволство, като похвалиха новата инициатива. „С това партньорство „Левски“ се нарежда до „Барселона“, който стартира тази година във Viber. Има няколко клуба още, които също правят това. Ще има много инициативи, ще има предметни награди, но това ще бъде на по-късен етап\", сподели Александър Чакъров от Тръст \"Синя България\".В същото време „Левски“ изпрати трима свои треньори от ДЮШ в академията на „Каляри“, където специалистите да се запознаят с методиката на работа в италианския тим. Посещението е част от задълбочаващото се партньорство между двата клуба, съобщава официалният сайт на \"сините\". Йордан Петков (треньор на набор 2001), Красимир Петров (треньор на набор 2003) и Кирил Рашев (треньор на набор 2006) ще бъдат на визита в Каляри до 27 ноември. Предвидено е и наблюдение на тренировъчния процес на мъжкия отбор преди домакинския им мач в събота срещу „Интер“. \n\n\n                    ", "date": "2017.11.22", "title": "„Левски“ като „Барса“, обяви партньорство с Viber"}
{"url": "http://www.monitor.bg/a/view/13469-%D0%92%D0%B5%D1%80%D0%B5%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0-%D0%BC%D0%B0%D1%87%D0%B0-%D0%BD%D0%B0-%D0%93%D0%B5%D1%80%D0%B5%D0%BD%D0%B0/", "text": "\n                    „Верея“ няма да бойкотира предстоящото гостуване на „Левски“ и ще пътува до София за мача. Това увери треньорът на старозагорския клуб Илиан Илиев по повод информациите, че играчите спират с тренировките и няма да излязат на „Герена“. Причината е финансовата криза в клуба. Играчите имат да получават по няколко заплати и премии, а в началото на седмицата Илиан Илиев даде ултиматум на ръководството. Спецът бе категоричен, че ако до петък не бъдат платени парите на футболистите, ще направи скандални разкрития за случващото се във „Верея“. В плановете на треньора обаче не влиза бойкот на мача с „Левски“, а дори напротив – старозагорци се готвят за победа на „Герена“. „Надявам се да има раздвижване - коментира Илиан Илиев. - Постоянно се водят разговори, темата е дискутирана множество пъти. Играчите са мъже и се държат достойно. Не ни е минавало и през ума, че може да не се явим за мача с „Левски“. Все още няма плащане, но се надявам до мача в София да има. Аз вярвам на отбора и ако покажем това, на което сме способни, със сигурност може да спечелим мача“, допълни спецът.Напук на финансовата криза „Верея“ се представя силно от началото на сезона в Първа лига. Тимът е в първата шестица на класирането, като от 16 мача има 8 победи. \n\n\n                    ", "date": "2017.11.22", "title": "„Верея“ няма да бойкотира мача на „Герена“"}
{"url": "http://www.monitor.bg/a/view/18324-%D0%92%D0%BE%D1%82-%D0%BD%D0%B0-%D0%B4%D0%BE%D0%B2%D0%B5%D1%80%D0%B8%D0%B5-%D0%B7%D0%B0-%D1%82%D1%80%D0%B5%D0%BD%D1%8C%D0%BE%D1%80%D0%B0-%D0%BD%D0%B0-%D0%95%D1%82%D1%8A%D1%80/", "text": "\n                    Треньорът на „Етър“ Станислав Генчев няма да бъде уволняван. Това увериха шефовете на великотърновския клуб, гласувайки вот на доверие за спеца. В града се заговори, че Генчев е пред раздяла с „Етър“ заради неубедителните изяви напоследък. Шефовете обаче пуснаха декларация на официалния сайт, с която подкрепиха треньора. „Във връзка с последните резултати на отбора и зачестилите спекулации по медиите за смяна на треньора, ръководството на „Етър“ заявява, че застава категорично зад Станислав Генчев. Разговори в тази посока с други треньори не са водени“, увериха от „Етър“.В последните си 10 мача „виолетовите“ имат само една победа – с 2:0 срещу аутсайдера „Витоша“ (Бистрица). В класирането „Етър“ е на 11-а позиция с 15 точки, като е далече от влизане в първата шестица и по всичко изглежда, че целта пред клуба ще бъда да запази мястото си в елитната група. \n\n\n                    ", "date": "2017.11.22", "title": "Вот на доверие за треньора на „Етър“"}
{"url": "http://www.monitor.bg/a/view/6161-%D0%93%D1%80%D0%B0%D1%84%D0%B0-%D0%BA%D0%B0%D1%86%D0%B0-%D0%BD%D0%B0-%D0%A2%D0%B5%D1%80%D0%BC%D0%B8%D0%BD%D0%B0%D0%BB-1/", "text": "\n                    Излишно е да разказваме как звучи Графа с бенд на живо. Концертът му в „Арена Армеец“ през април бе исторически за съвременната бг музика и живеца от него ще се прехвърли на сцената на „Терминал 1“ на 2-ри декември. Какво е особеното в този клуб? Ами, той поощрява с еднакъв замах както мейнстрийм артистите (от „Гумени глави“ до Ирина Флорин и Руши), така и тези от „ъндърграунда“, внос и родно производство. Та в случая с Влади говорим за наистина бутиково събитие. Атмосферата на мястото показва рок живеца зад формулите на поп хитове като \"Невидим“ и Drama Queen, а енергията на изпълнителя планини повдига. Забравете пиано баровете, тук Графа показва съвсем различно, сурово (в най-добрия смисъл) лице, след което всяко клише за момчето с баладите би звучало като куц пернишки виц.\n\nПредните три концерта на Влади там бяха напълно разпродадени и както тогава, така и сега, той ще избухне в компанията на Борислав Бояджиев – DJ Borche (барабани), Мирослав Иванов (китара), Васето Крумов (китара), Александър Обретенов (бас), Краси Тодоров (пиано) и Венци Трифонов (саксофон и арменски дудук). На 2-ри декември ще чуем за пръв път на живо и „Надежда“, актуалният сингъл на Графа, който е част от кампанията на Български лекарски съюз срещу насилието над медици. Билети за лайва все още има в eventim.bg. \n                    ", "date": "2017.11.22", "title": "Графа каца на „Терминал 1“"}
{"url": "http://www.monitor.bg/a/view/55001-jeremy-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0%D1%82-%D1%82%D1%83%D1%80%D0%BD%D0%B5%D1%82%D0%BE-%D1%81%D0%B8-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "\n                    Една от най-добрите съвременни бг банди – Jeremy?, ще завърши европейското си турне утре вечер в The 100 Club в Лондон. На практика това е най-старият клуб за жива музика във Великобритания и на сцената му през годините са се качвали легенди като Metallica, The Rolling Stones, Луис Армстронг, Би Би Кинг и сър Пол Макартни. В The 100 Club първите си стъпки по трънливия път на славата правят Sex Pistols и Тhe Clash. От мениджмънта на бандата издават, че този гиг ще бъде специален не само заради автентичната атмосфера и почти разпродадения капацитет, но и заради очакваното присъствие на музикални продуценти, които имат интерес за работа с Jeremy?.\n\nЕрсин Мустафов и компания стартираха обиколката си от Берлин в началото на ноември, а днес ще свирят за пръв път в столицата на Шотландия Глазгоу. Междувременно момчетата заснеха видеото към You're the Voice, класиката на Джон Фарнъм, от който получиха специално разрешение за издаване на кавър. \n                    ", "date": "2017.11.22", "title": "Jeremy? приключват турнето си в Лондон"}
{"url": "http://www.monitor.bg/a/view/14896-%D0%A0%D1%83%D1%82-%D0%9A%D0%BE%D0%BB%D0%B5%D0%B2%D0%B0-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D1%82%D1%83%D1%80%D0%BD%D0%B5/", "text": "\n                    Певицата Рут Колева стяга куфарите за национално клубно турне. Обиколката на изпълнителката на Oceans стартира на 24 ноември във Велико Търново, а ден по-късно тя ще застане под светлината на прожекторите в Севлиево. На 1 и 2 декември червенокосата красавица ще вдигне градуса на настроението съответно в Пловдив и във Варна. Турнето на Колева ще продължи в Бургас на 16 декември и ще финишира в Русе на 23 декември. По време на концрертите меломаните ще се запознаят с песните от новия албум на Рут - Confidence. Truth, чиято премиера бе на спектакъла й в зала „България“. \n\n\n                    ", "date": "2017.11.22", "title": "Рут Колева тръгва на турне"}
{"url": "http://www.monitor.bg/a/view/11684-%D0%A4%D0%B8%D0%BA%D0%B8-%D1%81%D0%B5-%D1%81%D1%80%D0%B5%D1%89%D0%BD%D0%B0-%D0%9F%D0%BE-%D0%BC%D1%8A%D0%B6%D0%BA%D0%B8-%D1%81-%D1%82%D1%83%D1%80%D1%81%D0%BA%D0%B0-%D0%B7%D0%B2%D0%B5%D0%B7%D0%B4%D0%B0/", "text": "\n                    Попфолк певецът Фики Стораро запя в дует с турската звезда Хактан Джаневи. Баладата носи името „По мъжки“. Мелодията е дело на Даниел Ганев, а текстът е написън в съавторство между Вариета Ангелова и съпругата на Хактан – Илкнур Джаневи. „Да запиша дует с Хактан е поредната сбъдната мечта в кариерата ми. Аз съм пример, че когато един млад човек мечтае смело, работи много и подхожда към всичко с позитивизъм и добрина, съдбата му отвръща със същото“, споделя Стораро-старши. Изпълнителят на „Пате“ е почитател на творчеството на колегата си от южната ни съседка от години и неведнъж посещава негови концерти в Инстанбул. Впоследствие двамата стават приятели и Хактан е специален гост на сватбата на звездата на „Пайнер“. Ден след като Фики и Гюлджан се разходиха до олтара, певците снимат клипа към парчето.\n\n\n                    ", "date": "2017.11.22", "title": "Фики се срещна „По мъжки“ с турска звезда"}
{"url": "http://www.monitor.bg/a/view/48316-%D0%9D%D0%B0%D1%80%D0%BE%D0%B4%D0%BD%D0%B0-%D0%BF%D0%B5%D0%B2%D0%B8%D1%86%D0%B0-%D0%B2%D0%B0%D0%B5-%D1%82%D1%8F%D0%BB%D0%BE-%D1%81-%D1%82%D0%B0%D0%B1%D0%B0%D1%82%D0%B0/", "text": "\n                    Народната певица Дафина Димитрова поддържа фигурата си с табата. Фитнес методът представлява високо интензивна интервална тренировка, която скоростно топи мазнините. С новото си хоби изпълнителката на „Защо си ме, майко, родила“ е свалила 4 кг за месец и половина. Освен на редовните тренировки, Димитрова отдава по-стройното си тяло на специален хранителен режим. „Тренировките за изключително зареждащи и ходя на тях с огромно удоволствие. Много съм доволна“, сподели пред Фен Фолк тв тя. Междувременно Дафина се радва на успеха на последния си видеоклип към емблематичния сватбарски шлагер „Пий, куме, пий“. \n\n\n                    ", "date": "2017.11.22", "title": "Народна певица вае тяло с табата"}
{"url": "http://www.monitor.bg/a/view/45099-%D0%A1%D1%82%D0%B5%D1%84%D0%B0%D0%BD-%D0%9A%D0%BE%D0%BC%D0%B0%D0%BD%D0%B4%D0%B0%D1%80%D0%B5%D0%B2-%D1%81%D1%82%D1%80%D0%B5%D0%BB%D1%8F-%D0%BD%D0%B0-%D0%9F%D0%BE%D1%81%D0%BE%D0%BA%D0%B8-%D1%81-%D1%82%D1%80%D0%B8%D0%BB%D0%BE%D0%B3%D0%B8%D1%8F/", "text": "\n                    Режисьорът Стефан Командарев прегърна идеята да превърне фестивалния отличник „Посоки“ в трилогия. „Вече работим по следващия филм с работно заглавие „Патрулки“. Сценарият проследява три двойки патрулиращи полицаи за една нощ в София. Проектът вече е част от селекцията на два престижни европейски форума за копродукции и има голям интерес към него“, разказа Командарев. След като „Посоки“ се класира за престижни кинофоруми като този в Кан и омая зрителите, предстои излъчване на лентана на на фестивала в Талин. Продукцията завладя френските киносалони със заглавие „Такси София“ на 43 екрана и обра овациите на местинте медии. У нас филмът, в който с участие се разписват Асен Блатечки, Васил Василев - Зуека, Юлиан Вергов и други, ще излезе в кината на 26 януари.\n\n\n                    ", "date": "2017.11.22", "title": "Стефан Командарев стреля на „Посоки“ с трилогия"}
{"url": "http://www.monitor.bg/a/view/35233-%D0%9A%D0%B0%D0%BB%D0%BA%D0%B0%D0%BD%D0%B4%D0%B6%D0%B8%D0%B5%D0%B2%D0%B0-%D0%BF%D1%80%D0%B0%D1%89%D0%B0-%D0%9C%D0%B8%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D1%85%D0%B8%D1%80%D1%83%D1%80%D0%B3/", "text": "\n                    Бившият организатор на „Мис България“ Евгения Калканджиева изпрати актуалната носителка на короната Тамара Георгиева на пластичен хирург за носа. „Ако не се погрижи за този дефект аз просто не бих я допуснала до конкурса. Смятам, че носът й е малко по-голям, отколкото трябва. Цял живот този нос ще я преследва\", обясни пред Нова тв шефката на „Визаж“. Тя призна, че не е виждала Тамара Георгиева на живо, но по време на състезанието за красота младата женане ебила добре гримирана и е била натруфена. Торнадото от хейтърски коментари, което Тамара отнесе заради външния си вид, Калканджиева обяснява с ниския критерий за селекция и отлива на истински красавици от кастингите заради противоречивия имидж на този тип събития. „Всеки прави някакъв конкурс в България. Това е сериозен проблем и вече те са станали пошли в обществото. Момичетата не се явяват. Ако се направи един хубав национален кастинг, тогава ще има по-богат избор от момичета и ще бъде направен на съвсем друго ниво“, убедена е Калканджиева. Тя посъветва Тамара Георгиева да се възползва от създалия се шум и да го обърне в своя полза като стартира определен тип благотворителна кампания. \n\n\n                    ", "date": "2017.11.22", "title": "Калканджиева праща Мис България на хирург"}
{"url": "http://www.monitor.bg/a/view/84744-%D0%98-%D0%B4%D0%B8%D1%81%D0%BA%D0%B2%D0%B0%D0%BB%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B0-%D0%BC%D0%B8%D1%81%D0%BA%D0%B0-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%A2%D0%B0%D0%BC%D0%B0%D1%80%D0%B0/", "text": "\n                    Детронираната служебно преди година „Мис Хасково“ Илина Цветкова наруши обета за мълчание по темата конкурси за красота, която сама си беше наложила. Короната на Цветкова беше отнета през 2016-а, след като връчи награда на победителка в конкурс, който беше определен за вулгарен, а момичета бяха упрекнати в непристойно поведение. „Това е Мис България. Година след като ми отнеха правото на участие в конкурса не коментирах. Но тази година едно наистина достойно момиче представи града ни. Отличаваше се от всички момичета, с присъствие, чар и ум най вече. Половината от момичета за първи път явно се качваха на токчета, бяха като млади козлета . Но истината е такава. Ако имаш добър спонсор, който да плати ще бъдеш избрана. Това е тази агенция която всичко й е легално, дори парите под масата са напълно легални. Габи, ти си нашата победителка и цялата община те подкрепя. А тази девойка която са избрали само може да срами държавата ни“, написа Цветкова във Фейсбук.\n\nВъпреки еуфорията от победата на Григор Димитров в Лондон стотици в Хасково се възмутиха от новата победителка и заявиха, че според тях хасковлийката Габриела е истинската победителка и най-достойна за „Мис България“.\n\n \n                    ", "date": "2017.11.22", "title": "И дисквалифицирана миска скочи срещу Тамара"}
{"url": "http://www.monitor.bg/a/view/5932-%D0%93%D1%83%D0%B8%D0%BD%D0%B5%D1%82-%D0%9F%D0%BE%D0%BB%D1%82%D1%80%D0%BE%D1%83-%D1%81%D0%B5-%D1%81%D0%B3%D0%BE%D0%B4%D0%B8/", "text": "\n                    Носителката на „Оскар“ Гуинет Полтроу е на път да се върне в клуба на бракуваните след развода си с Крис Мартин. Актрисата се е сгодила за приятеля си Брад Фалчук, издават хора от обкръжението им пред US Weekly. Оказва се, че Полтроу и продуцентът на хитови сериали като „Зловеща семейна история“ обсъждали идеята за сватба от година, но не искали да прибързват с церемонията заради горчивия опит с разпада на предишните си семейства.\n\nФронтменът на Coldplay и Полтроу финализираха развода си миналата година. Бракът им бе сочен за един от най-стабилните в шоубизнеса и продължи 11 години, като двойката има и две деца Епъл (13 г) и Моузес (11 г). Звездата от „Влюбеният Шекспир” се запозна с Брад Фалчук на снимачната площадка на тийн комедията „Клуб Веселие“, а ролята на вокална педагожка и донесе не само ново гадже в реалността, но и награда „Еми“. \n                    ", "date": "2017.11.22", "title": "Гуинет Полтроу се сгоди "}
{"url": "http://www.monitor.bg/a/view/48159-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%B3%D0%B5%D1%80%D0%BC%D0%B0%D0%BD%D1%86%D0%B8-%D0%B8%D1%81%D0%BA%D0%B0%D1%82-%D0%BD%D0%BE%D0%B2%D0%B8-%D0%B8%D0%B7%D0%B1%D0%BE%D1%80%D0%B8/", "text": "\n                    Половината германци искат нови избори, след като канцлерът Ангела Меркел не постигна споразумение за управляваща коалиция със Свободната демократическа партия и Зелените.\nЕдна пета подкрепят съставянето на правителство на малцинството, сочи социологическо проучване, цитирано от Ройтерс.\nСпоред допитването на института ИНСА, извършено за всекидневника \"Билд\", 49,9 процента от анкетираните са за предсрочни избори. Посочва се също, че 48,5 процента смятат, че Германската социалдемократическа партия е постъпила правилно, като е отказала да влезе в нова управляваща коалиция с консерваторите на Меркел - такъв вариант подкрепят само 18 процента от запитаните.\nНа изборите през септември ГСДП, която четири години управляваше заедно с канцлера, не се представи добре.\nПровалът на преговорите между консервативния блок на Меркел, СвДП и Зелените предизвика политическа несигурност в Германия и постави на дневен ред възможността за предсрочни избори.\nВ изследването се посочва, че според 28 процента от запитаните отговорност за неуспеха на преговорите носи Кристиан Линднер, лидерът на СвДП, според 27 процента - Меркел, а само 13 процента обвиняват за това лидера на Зелените Джем Йоздемир.\nВсеки четвърти смята, че Меркел трябва да се кандидатира отново за канцлер, ако има предсрочни избори. Двайсет и четири процента биха предпочели нейната партия Християндемократически съюз да издигне друг кандидат, макар да няма особен консенсус кой да бъде.\nСпоред проучването при нови избори повечето избиратели биха предпочели коалиция между ХДС и СвДП, следвана от коалиция между ГСДП, Зелените и Лявата партия.\nИзследването обаче показва, че нови избори няма да доведат до особена промяна - консерваторите ще понижат леко резултата си до 30 процента, ГСДП ще запази същото равнище от 21 процента, Зелените биха получили 10 процента, а СвДП - 11 процента.\n                    ", "date": "2017.11.22", "title": "Половината германци искат нови избори"}
{"url": "http://www.monitor.bg/a/view/12189-%D0%98-%D0%B0%D0%BD%D0%B8%D0%BC%D0%B0%D1%82%D0%BE%D1%80-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D1%87%D0%B5-%D0%B5-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B5%D1%86/", "text": "\n                    Джон Ласетър, който ръководи Pixar и който съживи отдела за анимации на компанията, е излазъл в принудителен отпуск заради неправилно поведение към служителите на компанията, написа АП.\n\nЛасетър не уточни как точно се е държал със служителите си, но се извини, че ги е карал да се чувстват унижени и да изпитват дискомфорт.\n\n«Особено искам да се извиня на онези, които съм прегръщал или съм подлагал на жестове, които преминават някаква граница», казва Ласетър.\n\nДжон Ласетър е криейтив директор на Дисни. Работил е над «Моана» и «Студеното сърце».\n                    ", "date": "2017.11.22", "title": "И шефът на Пиксар се извини, че е похотливец "}
{"url": "http://www.monitor.bg/a/view/74967-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%BF%D0%BB%D0%B0%D1%82%D0%B8%D0%BB-%D0%BC%D0%B8%D0%BB%D0%B8%D0%BE%D0%BD-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%BC%D1%8A%D0%BB%D1%87%D0%B0%D0%BD%D0%B8%D0%B5-%D0%BD%D0%B0-%D0%BC%D0%BE%D0%B4%D0%B5%D0%BB%D0%BA%D0%B0/", "text": "\n                    Италиано-филипинският модел Амбра Батилана Гутиерес каза пред The New Yorker, че Харви Уайнстийн и е платил $1 млн. за мълчание за сексуалните посегателства. Уайнстийн и предложил договор, в който той ще и плати, а тя ще си трае за това, че е опипал гърдите й и е бръкнал под полата й. Адвокатът на красавицата я посъветвал да се съгласи, тъй като това щяло да бъде най-добре за нея.\n\n\"Английският ми беше много лош тогава, а всичко в договора е толкова сложно написано\", оправдава мълчанието си Гутиерес.\n\nИзданието отбелязва, че Уайнстийн неоднократно е подписал подобни договори, като понякога посредник е бил брат му Боб.\n                    ", "date": "2017.11.22", "title": "Уайнстийн платил милион долара за мълчание на моделка "}
{"url": "http://www.monitor.bg/a/view/47406-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%80%D1%83%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Руският милиардер и член на Федералното събрание Сулейман Керимов бе задържан във Франция по дело за данъчни машинации, съобщава\n\nReuters. Според агенциите той е бил арестуван при пристигането си на летището в Ница на 20 ноември, като до този момент се намира в главното полицейско управление на курортния град. Очаква се в близко време местният съд да определи мярката за неотклонение на сенатора, който представлява Дагестан в горната камара на руския парламент.\n\n            Според различни източници Керимов е задържан за укриване на налог върху имущество във Франция. РБК, позовавайки се на Bloomberg, съобщава, че срещу милиардера е заведено дело за пране на пари, получени с помощта на данъчни машинации. По данни на Reuters, става дума за покупка на „елитна недвижимост на Лазурния бряг чрез фиктивни компании“. Тази схема позволила на Керимов да намали размера на данъците, които той трябвало да внесе във френската хазна. Bloomberg уточнява, че интересите на сенатора са представяни от юридическата компания Quinn Emmanuel Urquhart & Sullivan, от където потвърдиха ареста му, но отказаха допълнителни коментари. Керимов е бил задържан, тъй като се е намирал на територията на Франция с частна визита и е преминал границата с обикновен задграничен паспорт, а не с дипломатически, предаде тв каналът „Русия 24“. По-рано от руското Външно министерство нарекоха задържането на Керимов „незаконно“ и посочиха, че „той влиза в списъка на официалните длъжностни лица на страната и в това си качество притежава имунитет срещу принудителни действия на територията на други държави“. Дипломатите от руското посолство във Франция вече правят опити за освобождаването на сенатора и му оказват консулска подкрепа, посочи представител на мисията, цитиран от РИА Новости. В сряда председателят на Думата Вячеслав Володин заяви, че долната камара на парламента може да поръча на Външно да подготви протестна нота във връзка със задържането на Керимов.\n\n          През март пресата съобщи, че френската полиция разследва обстоятелствата, при които са закупени четири вили на нос Антиб. Според местната преса на 15 февруари униформените са извършили обиск във вилите Hier, Medy Roc, Lexa и Fiorella. Общата площ на четирите имения, разположени на брега на Лигурско море, се равнявала на 90 000 кв. метра. По документи те принадлежат на швейцарския финансист Александър Штудхалтер, но според полицията той е само прикритие, а реалният собственик е Керимов.\n\n          Сп. „Форбс“ оценява състоянието на руския бизнесмен на 6,3 млрд. долара, той владее компаниите \"Нафта Москва\" и \"Полюс Злато\". Член е на Федералното събрание от 2008 г.  \n                    ", "date": "2017.11.22", "title": "Арестуваха руски сенатор във Франция"}
{"url": "http://www.monitor.bg/a/view/15821-%D0%A1%D0%B0%D0%B0%D0%B4-%D0%A5%D0%B0%D1%80%D0%B8%D1%80%D0%B8-%D1%81%D0%B5-%D0%B2%D1%8A%D1%80%D0%BD%D0%B0-%D0%B2-%D0%91%D0%B5%D0%B9%D1%80%D1%83%D1%82-%D0%B7%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA-%D0%B4%D0%BD%D0%B5%D1%81/", "text": "\n                    Ливанският премиер Саад Харири кацна в Бейрут, съобщи Ройтерс.\n\nАгенцията се позовава на пресслужбата на политика.\nСаад Харири се връща в за пръв път в Бейрут от 4 ноември, когато подаде оставка в телевизионно обръщение от Саудитска Арабия.\nОттеглянето на премиера хвърли Ливан в политическа криза в регионалната битка за надмощие между сунитската монархия Саудитска Арабия и шиитския ислямистки Иран, чиито влиятелни съюзници Хизбула са част от ливанското правителство, отбелязва Ройтерс.\n\nСамият Харири направи дипломатически сондаж във Франция, Египет и Кипър.\n\nДнес е националния празник на Ливан - денят на независимостта от Франция през 1943 г.\n\n \n                    ", "date": "2017.11.22", "title": "Саад Харири се върна в Бейрут за националния празник днес"}
{"url": "http://www.monitor.bg/a/view/34708-us-%D0%B2%D0%BE%D0%B5%D0%BD%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D0%BF%D0%B0%D0%B4%D0%BD%D0%B0-%D0%BA%D1%80%D0%B0%D0%B9-%D0%9E%D0%BA%D0%B8%D0%BD%D0%B0%D0%B2%D0%B0/", "text": "\n                    Самолет на ВМС на САЩ с 11 души екипаж и пътници е паднал в Тихия океан югоизточно от Окинава, докато е летял към самолетоносача \"Роналд Рейгън\", съобщава АП.\nКомандването на Седми флот на САЩ в Япония разпространи съобщение, в което се отбелязва, че продължава операцията по издирването на екипажа и че тяхното състояние ще бъде \"оценено от медицинския екип на \"Роналд Рейгън\".\nВ момента самолетоносачът е във Филипинско море. Все още не е известна причината за катастрофата.\nСамолетът е паднал около 14,45 часа японско време.\nТази година Седми флот претърпя два смъртоносни инцидента в Азия. 17 моряци загинаха и 8 високопоставени командири от ВМС бяха освободени от постовете им, включително и командирът на флота.\nКорабът \"Джон С. Маккейн\" и петролен танкер се блъснаха до Сингапур през август. 10 американски моряци загинаха при инцидента. През юни пък седем моряци загинаха след катастрофа на американския разрушител \"Фицджералд\" с товарен кораб до Япония.\n\n \n                    ", "date": "2017.11.22", "title": "US военен самолет падна край Окинава"}
{"url": "http://www.monitor.bg/a/view/6170-%D0%94%D0%BD%D0%B5%D1%81-%D0%BF%D1%80%D0%BE%D0%B8%D0%B7%D0%BD%D0%B0%D1%81%D1%8F%D1%82-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D1%81%D1%80%D0%B5%D1%89%D1%83-%D0%9C%D0%BB%D0%B0%D0%B4%D0%B8%D1%87/", "text": "\n                    \n\n\n                    ", "date": "2017.11.22", "title": "Ратко Младич получи присъда доживотен затвор "}
{"url": "http://www.monitor.bg/a/view/34434-%D0%9A%D1%80%D0%B5%D0%BC%D1%8A%D0%BB-%D0%BD%D0%B5-%D0%B2%D0%B7%D0%B5%D0%BC%D0%B0-%D1%81%D1%82%D1%80%D0%B0%D0%BD%D0%B0-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D0%B2-%D0%9B%D1%83%D0%B3%D0%B0%D0%BD%D1%81%D0%BA/", "text": "\n                    Събитията в Луганск са вътрешно дело на самопровъзгласилата се Луганска народна република /ЛНР/ и Москва не поддържа нито една от страните в конфликта. Това се казва в заявление на Кремъл, цитирано от ТАСС. По-рано центърът на Луганск бе превзет от въоръжени хора, действащи под контрола на уволнения министър на вътрешните работи на ЛНР Игор Корнет.\n\n          Кремъл излезе с коментар по случая, след като източник на РБК заяви, че уж Москва е застанала на страната на Корнет в конфликта му с ръководителя на републиката Игор Плотницки. НТВ съобщава, че на площада са излезли действащи полицаи, недоволни от отстраняването на вече бившия си шеф. По данни на в. „Новая газета“, Плотницки заповядал на униформените да освободят центъра на града, но те не се подчинили на разпоредбите му. Нещо повече – въоръжените хора блокирали достъпа до административните здания в Луганск, посочва Newsru.com. От украинското МВР пък излязоха с предположение, че лидерът на ЛНР е избягал в Русия, след избухването на размириците в Луганск.  \n                    ", "date": "2017.11.22", "title": "Кремъл не взема страна в конфликта в Луганск"}
{"url": "http://www.monitor.bg/a/view/46780-%D0%A0%D0%BE%D0%B4%D0%B0-%D0%BD%D0%B0-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%B4%D0%B5%D1%82%D1%80%D0%BE%D0%BD%D0%B8%D1%80%D0%B0-%D0%96%D0%B8%D0%B7%D0%B5%D0%BB-%D0%91%D1%8E%D0%BD%D0%B4%D1%85%D0%B5%D0%BD/", "text": "\n                    Американката Кендъл Дженър сложи край на 15-годишната доминация на бразилската красавица Жизел Бюндхен в класацията на сп. \"Форбс\" за най-високоплатени модели в света - постижение, свидетелстващо за нарастващата мощ на влиятелните звезди в социалните медии.\nСъщевременно в годишния списък за първи път намери място модел размер плюс в лицето на Ашли Греъм. Кендъл Дженър е начело в класацията с приходи от 22 милиона долара за периода на отчитане между 1 юни 2016 и 1 юни 2017 г.\nДженър е сред най-търсените модели в света заедно със сестрите Джиджи и Бела Хадид и е сред най-следваните знаменитости в социалните мрежи - само в Инстаграм последователите й са над 84 милиона. Мнозина обаче поставят под въпрос заслугите на модния подиум на 22-годишната манекенка и се питат дали успехите й не са плод единствено на маркетинговия нюх на семейство Кардашиян/Дженър.\nКендъл Дженър е дъщеря на бившия олимпийски атлет Брус Дженър, сега Кейтлин Дженър, и е полусестра на риалити звездите, сестрите Кардашиян. Преди през 2009 г. да започнат изявите й на модния подиум, Кендъл се прочува с участието си в семейното риалити шоу. Телевизионната програма е само част от бизнес империята на Кардашиян/Дженър, оценена на 100 милиона долара и изградена благодарение на остър маркетингов нюх и солидно присъствие в социалните мрежи.\nБлагодарение на изявите си на модните подиуми и влиянието си в социалните медии, Кендъл Дженър успя да лансира собствена линия облекло и да сключи договори с водещи брандове като \"Адидас\" и \"Есте Лаудер\".\nСлед 15 години на върха 37-годишната бразилка Жизел Бюндхен отстъпи на втора позиция сред най-високоплатените модели в света. Печалбите й за периода на отчитане възлизат на 17,5 милиона долара.\nЗа първи път в класацията намери място Криси Тийгън, известна не само с изявите си на модните подиуми, но и в социалните мрежи. 31-годишната съпруга на певеца Джон Леджънд заема третото място с приходи от 13,5 милиона долара.\nСлед 16-години като модел, пищната красавица Ашли Греъм попадна за първи път в годишната класация на сп. \"Форбс\". Греъм - първият модел размер плюс, украсил корицата на сп. \"Спортс илюстрейтид\".\n                    ", "date": "2017.11.22", "title": "Рода на Кардашиян детронира Жизел Бюндхен"}
{"url": "http://www.monitor.bg/a/view/14144-%D0%98%D1%82%D0%B0%D0%BB%D0%B8%D0%B0%D0%BD%D0%B5%D1%86-%D0%BD%D0%B0%D1%81%D0%B8%D0%BB%D0%B2%D0%B0-10-%D0%B3%D0%BE%D0%B4%D0%B8%D0%BD%D0%B8-%D1%80%D1%83%D0%BC%D1%8A%D0%BD%D0%BA%D0%B0-%D1%81%D0%B5%D0%BA%D1%81%D1%80%D0%BE%D0%B1%D0%B8%D0%BD%D1%8F/", "text": "\n                    Десет години италианецът Алоизио Франческо Розарио Джордано пукал редовно главата на превърнатата в негова секс-робиня 29 годишната румънка и после зашивал зейналата рана с рибарско влакно. Ако се пък жалвала, че е гладна, извергът й давал да яде нейните собствени изпражнения, пазени надлежно в кофа, а като истински лукс за нея били останалите от трапезата му хранителни отпадъци. Насилвал я редовно, дори когато нещастната жена била бременна със заченатите от него две деца – момченце и момиченце, сега съответно на 9 и 3 годинки. А за да не би случайно секс-робинята му да избяга, Алоизио я бил оковал във верига, здраво занитена в забита в циментираната в пода метална скоба.Историята не е преразказ или сценарий на филм на ужасите, а е съвсем истинска, случила се е край намиращия се в Южна Италия град Катандзаро, а днес я разказа всекидневникът „Кориере дела сера“. Та според неговата кореспондентка Фиоренца Сарцанини преди няколко дни патрул от местни карабинери спрял за рутинна проверка триколка, карана от 52 годишния Алоизио, като на военизираните полицаи им направило впечатление возеното в нея момченце в съвсем окаян вид. Когато те попитали мъжа защо детето е толкова слабо и мръсно, той нищо не отговорил, а само загледал зверски встрани – поведение, което се сторило подозрително на блюстителите на реда. Съвсем в унисон с техните задължения, униформените настояли мъжът да ги заведе в жилището си, а той пък започнал да шикалкави, че нямал постоянен дом и че живеел където му падне. Карабинерите не повярвали, започнали щателно изследване на зоната, от която идвал и не след дълго се озовали пред вкопана в земята барака, изградена от тенекии и отпадъчни строителни материали. „Преди да влязат военизираните полицаи трябвало да надянат предпазни маски – смрадта, идващата от натрупаната вътре безразборно покъщнина, била страхотна“ – пише Фиоренца Сарцанини. След това репортерката уточнява, че между бидони с блатясала вода, кофи за екскременти и покрито с картон легло, карабинерите открили прикованата към скобата в земята румънка. Тя била покрита само с едно старо одеяло, под него се виждали безброй синини, била мръсна и слаба, а покрай нея плачело явно от глад момиченцето й, облечено единствено в прокъсано потниче. Жената все пак намерила сили да разкаже на карабинерите, че била гледачка на починалата съпруга на Алоизио, като след нейната смърт той поискал да остане при него, но тя му отказала. Озверен, той я превърнал в секс-робиня, принуждавайки я да живее по-лошо от животно вече 10 години, без достъп до света извън бараката, като през последните 12 месеца дори не се била къпала. А двете си деца родила пак там, сред бидоните с мръсна вода и кофите за ходене по нужда, без каквато и да било медицинска помощ…„В моята трийсетгодишна професионална дейност подобно нещо не съм виждал!“ – заяви пред журналисти натовареният да разследва случая прокурор Салваторе Курчо. Той разпореди извергът Салваторе да бъде задържан за семейно малтретиране и многократно и жестоко сексуално насилие. А румънката и нейните две дечица са предадени но социалните служби.\n\n\n                    ", "date": "2017.11.22", "title": "Италианец насилва 10 години румънка - секс-робиня"}
{"url": "http://www.monitor.bg/a/view/9239-%D0%95%D0%BC%D0%B5%D1%80%D1%81%D1%8A%D0%BD-%D0%9C%D0%BD%D0%B0%D0%BD%D0%B3%D0%B0%D0%B3%D0%B2%D0%B0-%D0%B5-%D0%BD%D0%BE%D0%B2%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%97%D0%B8%D0%BC%D0%B1%D0%B0%D0%B1%D0%B2%D0%B5-%D0%BE%D1%82-%D0%BF%D0%B5%D1%82%D1%8A%D0%BA/", "text": "\n                    Бившият вицепрезидент на Зимбабве Емерсън Мнангагва ще встъпи в длъжност като президент в петък, три дни след оставката на Робърт Мугабе, управлявал страната с твърда ръка в продължение на 37 години, съобщиха днес зимбабвийските държавни медии, цитирани от Франс прес.\nПолагането на клетва от Мнангагва е планирано за петък, обяви на сайта си държавната телевизия Зед Би Си (ZBC). Очаква се 75-годишният Мнангагва, който напусна страната, след като беше уволнен от Мугабе, да се върне в столицата Хараре днес следобед, посочи телевизията.\n                    ", "date": "2017.11.22", "title": "Емерсън Мнангагва е новият президент на Зимбабве от петък "}
{"url": "http://www.monitor.bg/a/view/32980-%D0%9D%D0%B0%D0%BC%D0%B5%D1%80%D0%B8%D1%85-%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B2%D1%8A%D0%B7%D0%B4%D1%83%D1%85%D1%8A%D1%82-%D0%BE%D0%B1%D0%B0%D1%87%D0%B5-%D0%BD%D0%B5-%D1%81%D1%82%D0%B8%D0%B3%D0%B0/", "text": "\n                    Аржентинската подводница, която изчезна в южната част на Атлантика, е намерена, след като топлинен сигнал е бил засечен, писа британският в. \"Сън\". Кислородът на подводния съд обаче вече е на приключване. Подводницата „Сан Хуан“ би трябвало да разполага с кислороден запас за седем дни, в случай, че няма пробив, казват официални лица. Седемте дни изтичат днес сутринта. Подводницата изчезна в сряда миналата седмица.\n\n \n                    ", "date": "2017.11.22", "title": "\"Намериха\" аржентинската подводница - въздухът обаче не стига"}
{"url": "http://www.monitor.bg/a/view/29851-%D0%9F%D0%BE%D0%B1%D0%B5%D0%B4%D0%B0-%D0%B7%D0%B0-%D0%BB%D0%B8%D0%BD%D0%B3%D0%B2%D0%B8%D1%81%D1%82%D0%B8%D1%82%D0%B5-%D0%BD%D0%B0%D0%B4-%D1%84%D0%B5%D0%BC%D0%B8%D0%BD%D0%B8%D1%81%D1%82%D0%B8%D1%82%D0%B5-%D0%A4%D1%80%D0%B0%D0%BD%D1%86%D0%B8%D1%8F-%D0%B7%D0%B0%D0%BB%D0%BE%D0%B6%D0%B8-%D0%BD%D0%B0-%D1%80%D0%BE%D0%B4%D0%B0/", "text": "\n                    Франция забрани използването на неутрален по род език в официалните документи, с което зарадва защитниците на лингвистичната традиция и разгневи феминистите, съзиращи в това поражение за равноправието, предаде Ройтерс.\nВ подчинения на множество правила френски език окончанието на част от думите показва дали те са от мъжки или женски род, а т.нар. обобщаващо изписване се използва, за да се заобиколи подобна определеност и да се придаде на думите неутралност по отношение на рода.\nВ бележка до министрите си вчера френският премиер Едуар Филип забрани използването на неутрална форма, като отбеляза, че \"в официалните документи формата за мъжки род е неутрална и би трябвало да се използва както за мъже, така и за жени\".\nОбобщаващото изписване беше препоръчано от държавната комисия за равноправието през 2015 г. и оттогава се прилага все по-често от министерства, университети и училищни учебници.\nПри това изписване към корена на думата се добавят окончанията и за мъжки, и за женски род, като се отделят с точка. Например вместо \"кандидат или кандидатка\" се пише \"кандидат.ка\", вместо \"футболисти\" се пише \"футболист.ка.ки\".\nМиналия месец родово-неутралното изписване беше отхвърлено от Френската академия - национална институция с вековна история и мисия да бъде пазител на езика. Това нововъведение е смъртна заплаха за френския език и бъдещите поколения ще ни търсят отговорност за него, предупреди академията.\n                    ", "date": "2017.11.22", "title": "Победа за лингвистите над феминистите: Франция заложи на рода "}
{"url": "http://www.monitor.bg/a/view/87814-%D0%9F%D1%83%D1%82%D0%B8%D0%BD-%D0%9A%D1%80%D0%B8%D0%B7%D0%B0%D1%82%D0%B0-%D0%B2-%D0%A1%D0%B8%D1%80%D0%B8%D1%8F-%D0%B8%D0%B7%D0%B8%D1%81%D0%BA%D0%B2%D0%B0-%D0%BE%D1%82%D1%81%D1%82%D1%8A%D0%BF%D0%BA%D0%B8-%D0%BE%D1%82-%D0%B2%D1%81%D0%B8%D1%87%D0%BA%D0%B8-%D1%81%D1%82%D1%80%D0%B0%D0%BD%D0%B8/", "text": "\n                    Уреждането на кризата в Сирия изисква отстъпки от всички, включително и от нейното правителство. Това заяви руският президент Владимир Путин в началото на тристранната среща на върха за Сирия в Сочи, предаде Франс прес. Освен Путин, в срещата участват президентите на Иран и на Турция, Хасан Рохани и Реджеп Тайип Ердоган.\n\"Сирийският народ е този, който ще определи сам своето бъдеще. Очевидно е, че процесът няма да бъде прост и ще изисква компромиси и отстъпки от всички участници, в това число и от сирийското правителство\", каза Путин и увери, че Русия, Иран и Турция ще положат активни усилия, за да направят тази работа възможно най-продуктивна. Русия, Иран и Турция успяха да избегнат разпадането на Сирия, допълни Путин. Той каза, че е бил достигнат нов етап в сирийската криза и че мащабните бойни действия срещу терористите в Сирия приключват.\n\"Благодарение на усилията на Русия, на Иран и на Турция бе избегнато разпадането на Сирия, не беше допуснато тя да бъде превзета от международни терористи, бе избегната хуманитарната катастрофа\", каза руският президент.\n\nИранският президент Хасан Рохани заяви, че външната намеса в конфликта в Сирия трябва да престане и че чуждото военно присъствие в страната може да бъде приемливо само по покана на сирийското правителство, предаде Ройтерс.\nРохани не посочи конкретна страна. Той каза на колегите си от Русия и Турция, Владимир Путин и Реджеп Тайип Ердоган, че сега е важно да се изкоренят последните терористични клетки в Сирия и почвата да бъде подготвена за политическо уреждане.\nЕрдоган заяви, че на днешната тристранна среща на върха ще бъдат взети критични решения за решаване на сирийската криза. Той подчерта, че е от жизненоважно значение за всички страни да допринесат за политическото уреждане на кризата, което да е приемливо за сирийския народ.\n                    ", "date": "2017.11.22", "title": "Путин: Кризата в Сирия изисква отстъпки от всички страни"}
{"url": "http://www.monitor.bg/a/view/30838-%D0%A7%D0%B5%D1%80%D0%B5%D0%BD-%D0%9F%D0%B5%D1%82%D1%8A%D1%80-%D0%BD%D0%B0-%D0%A7%D0%B5%D1%80%D0%B5%D0%BD-%D0%BF%D0%B5%D1%82%D1%8A%D0%BA/", "text": "\n                    Някога, когато още не знаехме какво е Черен петък, имаше детска игра с карти \"Черен Петър\". Играеше се със специални тестета с нарисуван на гърба на всяка карта коминочистач с телена четка, който прочиства комин. Като малък дълги години мислех, че това на картинките е популярният в ония времена певец Петър Чернев, само че като малък, а играта е кръстена на неговото име. Та играеше се с тесте от четен брой карти (24) с нормален картов номинал и още една с портрета на Черен Петър. Картите се събираха по двойки, а целта на всеки играч беше да се освободи колкото може по-бързо от своите карти и в края на играта в никакъв случай да не държи в ръката си Черен Петър.Като пораснах, разбрах, че имало и Черен петък. Дълго време мислех, че е кръстен на Черен Петър. Най вече заради поразителната прилика с правилата на играта с карти. На Черен петък търговците разбъркват картите и главите на купувачите, цял ден плющят банкноти вместо карти и накрая всеки гледа да се избави от Черен Петър. Т.е. ако си продадеш и последната маша за коса, към която клиент не е посягал през последните 30 дни, можеш да се смяташ за победител в играта.Защо така скептично за най-светлия търговски празник от обредния календар на съвременния потребител? Защото Черен петък не е нито Рождество, нито Възкресение, а симетрично отражение в календара (начертайте си месеците в кръг и ще видите), на Валпургиевата нощ. Само че при езическите шваби, шведи и фини в тая нощ вещиците се опитвали да попречат на идването на пролетта, докато на Черен петък още преди да мръкне търговски магьосници се опитват да вкарат в кошарата си потребителското стадо.Имам и личен повод. Преди години ей така, защото било петък и защото бил Черен, ми продадоха гениална ютия, проектирана специално за дланта на мъже, в специално куфарче, което издържа и на пожар отвътре, без да пусне и пламъче навън, на супер специална цена от не помня колко лева. Скрих от жена ми брошурката, че уредът е мъжки, и й го пробутах на най-близкия 8 март. Тя обаче с една програмка на телефона си мина през баркода на кутията и установи, че в онлайн витрина на друг магазин това, което аз съм бил купил с близо 70 процента намаление, струвало с 10 лева по-малко без намаление. Черният Петър в онзи Черен петък остана у мен, а аз започнах да сравнявам индексите на цените директно в интернет при всяка следваща покупка, без значение дали е петък или сряда.Петъкът обаче предстои и не бих искал да ви развалям очакванията и кефа от далаверата, която подушвате. Има си и положителни страни. Ако не сте в категорията на прецаканите, които са взели нещо, без да им трябва, на цена, без да е реално намалена, за вас се отваря втори търговски шанс. Още в светлия понеделник, който идва след Черния петък, по сайтове и групи за разпродажби ще се появят обяви за продажба на ненужно купени вещи от загубили в играта „Черен Петър“ на Черен петък и тогава може да сключите наистина изгодна сделка.Ако пропуснете шанса си в понеделник и следващите го дни, има голяма вероятност да получите някоя от купените на Черен петък стоки съвсем безплатно като подарък под коледната елха от някой, който ще поиска да се освободи от своя си Черен Петър. Така че, стискам ви палци. \n\n\n                    ", "date": "2017.11.22", "title": "Черен Петър на Черен петък"}
{"url": "http://www.monitor.bg/a/view/21623-%D0%9F%D0%BE%D0%BB%D0%B7%D0%B0-%D0%BE%D1%82-%D0%BE%D0%BF%D1%80%D0%B0%D0%B2%D0%B4%D0%B0%D0%BD%D0%B8%D1%8F-%D0%B7%D0%B0-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5-%D0%BD%D1%8F%D0%BC%D0%B0/", "text": "\n                    Стряскащо е констатираното от прокуратурата, че от “4390 язовирни съоръжения, 54,41% от тях са в неизправно, частично работоспособно или неизправно работоспособно състояние”. Излиза, че съмненията на хората след всяко наводнение, че една от причините са именно неподдържани водоеми, са логични. Още по-обезпокоително е, че магистратите отбелязват масово неизпълнения дадените предписания за ремонт. И вместо Държавната агенция за метрологичен и технически надзор (ДАМТН) да им наложи санкции, просто им издавала нови предписания. Резултатът от това безхаберие в повечето случаи е човешки трагедии и бъркане в джоба на данъкоплатците.\n\nРазбира се, че след като правителството откликна на прокурорската проверка, първо започват оправданията. Но от това полза няма. И размахването на бумащина е нещо като викане на Неволята. Единствено спешните ремонти и публичното оповестяване на резултатите от тях, могат да успокоят хилядите, които при всеки по-сериозен дъжд, губят съня си в очакване на поредния потоп.\n\nСамо ще отбележим, че в резултат на взетите мерки във Варненския квартал Аспарухово, няма опасност наводнението да се повтори. Така трябва да е и на други места. Да се предвиждат опасностите, е не да се поправя грешката, след като злото дойде, е смисълът на тази проверка. Затова не ни се слуша, кой какво бил направил, а още по-малко, че не трябвало да се създава паника, язовирните стени щели да издържат дори 9 бала земетресение...\n\nПилатовото измиване на ръцете е най-лесното за всеки чиновник. Затова се надяваме, че както прокуратурата съвестно си свърши работата, така и след време тя ще извърши повторна проверка и като установи, че всичко е било “от ден до пладне”, ще действа с цялата строгост на закона.\n\n \n                    ", "date": "2017.11.22", "title": "Полза от оправдания за язовирите няма"}
{"url": "http://www.monitor.bg/a/view/69461-%D0%9A%D0%BE%D0%BB%D0%B0-%D0%B1%D0%BB%D1%8A%D1%81%D0%BD%D0%B0-%D0%B4%D0%B5%D1%82%D0%B5-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    12-годишно дете е блъснато от кола на пешеходна пътека на столичния булевард \"Рожен\" около 8 часа тази сутрин. Детето е откарано в болница, предаде БНР. Водачът на лекия автомобил е останал на мястото на инцидент.\n\n \n                    ", "date": "2017.11.22", "title": "Кола блъсна дете на пешеходна пътека в София"}
{"url": "http://www.monitor.bg/a/view/80230-%D0%9B%D1%8E%D0%B1%D0%BE%D0%B2%D0%B5%D0%BD-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA-%D0%B7%D0%B0%D0%B4-%D1%82%D1%80%D1%83%D0%BF%D0%B0-%D0%B2-%D0%A5%D0%B8%D0%BF%D0%BE%D0%B4%D1%80%D1%83%D0%BC%D0%B0/", "text": "\n                    Една от основните версии за намерения труп в столичния квартал „Хиподрума“ е любовен триъгълник, научи „Монитор“. Убийството станало в гараж, който 46-годишната жертва ползвал като работилница. Снощи около 19.30 часа в полицията е получен сигнал за намерено тяло. На място незабавно са изпратени полицейски екипи. При огледа са установени наранявания от нож и огнестрелна рана. По случая е образувано досъдебно производство, посочват от МВР. За престъплението е задържан приятел на убития. Той е арестуван в дома си. По първоначална информация жертвата и заподозреният за убийството се познавали от години и са били в близки отношения. По непотвърдена информация оръжието, с което е извършено убийството, е законно притежавано.\n \n                    ", "date": "2017.11.22", "title": "Любовен триъгълник зад трупа в „Хиподрума“"}
{"url": "http://www.monitor.bg/a/view/69277-%D0%A0%D0%BE%D0%BC%D0%B8-%D0%BF%D1%80%D0%B5%D0%B1%D0%B8%D1%85%D0%B0-%D1%83%D1%87%D0%B8%D1%82%D0%B5%D0%BB-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%BD%D0%B0%D0%B1%D0%B5%D0%B4%D0%B8%D1%85%D0%B0-%D0%B3%D0%BE-%D0%B2-%D0%BF%D0%B5%D0%B4%D0%BE%D1%84%D0%B8%D0%BB%D0%B8%D1%8F/", "text": "\n                    Роми пребиха учител от Основно училище „Даскал Димитри“ в Кюстендил, след като го набедиха в педофилия. Скандалът се разразява в началото на тази седмица, след като седмокласничка обвинила преподавателя си по физическо възпитание Иван Костов, че я опипвал. „Колега е с дълъг стаж и се слави с добро име. Няма как той да е посегнал на момичето. Явно се търси скандал или уволнението на директорката на учебното заведение“, коментираха преподаватели от школото, пожелали анонимност.Според момичето, въпросния сексуален тормоз започнал още от м.г. Едва сега обаче тя решила да уведоми класния си ръководител, който сигнализирал директорката. За разговор била поканена майката на седмокласничка. „На срещата са присъствали родител, преподавателят, момичето и психолог. Ако имаше подобен проблем майката щеше да е информирана досега. Самото момиче дори не си е спомнило колко пъти е било докосвано и къде от учителя. До този момент беше пусната единствено анонимна жалба в РУО“, разказват още учители от основното училище.Последвал и преглед на камерите в учебното заведение, който установил че въпросната девойка не е по никакъв начин докосвана от учителя си по физическо възпитание. „Доколкото знаем самото момиче си е вдигало блузата, за да си показва плочките на корема на колегата“, твърдят още възмутените преподаватели. По техни думи въпреки охраната в учебното заведение, преди три дни група разгневени роми, сред които бащата на девойката, проникнали в учебното заведение с мотива, че имат среща с директорката. Причакали преподавателя в учителската стая и започнали да го налагат. На мястото на нападението била учителка, която веднага подала сигнал в полицията. Двама от нападателите били задържани.„Всичко това се прави с цел уронване престижа на училището и отстраняването на директорката. Иван Костов си е извадил медицинско и най-вероятно ще заведе дело срещу нападателите си. Жалкото е, че по такъв начин се съсипва името на един човек, който е и известен общественик“, коментираха още учители от Основно училище „Даскал Димитри“.В момента Иван Костов е в болничен и се възстановява след нападението си. Проведени са и редица срещи с психолог с момичето и нейните съученици.\n\n\n                    ", "date": "2017.11.22", "title": "Роми пребиха учител в Кюстендил, набедиха го в педофилия"}
{"url": "http://www.monitor.bg/a/view/24782-%D0%94%D0%B6%D0%B8%D0%B3%D0%B8%D1%82-%D1%81-%D0%B4%D0%B6%D0%B8%D0%BF-%D0%B1%D0%BB%D1%8A%D1%81%D0%BD%D0%B0-%D1%83%D1%87%D0%B5%D0%BD%D0%B8%D0%BA-%D0%BD%D0%B0-%D0%B7%D0%B5%D0%B1%D1%80%D0%B0/", "text": "\n                    12-годишен ученик пострада, след като беше пометен от джигит с джип на пешеходна пътека в Хасково. Инцидентът стана на бул. „Стефан Стамболов“ до училище „Христо Смирненски“ в Хасково, около 10,30 часа във вторник, съобщиха от полицията.\n\nУченикът е блъснат от джип „Тойота“, шофиран от 32-годишен мъж от село Долно Големанци. Приближавайки пешеходната пътека, водачът не пропуснал преминаващото по нея момче и го ударил. То е с разкъсване на брадата и на носната кухина. Пострадалото дете е обработено е в Спешно отделение на МБАЛ-Хасково и е настанено в отделението „Уши, нос гърло“ под наблюдение. Няма опасност за живота му, но лекарите искат да са сигурни, че ударът не е причинил вътрешни контузии или травми.\n\nНа джигита е съставен акт. По данни на КАТ в Хасково от началото на месеца са глобени 7 водачи, отнели предимството на пешеходци в рамките на акция „Зима“. По време на специализираната полицейска операция са глобени и 6 пешеходци за неправилно пресичане, каза началникът на звеното към ОД на МВР главен инспектор Димо Чобанов. Пешеходци, които пресичат на червен сигнал на светофар или прескачат ограждения, се санкционират с глоба от 50 лева, а хора, които пресичат на необозначено място, се глобяват с 20 лева.\n                    ", "date": "2017.11.22", "title": "Джигит с джип блъсна ученик на „зебра“"}
{"url": "http://www.monitor.bg/a/view/63439-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%8F-%D0%B7%D0%B0-%D0%BE%D0%B1%D0%B8%D1%80-%D0%BD%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82-%D0%B2-%D0%A1%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F/", "text": "Динев се оправдава, че имал 8-годишно дете\n                    Състав на Кюстендилския окръжен съд остави в ареста 34-годишния Господин Динев, който беше задържан за участие в обир на банкомат в Сапарева баня. Той е обвинен за това, че на 09.11.2017 г., около 03:20 ч., в Сапарева баня, от офис на банка ДСК ЕАД на ул. „Княз Борис I“, в съучастие с Тодор Богданов, Кирил Микев и Красимир Йорданов, в качеството му на помагач, умишлено улеснил противозаконно отнемане на чужда движима вещ. Динев управлявал лек автомобил „Фолксваген Кади“ и осигурявал безпрепятственото придвижване на друг лек автомобил - марка „БМВ Х5“, с който било извършено престъпното деяние. Чрез взривяване на вратата на АТМ – устройство бил отнет сейф, съдържащ касета с парични средства в размер на 9 000 лева.\n\nЗа да отърве ареста, защитата на Динев посочи, че той има 8-годишно дете, съдържател е на заведение и управлява фирма, и няма предишни провинения. От своя страна прокурорът по делото беше категоричен, че има достатъчно събрани свидетелски показания, чрез които се доказва, че Господин Динев е помагал в обира, след което се е опитал да се укрие заедно с останалите лица, които към момента не са задържани.\n                    ", "date": "2017.11.22", "title": "Оставиха в ареста задържания за обир на банкомат в Сапарева баня"}
{"url": "http://www.monitor.bg/a/view/36672-%D0%97%D0%B0%D1%82%D0%B2%D0%BE%D1%80%D0%BD%D0%B8%D0%BA-%D1%81%D1%8A%D0%B4%D0%B8-%D1%82%D1%8E%D1%80%D0%BC%D0%B0%D1%82%D0%B0-%D1%87%D0%B5-%D0%BD%D0%B5-%D0%B3%D0%BE-%D0%BF%D1%83%D1%81%D0%BD%D0%B0%D0%BB%D0%B8-%D0%B4%D0%B0-%D1%81%D0%B8-%D0%BB%D0%B5%D0%BA%D1%83%D0%B2%D0%B0-%D1%81-%D0%BB%D0%B0%D0%B7%D0%B5%D1%80-%D0%BE%D0%BA%D0%BE%D1%82%D0%BE/", "text": "\n                    Лишен от свобода, който изтърпява присъдата си в затвора в Пазарджик, съди тюрмата, че не го пуснали да ходи на очен лекар, за да му лекуват с лазер „перде“ на едното око. Претенцията на затворника срещу Главна дирекция „ Изпълнения на наказанията“ бе в размер на 15 000 лв., но местният Административен съд отхвърли жалбата на Т.Т. като неоснователна. Обитателят на затвора недоволства и от мръсните и задушни килии, в които имало мухъл, хлебарки, дървеници и гризачи. Освен това бил настанен в килия с рецидивисти и това било стрес за него, спял на втора вишка, т.е. на втория етаж на двойно легло и това било високо за него, не харесвал и храната, тъй като страдал от диабет. Въпреки че недоволният разчиташе и на показанията на двама свидетели, прокурорът по делото заяви, че му била осигурявана специална диета, съобразена със здравословното му състояние, а и му е била назначена терапия от лекар, така че нямало влошаване на здравето му. Всяка седмица на затворника се прави медицински преглед за проследяване на състоянието му и според държавния обвинител той няма основание за оплаквания. По този повод административните магистрати отхвърлиха иска срещу Главна дирекция“ Изпълнения на наказанията“ като неоснователен.\n\n \n\n \n                    ", "date": "2017.11.22", "title": "Затворник съди тюрмата, че не го пуснали да си лекува с лазер окото"}
{"url": "http://www.monitor.bg/a/view/65719-%D0%95%D0%BA%D0%B8%D0%BF%D0%B8-%D1%81%D0%BF%D0%B0%D1%81%D0%B8%D1%85%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%BE%D1%82-%D0%B8%D0%B7%D1%82%D0%B8%D1%87%D0%B0%D0%BD%D0%B5-%D0%BD%D0%B0-%D0%B0%D0%BC%D0%BE%D0%BD%D1%8F%D0%BA-%D0%BE%D1%82-%D0%BC%D0%B5%D1%81%D1%82%D0%B5%D0%BD-%D0%B7%D0%B0%D0%B2%D0%BE%D0%B4/", "text": "\n                    Екипи от Районната служба“ Пожарна безопасност и защита на населението“ в Пазарджик и техни колеги от различни институции разиграха акция за спасяване на града от изтичане на амоняк в местен завод. Пробивът бе станал вследствие на мощно земетресение, в резултат на което имало пробив в 12-тонен резервоар, захранващ предприятието с амоняк. Операцията бе част от мащабно пожаро-тактическо учение с участието на силите и средствата на основните съставни части на Единната спасителна система. В занятието бяха ангажирани екипи от РДПБЗН и РСПБЗН в Пазарджик,  сектор „Специализирани оперативни дейности” при РДПБЗН – Пловдив, доброволното формирование в областния град, Районното управление в Пазарджик, „Спешна помощ”, „Български червен кръст”, РИОСВ, общинската администрация, местния клон на „Напоителни системи” и представители на частни фирми, ангажирани с предоставяне на тежка техника.Основната цел на учението бе да се повиши готовността за реагиране на структурите от РДПБЗН-Пазарджик и Пловдив, както е на останалите длъжностни лица при ликвидиране на последствия от бедствия и аварии на територията на региона. Освен предотвратяване на изтичането на амоняк спасителните екипи трябваше да вадят хора и от административната сграда на предприятието, която в резултат на земния трус бе с частично разрушени стени. Спасителите се погрижиха  и да помогнат на собствениците на животновъдни ферми край поречието на река Тополница, където имаше скъсана дига и водата от реката заплашваше да залее стопанствата с животни.  \n\n\n                    ", "date": "2017.11.22", "title": "Екипи „спасиха“ Пазарджик от изтичане на амоняк от местен завод"}
{"url": "http://www.monitor.bg/a/view/87971-%D0%A3%D1%87%D0%B5%D0%BD%D0%B8%D1%86%D0%B8-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D1%81%D0%B8-%D1%81%D0%BF%D1%80%D0%B5%D1%82%D0%BD%D0%B0%D1%85%D0%B0-%D0%BA%D1%8A%D1%80%D0%B2%D0%B0%D0%B2-%D0%B1%D0%BE%D0%B9-%D0%B7%D0%B0-%D0%BF%D0%B0%D1%80%D0%B8/", "text": "\n                    Брутални ученически боеве със залози за победа си организират средношколци в Пловдив, разкриха oчевидци, цитирани от \"Марица\". До редакцията им били изпратени видеозаписи на жесток махленски кьотек между двама ученици. Арена е празен парцел до комплекс „Марица гардънс“ в Кършияка. На кадрите се вижда как двама здравеняци на възраст около 18 години се млатят яко за кеф на близо 50 кибици на години колкото тях. За това кой ще е победител вървят и залози, а организаторите обмислялили да въведат и билети за зрелищните търкали. Любопитното е, че никой от присъстващите дори не опитва да спре бруталния бой. Полицията също досега не е известена за случая.\n                    ", "date": "2017.11.22", "title": "Ученици от Пловдив си спретнаха кървав бой за пари"}
{"url": "http://www.monitor.bg/a/view/60886-%D0%A3%D0%B1%D0%B8%D0%B5%D1%86%D1%8A%D1%82-%D0%BE%D1%82-%D0%9F%D0%B5%D1%80%D0%BD%D0%B8%D0%BA-%D1%85%D0%BE%D0%B4%D0%B8%D0%BB-%D0%BD%D0%B0-%D0%B3%D0%BE%D1%81%D1%82%D0%B8-%D0%BD%D0%B0-%D0%B1%D0%B0%D0%B1%D0%B0-%D1%81%D0%B8-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Заподозреният за убиец на наркодилър номер едно в Перник Роберт Величков беше арестуван на Летище София, след като се прибирал с полет от Италия, където бил на гости на баба си. Това съобщи вчера говорителят на главния прокурор Румяна Арнаудова. 31-годишният Цветан кацнал със самолета, а на аеропорта го очаквали полицаите. Той обяснил, че идва у нас, за да се предаде, а униформените го задържали и конвоирали към Перник.\n„Предполагаме, че е разбрал, че го издирват из цяла Европа и е преценил, че най-удачно за него е да се прибере“, коментираха криминалисти.\nЦветан ще бъде обвинен в убийството на Роберт Величков. Той е заподозрян, че го е разстрелял с 5 куршума почти от упор пред бар „Малибу“ в миньорския град, след което избягал. От прокуратурата обявиха, че той е загубил 2000 лева в казино, където играл с чичо си, афектирал се и гръмнал Роберт заради спор на улицата.\nЦветан е родом от Плевен, правил е опит за самоубийството, злоупотребявал с алкохола, обявиха още от обвинението.\n \n\n\n                    ", "date": "2017.11.22", "title": "Убиецът от Перник ходил на гости на баба си в Италия"}
{"url": "http://www.monitor.bg/a/view/33039-%D0%A3%D1%87%D0%B5%D0%BD%D0%B8%D1%86%D0%B8%D1%82%D0%B5-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D1%81%D0%B5-%D0%B1%D0%B8%D0%BB%D0%B8-%D0%BF%D1%80%D0%B5%D0%B4-%D0%BF%D1%83%D0%B1%D0%BB%D0%B8%D0%BA%D0%B0-%D0%BD%D0%B5-%D0%BD%D0%B5-%D0%B1%D0%B8%D0%BB%D0%BE-%D1%81%D1%80%D0%B5%D1%89%D1%83-%D0%B7%D0%B0%D0%BB%D0%BE%D0%B7%D0%B8/", "text": "\n                    „Беше моя келешкарска постъпка. Необмислена”. Това заявил в полицията единият от хванатите да се бият публично ученици край брега на река Марица. Видеоклипове с побоя между ученици от две различни училища в Пловдив бяха разпространени от marica.bg. На кадрите се вижда как голи до кръста младежи се млатят пред публика на поляна зад жилищния комплекс „Марица гардънс” до река Марица. По-късно пред полицията те отрекли да са се млатили срещу пари. Двамата казали, че не е имало залози. Сдърпали се часове по-рано по интернет и решили по мъжки да решат спора си.Един от учениците е възпитаник на престижната ЕГ „Пловдив” и е навършил 18 години. „Пълнолетен е, в 12-ти клас е. Ще бъде наказан с предупреждение за преместване в друго училище, тъй като това, което се е случило, е опасно както за самия него, а така също е уронен и престижът на училището ни”, каза директорът на Английската гимназия Николай Радев. Вторият ученик, който участва в мелето, е от друго училище в града.Историята с побоя между двамата тръгнал от тяхна дрязга в социалните мрежи. На сбиването им присъствали други ученици от Английската гимназия, които уведомили за случилото се преподаватели. Те пък се обадили на 112 и сезирали временно изпълняващият длъжността директор на ЕГ „Пловдив”, тъй като титулярът Радев бил в отпуска. Заместникът му подал доклад до Регионалното управление на образованието в Пловдив. На мястото била изпратена патрулка и побойниците били отведени в районното. Там двамата се разкаяли за „мъжкарската” си постъпка да се бият и се разпрегръщали, като дори заявили пред полицаите, че са много добри приятели. Учениците били пуснати от районното без никакви последствия за тях от страна на МВР, но от школата им ще вземат мерки, се заканиха директорите. \n\n\n                    ", "date": "2017.11.22", "title": "Учениците в Пловдив се били пред публика, но без залози"}
{"url": "http://www.monitor.bg/a/view/13137-%D0%94%D0%B2%D0%B0%D0%BC%D0%B0-%D0%B8%D1%80%D0%B0%D0%BA%D1%87%D0%B0%D0%BD%D0%B8-%D0%B2%D0%BB%D0%B8%D0%B7%D0%B0%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B8/", "text": "\n                    Двама иракски граждани получиха 6-месечни ефективни присъди от Районен съд – Генерал Тошево, за незаконно преминаване на границата ни в период, в който изтърпяват условни наказания за същото престъпление. Наказанията „лишаване от свобода“ те ще изтърпят при първоначален общ режим. На двамата са наложени и глоби в размер на 200 лева.\n\nИракчаните се признаха за виновни в това, че на 22 юли т.г., в землището на село Росица, общ. Генерал Тошево, в района на 240 и 241 гранични пирамиди, при условията на повторност са излeзли през границата на страната без разрешение на надлежните органи на властта, и не през определените за това места. Подсъдимите са осъдени да заплатят сторените по делата разноски.\n\nРайонният съд в Генерал Тошево приведе в изпълнение и предишните условни наказания от 8 месеца, наложени на двамата иракски граждани за същото престъпление. Те ще трябва да изтърпят наказанията ефективно, тъй като са извършили деянието в изпитателния им срок. Постановеният съдебен акт е окончателен.\n\n \n                    ", "date": "2017.11.22", "title": "Двама иракчани влизат в затвора за незаконно преминаване на границата ни"}
{"url": "http://www.monitor.bg/a/view/75322-%D0%93%D0%BE%D0%BB%D1%84-%D0%BD%D0%B0%D1%82%D1%80%D0%B5%D1%81%D0%B5-%D0%A0%D0%BE%D0%BB%D1%81%D0%A0%D0%BE%D0%B9%D1%81-%D0%BD%D0%B0-%D0%B7%D1%8A%D1%80%D0%BD%D0%B5%D0%BD-%D0%B1%D0%BE%D1%81/", "text": "Шофьорът избяга, после се предаде в районното\n                    Лек автомобил \"Фолксваген Голф-4\" блъсна култовия \"Ролс-Ройс\" на бургаския зърнен бос Бенчо Бенчев, който е и зам.-председател на общинския съвет в морския град. Катастрофата стана на кръговото кръстовище \"Трапезица\" в Бургас в около 19 часа във вторник. Инцидентът не е бил тежък и за щастие няма пострадали и ранени. Новината обаче взриви медиите и социалните мрежи, заради скандалната слава на култовия \"Ролс-Ройс\" и известния му собственик, който брои близо 200 000 евро за него. Тузарското возило на Бенчев се прочу в цяла България преди два месеца, след като привлече вниманието на лидера на БСП Корнелия Нинова, която обяви, че не е морално общински съветник да ходи на сесии с \"Ролс-Ройс\". Изявлението й, провокирано от журналистически въпрос, доведе до задочен спор с Бенчев, който макар да не членува в Столетницата, влезе в местния парламент като част от гражданската квота на БСП. \nВ момента луксозната лимузина е с огънати ламарини и изкривена джанта. Доста по-трагично е състоянието на \"Голфа\", който е с изкривени калници и изпопадали части. По време на инцидента Бенчев не бил в колата си. Зад волана седял шофьорът му Йово, който взел малолетната внучка на Бенчо от училище и я връщал към дома й. Детето седяло на задната седалка и е е невредимо, но се изплашило. Според свидетели на катастрофата, вината е изцяло на водача на \"Фолксвагена\", който се движел в една посока и успоредно с лимузината от дясната й страна. Двете коли влезли в кръговото кръстовище и при завой наляво, Голфът внезапно и безпричинно се натресъл странично в Ролс-Ройса. По всяка вероятност водачът му не е преценил разстоянието, което довело до  страничен сблъсък. След катастрофата, двете коли спрели, а водачите им огледали щетите, после разменили няколко думи. Когато шофьорът на Бенчев понечил да повика полиция, шофьорът на \"Фолксвагена\" хукнал като опарен към колата си и изчезнал с мръсна газ по надлеза в посока комплекс \"Меден Рудник\". Инцидентът и бягството от местопрестъплението е било записано от пътните видеокамери на оживеното кръстовище. Ченгетата хукнаха да издирва беглеца още същата вечер, но час по-късно той се предал сам във Второ РПУ, съобщиха от полицията. \nОказа се, че зад волана на Голфа е седял 23-годишният Емурла от руенското село Планиница. Младият мъж е студент в Химическия университет и в момента живее и учи в Бургас. Емурла нямал много опит зад волана и се изплашил, затова избягал. После обаче си дал сметка, че ако се укрива ще загази още повече и сам пристигнал в полицията, заедно с катастрофиралата кола. \n \n \n                    ", "date": "2017.11.22", "title": " Голф натресе Ролс-Ройс на зърнен бос"}
{"url": "http://www.monitor.bg/a/view/79966-5-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D0%BE%D1%81%D0%B0-%D0%BD%D0%B0-%D1%81%D0%BB%D0%B8%D0%B2%D0%B5%D0%BD%D1%81%D0%BA%D0%B8%D1%82%D0%B5-%D1%81%D0%B5%D0%B4%D0%BC%D0%B8%D1%86%D0%B8/", "text": "\n                     \n\n5-годишна ефективна присъда при първоначален строг режим на изтърпяване постанови в сряда състав на сливенския окръжен съд спрямо някогашния бос на скандално известната охранителна компания  „777“ Атанас Мъндев.  Делото се проточи пет години, обвиняеми по него освен 49-годишният Мъндев бяха съпругата му Ваня и бизнесменът Емил Трифонов., който на практика е управлявал парите от престъпна дейността чрез „Европарк“ ООД.Мъндев, който има и други осъдителни присъди беше обвинен , че в периода от юли 2000-та г. до юни 2008 г. в град Елена и в Сливен е извършил сделки с недвижимо имущество като е прикривал произхода му и действителните права върху него  на обща стойност – 1 129 761 лв. Деянието е било в условията на продължавано престъпление. Ортакът на Мъндев, бизнесменът Трифонов пък трябваше да отговаря за обвинение , че е „изпрал 548 556 лв, за които е знаел че са придобити посредством тежки умишлени престъпления.Аналогично обвинение за суми в размер на 350 088 лв беше повдигнато и на съпругата Ваня Мъндева /47 г/.\n\nСлед продължили близо денонощие пледоарии на защитата и прокурора съдебният състав уточни, че освен престоя зад решетките Мъндев ще трябва да заплати и глоба от 10 000 лв. Трифонов е осъден на 4 години затвор и глоба в размер на 10 бона. С условна 3-годишна присъда при 5-годишен отлагателен срок се размина Ваня Мъндева.Тя също ще трябва да заплати глоба от 10 000 лв.\n\nСредствата, предмет на престъпленията са били придобите от Мъндев в резултат на принуда, изнудване, участие в организирана престъпна група, и склоняване на трети лица към проституция с користна цел, напомнят магистратите.Присъдата на сливенския окръжен съд подлежи на  обжалване пред Апелативен съд-Бургас. \n                    ", "date": "2017.11.22", "title": "5 години затвор за боса на сливенските седмици     "}
{"url": "http://www.monitor.bg/a/view/23978-%D0%9F%D1%80%D0%B8%D0%B1%D1%80%D0%B0%D1%85%D0%B0-%D1%82%D1%80%D0%B8-%D1%87%D1%83%D0%B2%D0%B0%D0%BB%D0%B0-%D1%81-%D0%BA%D0%B0%D0%BD%D0%B0%D0%B1%D0%B8%D1%81-%D0%BE%D1%82-%D0%BF%D1%8A%D1%82%D0%B5%D0%BD-%D0%BA%D0%B0%D0%BD%D1%82%D0%BE%D0%BD/", "text": "\n                     \n\n \n\nТри чувала пълни с листна маса от канабис събраха униформени служители на участък „Запад“ при РУ „Полиция“ в Сливен след проверка на помещение, ползвано от години за пътен кантон край село Крушаре.\n\nДо обиска в кантона и две жилища се стигнало след като полицаите се усъмнили в поведението на 34-годишния крушарец  Станимир Йорданов и неговия авер от Сливен, 32-годишния Стефан Стефанов.\n\nВ кантона те разкрили помещение, пригодено за оранжерийно отглеждане на наркотичното растение и прибрали 42 саксии с близо 2-метрови стръкове. Вече изсушената листна маса била прибрана от дома на Йорданов и къща на негов родственик.\n\nОбразувано е досъдебно производство, двамата криминално проявени но досега не осъждани мъже са задържани по закона за МВР за по 24 часа.\n\nМеждувременно при рутинни проверки по улиците на Сливен са задържани двама водачи на леки автомобили , които седнали зад волана след солидно надрусване с амфети. Белезниците са сложени върху китките на 35-годишния Петко Петков и 30-годишния Иван Русев от Града на стоте войводи.\n\n \n                    ", "date": "2017.11.22", "title": "Прибраха три чувала с канабис от пътен кантон  "}
{"url": "http://www.monitor.bg/a/view/78782-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%BA%D0%B0-%D0%BC%D0%B5%D1%82%D0%BD%D0%B0-%D0%BE%D1%82-%D1%82%D0%B5%D1%80%D0%B0%D1%81%D0%B0-40-%D0%B1%D0%BE%D0%BD%D0%B0-%D0%BD%D0%B0-%D0%B0%D0%BB%D0%BE%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8/", "text": "\n                     \n\n \n\n \n\n40 бона: 30 000 лв и 5 000 евро метна през балкона на апартамента си поредна жертва на ало-мошеници, която мислела че по този начин подпомага полицията.\n\nСлучаят е от 21 ноември в Стара Загора, жертвата е 45-годишна местна жителка, която получила малко след 12,00 часа серия от обаждания на домашния и мобилния си телефон. Първоначално тя била заплашена с разстрел и опожаряване на дома й ако не предаде веднага на изпратен пред апартамента куриер наличните си спестявания и бижута. Веднага след това позвънил „комисар Петров“, който обстоятелствено й „разяснил“ че в този момент оперативна група от топ-криминалисти е обкръжила изпечени мошеници. За да бъдели обаче те „заковани“ и образувано бързо производство, по което ало-тарикатите да бъдат за броени часове осъдени и вкарани зад решетките трябвало жената да предостави временно наличните си пари.\n\nОшашавената от развоя на събитията заралийка повярвала на „комисаря“ и метнала през терасата си плик с банкнотите, като вътре сложила и описанието на серийните им номера.Към 14,00 часа жертвата се усетила, че нещата не са според обещанията на криминалиста и се обърнала към Първо РУ „Полиция“, където подала жалба за измамата.\n\nОбразувано е досъдебно производство за извършено престъпление по чл.209, ал.1 от НК.Това на практика е най-голямата сума , хвърляна на ало-тарикати в региона през последните месеци, коментират работещите по случая.Те изразяват недоумението си че сравнително млада дама е повярвала на лъжите.\n\n Един от последните такива случаи с хвърлени 12 000 лв беше на 26 октомври, тогава жертвата беше на 68 години, показва справката в бюлетина на ОД на МВР-Стара Загора.\n\n По думите на директора на областната дирекция, старши комисар Хаджиев няма никакво логично обяснение за постъпката на жертвата след провежданите от много времен асам целенасочени кампании за разясняване на използваните от престъпниците класически схеми за подмамване.За пореден път той припомни, че МВР няма практика да изска финансова помощ и то кеш по време на спецакциите си.\n\n \n                    ", "date": "2017.11.22", "title": "Старозагорка метна от тераса 40 бона на ало-измамници   "}
{"url": "http://www.monitor.bg/a/view/59536-%D0%93%D0%B5%D0%BE%D1%80%D0%B3%D0%B8-%D0%A1%D1%82%D0%BE%D0%B5%D0%B2-%D0%BE%D1%82-%D0%98%D0%BD%D0%B4%D1%8A%D1%81%D1%82%D1%80%D0%B8-%D0%A3%D0%BE%D1%87-10-%D1%80%D1%8A%D1%81%D1%82-%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%81%D1%82%D1%82%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-75-%D0%B7%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "През 2017г. БАИ сертифицира проекти за над 300 милиона лева за над 5 700 нови работни места, заявени инвестиции има за още над 800 милиона лева\n                    Ръстът на работните заплати в промишлеността за тази година в Пловдив е около и над 10% в сравнение със същия период на 2016г. Средно за страната нарастването на заплатите в същия сектор е около 7,5%. Това съобщи анализаторът от „Индъстри Уоч” Георги Стоев в Пловдив в рамките на кръгла маса за допълнително привличане на инвестиции и за засилващата се роля на иновациите по време на европредседателството на България.\n\nПо думите на Стоев заплатите в промишлеността в Пловдив продължават да нарастват дори по-бързо от очакванията на доста работодатели. Според него е грешка, че работодателите се конкурират за едни и същи сегмент на пазара на труда и често „крадат” един от друг обучени кадри. „Това е доста порочен кръг. В някои индустрии оборотът на работни места достигна до 25-30%, което е неустойчиво грубо казано. Голямата цифра е в промишлеността, в работещите в предприятията, най-вече тези, които разчитат на нискоквалифициран труд”, уточни Георги Стоев. Той даде за пример Пловдив, който по цени догонва софийските. По думите му градът на тепетата вече не е от най-евтините населени места у нас, не само като заплащане, но и като цени. „В „Капана” например вече има капучино за 3,50 лева, каквото има и на жълтите павета в София”, каза той. По думите му градовете, които изостават като бързина в ръста на заплати в промишлеността са Хасково и Димитровград, както и Бургас. В морския град заплатите растат 2 до 3 пъти по-бавно от тези в Пловдив. „Но обяснението е може би, че Бургас не е индустриален град, докато в Пловдив бизнес индустрията и промишлеността са 55% от цялата икономика. Пловдив наистина е промишлен център, а нашата задача е да бъде и технологична дестинация за инвестиции. Ако в Пловдив заплатите растат с 10% в промишлеността, в Бургас растат с около 5%. Разликата е двойна. В Хасково ръстът на заплатите е с 4%, а там е нововъзникващият клъстер за промишленост”, каза още анализаторът. Според него най-търсени от работодателите са кадрите със средно образование с технически специалности от техникумите, с английски език и втори западен по възможност немски език. Според участниците в бизнес форума Пловдив е брандиран, като индустриалната столица на България. Повечето инвеститори предпочитат, когато проучват условията за ново предприятие, първо да проверят как стоят нещата в Пловдив. „Това, което не свършихме, е че трябваше да направим една по-силна кампания зад граница. Да брандираме цялата страна като добра дестинация за бизнес и инвестиции. И не просто за ишлеме инвестиции, където ги привличаме инвеститорите с евтин труд и ниски данъци, а като страна, която има добри инженерни кадри, добри традиции в машиностроенето- в сектори, в които Китай не може да ни конкурира”, каза още Георги Стоев.\n\nПоследните данни на Българската агенция за инвестиции (БАИ), която бе организатор на кръглата маса, е, че през септември у нас има завишаване на инвестициите с 10 милиона лева в сравнение със същия период на м.г. Планът на БАИ от началото на 2017г. е бил да бъдат привлечени над 400 милиона лева инвестиции за 6000 нови работни места, който план ще бъде преизпълнен, каза изп.директор на БАИ Стамен Янев. „Към момента имаме сертифицирани проекти през 2017г. за над 300 милиона лева с потенциал за нови над 5 700 работни места. Имаме заявени нови проекти, които в голямата си част може да сертифицираме, но идеята е, че към края на 2017г. със сигурност ще подобрим плана, защото заявените към момента са за над 800 милиона лева”, заяви той.\n\nВ рамките на кръглата маса в Пловдив бизнесът, местната и изпълнителната власти дискутираха възможностите на европредседателството за допълнително привличане на инвестиции, както и засилващата се роля на иновациите. Във фокуса на обсъжданията бяха и възможностите за публично-частно партньорство с цел изграждане на индустриални зони и свързаната с тях инфраструктура. \n                    ", "date": "2017.11.22", "title": "Георги Стоев от „Индъстри Уоч”:  10% ръст на заплатите в промишлеността в Пловдив, 7,5% за страната"}
{"url": "http://www.monitor.bg/a/view/7791-%D0%92%D0%B0%D1%80%D0%BD%D0%B0-%D0%BF%D1%83%D1%81%D0%BD%D0%B0-%D0%B0%D0%B2%D1%82%D0%BE%D0%BC%D0%B0%D1%82%D0%B8-%D0%B7%D0%B0-%D0%B1%D0%B8%D0%BB%D0%B5%D1%82%D0%B8-%D0%BF%D0%BE-%D0%B5%D0%B4%D0%BD%D0%B0-%D0%B0%D0%B2%D0%B3%D0%BE%D0%B1%D1%83%D1%81%D0%BD%D0%B0-%D0%BB%D0%B8%D0%BD%D0%B8%D1%8F/", "text": "\n                    Новата автоматизирана билетна система в градския транспорт на Варна бе пусната пилотно днес по линия № 10 от общинската транспортна схема. Тя е част от проекта „Интегриран градски транспорт“. Поетапно ще бъдат включени и останалите линии, които обслужват града. В помощ на гражданите са осигурени екипи, които ще помагат на пътниците при ползване на машините за билети. Консултантите ще носят специални баджове и ще обясняват как става купуването на билети или карти и валидирането им в автобусите, обясни ръководителят на проекта Биляна Якова. Цената на билетите остава 1 лв. За пилотната линия № 10 машините ще предлагат 2 основни типа продукти – стандартните хартиени билет, които са еднократни и предплатени карти с електронни билети, в които може да бъде заделена определена сума пари. Електронните билети могат да се изразходват чрез валидиране на картата в специално устройство в автобуса. Картите за пътуване, издадени от „Градски транспорт“ ЕАД, остават валидни. Предвиден е междинен период, в който ще важат и новите и стари продукти. Мобилното приложение info iTransport за информация на пътниците в реално време, може да бъде изтеглено безплатно. Въвеждането на карта с електронни билети цели да улесни и да спести неудобства на пътниците, които ползват масовия градски транспорт в града. Ползването на карти е и най-добрият вариант за активно пътуващите пътници, тъй като може да се зареждат многократно с електронни билети. За тези, на които се налага еднократно да използват градския транспорт, остава опцията за хартиен билет. Проектът се осъществява с финансовата подкрепа на Оперативна програма „Регионално развитие” 2007-2013, съфинансирана от Европейския съюз, чрез Европейския фонд за регионално развитие.\n                    ", "date": "2017.11.22", "title": "Варна пусна автомати за билети по една авгобусна линия"}
{"url": "http://www.monitor.bg/a/view/48591-%D0%A1-%D0%BF%D0%BE-10-%D1%81%D1%82-%D0%BE%D1%82-%D0%B2%D1%81%D0%B5%D0%BA%D0%B8-%D0%BA%D1%83%D0%B1%D0%B8%D0%BA-%D0%B2%D0%BE%D0%B4%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D1%82-%D0%BD%D0%BE%D0%B2%D0%B8-%D1%82%D1%80%D1%8A%D0%B1%D0%B8/", "text": "\n                    С по 10 ст. от всеки кубик вода от цената ще се компенсира недостигът на пари за модернизацията на ВиК мрежата в страната, за да може тя да отговори на европейските изисквания. Това каза днес зам.-министърът на регионалното развитие Малина Крумова и добави, че не е задължително отчисляването на въпросната сума в отделен фонд да оскъпи цената на ВиК услугата. По думите й парите ще се събират в централизират фонд и ще се харчат в зависимост от нуждите.\n\n„Има оператори и общини, които по-трудно ще постигнат целите за съответствие и за това е необходимо да се направи преразпределение на парите, събирани през цената на водата. Така районите в страната, имащи проблеми да постигнат по-рано необходимото качество на ВиК услугата. Водата е национално богатство и имаме общ ангажимент да я опазваме. За това трябва да се създаде въпросният обществен фонд“, обясни тя. „Да не забравяме, че трябва да построим още много пречиствателни станции за отпадни води“, добави тя.\n\nНа въпрос дали десетте стотинки ще бъдат достатъчни за покриване на дефицита от пари за обновяване на ВиК мрежата, Малина Крумова обясни, че са правени и други модели със отчисляване на 25 ст. от всеки платен кубик. „При 10 ст. на кубик негативите от подобно преразпределение са най-малко и позитивите най-много. По-малката сума ще води до по-бавно натрупване на необходимия ресурс, но дава възможност за изпълняване на мерките в обозрими срокове“, обясни тя, но не успя да обясни каква сума на година ще може да се събере на година от отчисленията.\n\nЗам.-министърът припомни за най-спешното за свършване в сектора - изграждането на пречиствателните станции за отпадни води и на малките агломерации, а също строителството на язовири за районите, където от години хората са на воден режим.\n\nОтносно въвеждането на двустепенната скала Крумова обясни, че в стратегията за развитие на водния сектор се предлага за бедните абонати да има субсидирана цена до определен обем потребление. „В момента стратегията още е в работна група и може би след Коледа ще бъде обявена за обществено обсъждане“, прогнозира зам.-министърът на регионалното развитие.\n                    ", "date": "2017.11.22", "title": "С по 10 ст. от всеки кубик вода финансират нови тръби"}
{"url": "http://www.monitor.bg/a/view/36640-%D0%A2%D0%B0%D0%B2%D0%B0%D0%BD%D1%8A%D1%82-%D0%BF%D1%80%D0%B8-%D0%BF%D0%BB%D0%B0%D1%89%D0%B0%D0%BD%D0%B8%D1%8F%D1%82%D0%B0-%D0%B2-%D0%BA%D0%B5%D1%88-%D0%BE%D1%81%D1%82%D0%B0%D0%B2%D0%B0-10-000-%D0%BB%D0%B2/", "text": "Подаваме данъчната декларация с отстъпка до края на януари\n                    Разплащанията в брой остават с таван от 10 хил. лв. Това решиха депутатите, след като приеха на второ четене промените в Закона за данъка върху добавената стойност. Те отхвърлиха предложението на Министерски съвет кешовите разплащания да се ограничат до 5 хил. лв.\n\nСлед разглеждането на предложението в бюджетната комисия, наречено от председателят й Менда Стоянова „поредна мярка за борба със сивата икономика”,\n\n\n\nТова се случи с гласовете на \"Обединените патриоти\", БСП, ДПС и \"Воля\". Депутатът от БСП Красимир Янков обвини управляващите, че вдигат данъците по косвен път с увеличение на разплащанията по банков път. Още по-далеч отиде Павел Шопов от „Обединени патриоти”, който директно обвини банките, че са подпомогнали „предложението да влезе в пленарна зала”. Менда Стоянова коментира, че обвиненията са безпочвени и допълни, че\n\n\n\n„Все пак депутатите успяха да приемат редица промени в Закона за ДДС и Закона за акцизите, които затварят пробойни, установени от приходните агенции за източване на косвени данъци”, коментира Стоянова.\n\nПървоначалното предложение самоосигуряващите се да подават годишна данъчна декларация само по електронен път отпадна. Ако обаче годишната данъчна декларация бъде подадена до 31 януари на следващата година по електронен път, лицата ще ползват отстъпка 5% върху данъка за довнасяне по годишната данъчна декларация, но не повече от 500 лв., при условие че нямат подлежащи на принудително изпълнение публични задължения и данъкът за довнасяне е внесен в срок до 31 януари. Предприятията ще подават декларация за дължимите\n\n\n\nако задължението за подаване на декларацията възниква след 31 декември 2017 г.\n\nПринудителната административна мярка \"запечатване на обект за срок до един месец\" ще може да се прилага и към трето лице, реши още НС. Мярката ще може да се прилага, когато към момента на запечатване обектът или обектите се стопанисват от това трето лице, ако то е знаело или е могло да знае, че е започната процедура по запечатване.\n\nВ пленарна зала бяха одобрени и промени в Търговския закон. С тях се ограничават възможностите\n\n\n\nи социално слаби граждани.С поправките се дава възможност на една трета от наетите лица по трудови правоотношения да подадат до съда искане за откриване на процедура по несъстоятелност на фирмата, в която работят, в случаи, че повече от два месеца не са им изплащани заплати.\n\n\n\nНародните представители приеха без гласовете на БСП промени в Закона за кредитните институции на първо четене. Измененията дават повече правомощия на БНБ при надзора на кредитните институции, в съответствие с препоръките на Европейския банков орган (ЕБО).\n\nПовишават се изискванията при лицензирането на банките, както и изследването на свързаните лица при кредитирането на банки, посочи вносителят на законопроекта Менда Стоянова.\n\n„След апокалипсиса на КТБ е важно надзорът да има по-голям контрол върху кредитните институции”, аргументира се Стоянова.\n\nПо измененията се въздържаха депутатите от парламентарната група на БСП \"За България\". Червеният депутат Румен Гечев обоснова това решение от трибуната с това, че прекалено бързо се приемат промени в толкова важни закони. Според него с промените се дава повече правомощия на подуправителите на БНБ, а се ограничават тези на членовете на Управителния съвет. Менда Стоянова посочи, че по някои въпроси трябва да се внесат промени между първо и второ четене.\n\nПредседателят на ПГ на ДПС Йордан Цонев обясни, че в законопроекта са отразени препоръки на ЕБО от 14 ноември, които ще влязат в сила чак от началото на 2019 г. Въпреки това той подкрепи измененията, но очаква промени преди второ четене. Впоследствие Менда Стоянова предложи на депутатите срокът между първо и второ четене да бъде 5 дни.\n                    ", "date": "2017.11.22", "title": "Таванът при плащанията  в кеш остава 10 000 лв."}
{"url": "http://www.monitor.bg/a/view/83188-%D0%A7%D0%B5%D1%80%D0%B5%D0%BD-%D0%BF%D0%B5%D1%82%D1%8A%D0%BA-%D0%B7%D0%B0-%D0%B1%D0%B8%D0%BB%D0%B5%D1%82%D0%B8%D1%82%D0%B5-%D0%B7%D0%B0-%D0%BA%D0%BE%D0%BD%D1%86%D0%B5%D1%80%D1%82%D0%B0-%D0%BD%D0%B0-%D1%80%D0%B0%D0%B4%D0%B8%D0%BE-%D0%92%D0%B5%D1%81%D0%B5%D0%BB%D0%B8%D0%BD%D0%B0/", "text": "\n                    Американският Черен петък, който е възприет за начало на коледния базар, стана изключително популярен и в България. На 24 ноември магазини с всякакъв вид стоки обявяват намаления. Радио „Веселина“ също реши да зарадва почитателите на балканската музика и да им предложи по-достъпни цени на билетите за концерта по повод 25-ия рожден ден на медията. Пропуските за единственото по рода си музикално шоу, обединяващо фолклор, съвременен фолк, гръцки и сръбски ритми от едни от най-големите имена в съответните жанрове ще бъдат с 20% по-евтини, с изключение на най-ниската ценова категория. Така всички, които искат да видят и чуят на живо Берковската духова музика, оркестър „Орфей“, Цветелина Янева, Галена, Азис, Пеги Зина и Цеца Ражнатович в зала „Арена Армеец“ на 22 февруари 2017 г., могат да си осигурят присъствието на цени от 25 до 64 лв. Промоцията е по инициатива на организаторите от радио „Веселина“ и BOOM LIVE и е валидна само на Черния петък, 24 ноември, а билети се продават в мрежата на Eventim.\n                    ", "date": "2017.11.22", "title": "Черен петък за билетите за концерта на радио „Веселина“"}
{"url": "http://www.monitor.bg/a/view/34824-%D0%94%D0%90%D0%9C%D0%A2%D0%9D-%D0%B5-%D0%B8%D0%B7%D0%B2%D1%8A%D1%80%D1%88%D0%B8%D0%BB%D0%B0-%D0%BD%D0%B0%D0%B4-4-%D1%85%D0%B8%D0%BB-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5/", "text": "Средно всеки ден агенцията съставя акт \n                    Инспекторите на Държавната агенция за метрологичен и технически надзор (ДАМНТ) са участвали в проверки на 4175 проверки на язовири в цялата страна от началото на годината. За нарушение на Закона за водите и неизпълнение на Наредбата за условията и реда за осъществяване на техническата и безопасната експлоатация на язовирните стени и на съоръженията към тях, както и на контрол за техническото им състояние са съставени и връчени 395 бр. актове за установяване на административни нарушения, съобщиха от агенцията. \n\nПаралелно с това се извършва постоянен мониторинг на 205 язовира определени като потенциално опасни в писмо изпратено до Върховната административна прокуратура. През активния дъждовен сезон на тях се правят инспекции всяка седмица. Други  язовири се поддържат изпразнени, за което се осъществява постоянен контрол.\n\nПрез активния дъждовен сезон на тях се правят инспекции всяка седмица. Други  язовири се поддържат изпразнени, за което се осъществява постоянен контрол. От агенцията припомнят, че тези правомощия са й възложени от 1 януари 2016 г. Оттогава до сега направените проверки са над 7 хил. През първата година от дейността на специализираната дирекция към държавната агенция няма голям брой съставени актове за установяване на административни нарушения поради спецификата на проверките, разписано в нормативната уредба. При първа проверка на собствениците се дават предписания за отстраняване на констатираните нарушения със срок, който често е по няколко месеца заради сложността на нужните ремонти. Едва при последващите проверки се съставят актове, в случай, че не са предприети нужните действия, обясняват от ДАМТН. \n\nС цел още по-ефективен контрол и оптимизиране на дейността на ДАМТН в момента се работи по промени в Закона за водите, които предвиждат по-ефикасен контрол за безопасната експлоатация и техническа изправност на язовирните стени и съоръженията към тях проблеми вследствие на непълнота на законовата уредба, чрез използване на световна практика препоръчвана от Международната комисия по големите язовири и особено световния опит относно експлоатацията и контрола на малките язовири за постигането на ефективен държавен контрол върху язовирите, допълват от агенцията. \n                    ", "date": "2017.11.22", "title": "ДАМТН е извършила над 4 хил. проверки на язовирите "}
{"url": "http://www.monitor.bg/a/view/1717-%D0%91%D1%80%D0%B0%D0%BD%D1%88%D0%BE%D0%B2%D0%B8%D1%86%D0%B8-%D0%B8%D1%81%D0%BA%D0%B0%D1%82-%D1%81%D0%B0%D0%BC%D0%BE-%D0%BD%D0%B5%D0%B3%D0%BE%D1%80%D0%B8%D0%BC%D0%B8-%D0%B8%D0%B7%D0%BE%D0%BB%D0%B0%D1%86%D0%B8%D0%B8-%D0%B7%D0%B0-%D0%B2%D0%B8%D1%81%D0%BE%D0%BA%D0%B8-%D1%81%D0%B3%D1%80%D0%B0%D0%B4%D0%B8/", "text": "\n                    Използването само негорими изолационни материали от клас по реакция на огън А1 и А2 (БДС EN 13501-1) за сгради с височина над 28 м поискаха отново днес от Българската асоциация за изолации в строителството (БАИС) на конференция в София. В настоящата редакция на наредбата за тези сгради се допуска използването и на такива с класове В и С, припомнят те.\n\nОт браншовата асоциация предлагат да се въведе изискването върху изолациите от стиропор задължително на определени места да има минимум по половин метър защитни ивици с ширина не по-малка от половин метър с негорим материал от клас не по-нисък от А2. За тази цел да се забрани използването на материали от клас В, искат още от БАИС. Изпълнителният директор на асоциацията инж. Йордан Николов припомни липсата на единен евростандарт за тези изисквания.\n\nПо време на кръглата маса, в която взе участие и зам.-министърът на регионалното развитие Малина Крумова, български и чужди експерти по пожарна безопасност, стана ясно, че ЕК е започнала разработването на стандарти за тестването на материалите използвани за изолации върху фасадите на сградите. „В момента обаче все още няма единен стандарт. За основа на бъдещия се използват основно нормативите в тази област на Германия и Великобритания“, каза на форума Сара Крайхен от Fire Safe Europe, но не уточни кога може най-рано новите нормативи да станат факт. По думите й от Еврокомисията са започнали събиране и на мнения от всички държави от Общността по въпроса. Според нея целта е да се даде възможност за унифициране на изпробването на реакцията на огън на най-често използваните изолационни материали в строителството и обновяването на фасадите на сгради. „МРРБ ще сътрудничи с всички институции в страната за съгласуване на българските предложения по разработваните от ЕК стандарти в тази област“, каза в тази връзка зам.-министър Малина Крумова.\n\nОндрей Срамек, също от Fire Safe Europe разказа за различните противопожарни нормативи за влаганите изолационни материали в някои от Стария континент. „Основните изисквания на различните прилагани стандарти са в зависимост от височината и предназначението на сградата. В Чехия, например, за училища, детски градини, болници, домове за стари хора и други социални сгради е задължително използването на негорими материали за изолация“, разказа той. По думите му в Европа към 20 метра е средната височина, над която е задължително използването на негорими изолации от клас А. Срамек добави, че в Чехия за постройките между 12 и 22,5 м е задължително използването на негорими ивици между етажите. „В различните страни ширината на тези ивици е от 20 до 150 см, като някъде има куриозно изискване те да са през един етаж“, допълни той.\n\nСара Крайхен добави, че Еврокомисията започва и проучване на въпроса за токсичността на дима, отделян при пожар на изолациите, използвани в сградите. Според нея единствено в Полша засега е правено по-подробно проучване на проблема.\n\nМирослав Йотов, главен директор „Надзор на пазара“ в ДАМТН определи като много обемна и сложна задача започнатата работа по уеднаквяване на нормативите, засягащи изолациите в строителството. Според него за риска от влагането на некачествени материали или такива, които не са подходящи за съответната сграда не бива да следят само контролните органи на пазара, а и експерти по пожарна безопасност.\n                    ", "date": "2017.11.22", "title": "Браншовици искат само негорими изолации за високи сгради"}
{"url": "http://www.monitor.bg/a/view/7607-%D0%9F%D1%80%D0%B8%D0%BA%D0%BB%D1%8E%D1%87%D0%B8-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D1%82%D1%83%D0%BD%D0%B5%D0%BB-%D0%92%D0%B8%D1%82%D0%B8%D0%BD%D1%8F-%D0%B7%D0%B0%D1%82%D0%B2%D0%B0%D1%80%D1%8F%D1%82-%D1%82%D1%80%D1%8A%D0%B1%D0%B0%D1%82%D0%B0-%D0%B7%D0%B0-%D0%92%D0%B0%D1%80%D0%BD%D0%B0/", "text": "\n                    Приключва ремонтът и на и на двете тръби на тунел „Витиня” на магистрала \"Хемус. Предсрочно – от понеделник, беше отворена тръбата в посока София. От Пътната агенция уточниха, че днес ще бъде спряно движението в тръбата за Варна. Причината е извършването на проверка на мостовото съоръжение веднага след тунел „Витиня”, което също бе ремонтирано през последните месеци. По време на проверката автомобилният трафик ще бъде пренасочен двупосочно в тръбата за София.\n\nПри ремонта на най-дългия тунел в България е монтирано енергоефективно светодиодно осветление, видеонаблюдение, пожароизвестителна и оповестителна система. На входовете са монтирани светофарна уредба.\n\n \n                    ", "date": "2017.11.22", "title": "Приключи ремонтът на тунел \"Витиня\", затварят тръбата за Варна"}
{"url": "http://www.monitor.bg/a/view/44302-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D0%BA%D0%B0%D0%B7%D0%B0%D0%BD%D0%B4%D0%B6%D0%B8%D1%8F-%D0%BA%D1%80%D0%B8%D0%B5-%D1%80%D0%B0%D0%BA%D0%B8%D1%8F%D1%82%D0%B0/", "text": "Митниците хванали 151 тона без акциз от началото на годината\n                    Всеки втори казанджия крие изварената ракия, за да не плаща акциз. За 10-те месеца на годината са задържани над 151 тона високоградусов алкохол и близо 118 тона вино, както и над 18 500 литра бира. Дотук през ноември са задържани над 10 т етилов алкохол и близо 20 000 литра вино.Това показва справка на Агенция „Митници“, предоставена специално за „Монитор“. Според цифрите в страната има 1500 регистрирани казана, където се изварява ракия за домашно ползване. 60 процента от тях обаче декларират нулева производителност и така си спестяват акциза. Масирана акция на митничарите от началото на есента до момента обаче показала, че всички те работят и дестилират спирт.„Селектирани са рискови обекти за дестилиране на ракия, в които ще се извършват периодични проверки през целия активен сезон. Паралелно с това митническите служители ще правят проверки и по линия на нелегалните „казани\", т.е. обекти, в които се изварява ракия „на черно\", без да са регистрирани като СМОД (специализирани малки обекти за дестилиране - казани) и които се явяват нелоялна конкуренция на регистрираните казанджийници и търговци“, обясниха за „Монитор“ от агенцията.\nЗа около месец митническите служители са извършили над 100 проверки на регистрирани СМОД, които целят повишаване на приходите от акциз. Открити са над 30 нарушения, свързани предимно с неподадена справка-декларация за акциз, както и със съхранение на алкохол без акцизни документи в имотите, в който се намират и регистрираните казани. Проверени са и над 13 нерегистрирани казана, при които са задържани още близо 3000 литра нелегален алкохол.Активните действия на митническите служители, в някои случаи съвместно с другите правоприлагащи органи, ще продължат до края на сезона, в който масово се изварява домашен алкохол от грозде и плодове.Според Закона за акцизите и данъчните складове всяко семейство има право да извари до 30 литра етилов алкохол (ракия) годишно, като за това заплаща акциз по намалена наполовина ставка, а за всеки литър над това количество - по пълната ставка на акциза - 550 лв. за 1 хектолитър чист алкохол. Например за 40-градусова ракия гражданите дължат по 2,20 лв на литър за първите 30 литра и по 4,40 лева за всеки литър над тези 30 литра. Клиентът попълва справка-декларация, заплаща дължимия акциз на казанджията и получава документ. Изварената ракия е за лично и семейно потребление и не може да се търгува.В същото време ракия за левче сее смърт в цялата страна. Опасната напитка, която само на мирис наподобява традиционния алкохол, у нас се произвежда в повечето населени места, особено където има по-бедно население. \n\n\n                    ", "date": "2017.11.22", "title": "Всеки втори казанджия крие ракията"}
{"url": "http://www.monitor.bg/a/view/17550-%D0%9D%D1%8F%D0%BC%D0%B0%D0%BB%D0%BE-%D0%B4%D0%B0%D0%BD%D0%BD%D0%B8-%D0%B7%D0%B0-%D1%80%D0%B0%D0%B4%D0%B8%D0%B0%D1%86%D0%B8%D0%BE%D0%BD%D0%B5%D0%BD-%D0%BE%D0%B1%D0%BB%D0%B0%D0%BA-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    След съобщенията на няколко европейски агенции за наблюдение на радиоактивността за преминаването над Европа на радиоактивен облак с неясен произход в края на септември и началото на октомври, Орлин Стоянов от Националния център по радиология и радиационна защита увери в интервю за БНР, че няма данни над страната ни да има облак, който съдържа радиоактивния радионуклид рутений-106. Стоянов посочи също, че вече е оценено откъде произтича замърсяването и е въпрос на време този, който го е допуснал, да си признае. Руската метеорологична служба вече съобщи, че в Южен Урал е констатирана повишена концентрация на изотопа рутений 106.\n\"На хората бих казал, че нямат никакво основание да се притесняват, нищо не налага от тези концентрации никакви\nрадиационно – защитни мерки. Хората трябва да бъдат успокоени, че се провежда мониторинг в страната. Този мониторинг е на ниво, данните са изнесени публично, оповестени са\", добави специалиста.\nВече е моделиран процесът, оценено е откъде произтича замърсяването, т.е къде е протекло някакво събитие, което е довело до изхвърляне на рутений. Въпрос на време е този, който е допуснал събитието, да признае за допуснатото. Това са моделни оценки и аз не се наемам да цитирам моделите. За България – няма данни в България да е протекло това събитие.\n                    ", "date": "2017.11.22", "title": "Нямало данни за радиационен облак на България"}
{"url": "http://www.monitor.bg/a/view/61878-%D0%9F%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%B7%D0%B0%D0%B1%D1%80%D0%B0%D0%BD%D0%B8-%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%BF%D0%BE-%D1%81%D1%82%D0%B0%D1%80%D0%B8%D1%8F-%D0%BA%D0%B0%D0%BB%D0%B5%D0%BD%D0%B4%D0%B0%D1%80/", "text": "\n                    В Гигинския манастир „Св. св. Козма и Дамян” да се служи по новия реформиран календар, по който служи Българската православна църква, а не по стария, който спазван все още Руската и Сръбската църкви. Това става ясно от писмо на патриарх Неофит, който е и Софийски митрополит до обителта.\n\nМанастирът се прочу преди няколко години с изписаните на стените му наред със светците лица на скандалния банкер Цветан Василев и съпругата му. Скоро, след като скандалът гръмна, монасите замазаха ликове им.\n\nВъв въпросната обител, която сега се оглавява от отец Никанор, се служи по стария календар без писмено разрешение от Светия синод.\n\nВ писмото си патриарх Неофит заявява, че благославя занапред там да се служи само по общоприетия в БПЦ църковен календар,за да не се допускат разделения в епархията. Светейшият допълва, че рeшението му е в резултат на многобройни оплаквания от страна на миряни, които отиват там на поклонение за определен празник, но се оказва, че там по това време не служат литургия, тъй като се водят по друг календар.\n\n„Във връзка със зачестили оплаквания и жалби в Софийска св. митрополия от поклонници на поверения ви Църногорски манастир „Св. св. Козма и Дамян“ относно отслужването на празничните богослужения и предвид редица неканонични действия, извършени напоследък от групи, представящи се като „ревнители на благочестието“ с акцент върху т. нар. „стар стил“, препоръчваме и благославяме занапред богослуженията в манастира, заедно с прилежащите му параклиси и скитове, да се извършват съгласно общоприетия от Българската православна църква − Българска патриаршия църковен календар. Настоящето ви свеждаме за сведение, съобразяване и изпълнение с цел запазване на единството във вярата на православните християни в богохранимата Софийска епархия, съгласно думите на Спасителя: „Да бъдат всички едно“ (Йоан 17:21)“ гласи дословно писмото на патриарх Неофит.\n                    ", "date": "2017.11.22", "title": "Патриарх Неофит забрани службите по стария календар "}
{"url": "http://www.monitor.bg/a/view/25000-%D0%A6%D0%B0%D1%86%D0%B0%D1%80%D0%BE%D0%B2-%D1%81-%D0%BF%D0%B8%D1%81%D0%BC%D0%BE-%D0%B4%D0%BE-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%BD%D0%B0-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5/", "text": "\n                    Главният прокурор Сотир Цацаров е изпратил писмо до премиера Бойко Борисов във връзка с проверките на язовирите в последните години. Това съобщи Борисов преди заседанието на Министерския съвет. Той заяви, че писмото е резюлирано до министрите на околната среда, на икономиката, на регионалното развитие и до кмета на София с искане да се изпълнят препоръките по възможно най-бързия начин. Министър-председателят уточни, че \"по принцип препоръката е за язовир \"Бели Искър\".\n                    ", "date": "2017.11.22", "title": "Цацаров с писмо до Борисов за проверките на язовирите"}
{"url": "http://www.monitor.bg/a/view/57289-%D0%9A%D0%BC%D0%B5%D1%82%D0%B8%D1%86%D0%B0-%D0%B4%D0%B0%D0%B2%D0%B0-%D0%B1%D0%BE%D0%BD%D1%83%D1%81-%D0%BD%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B5%D0%BF%D1%83%D1%88%D0%B0%D1%87%D0%B8/", "text": "Чиновниците от Община Смядово ще почиват три дни повече, ако не посягат към цигарата\n                    Бонус за служителите си, които не пушат, въведе кметицата на община Смядово Иванка Петрова. Не е нужно чиновниците да са пълни никотинови въздържатели, достатъчно е да не пушат в работно време, разказаха служители в смядовското кметство. Иновационното поощрение влиза в сила от 1 януари 2018 година.\nКъм момента идеята на кмета Иванка Петрова все още е оформена само като предложение, но се очаква да бъде приета без съпротивление и да бъде регламентирана с новия колективен трудов договор между нея като работодател и подчинената й администрация. \"Излизането за по една цигара в работно време на всеки половин час е загуба.\" - смята ръководителката на общината. Така се родила идеята общинарите да не пушат, но да имат алтернатива - ако се въздържат в работно време ще имат бонус. В общинската администрация работят 80 души и по груби сметки всеки втори от тях към момента е пушач. Очакванията са, че заради бонуса и заради шефката пушачите ще намалеят.\nДопълнителен отпуск в размер на три дни при същите условия ще могат да получат и служители в други общински структури на подчинение на Иванка Петрова. За бонуса могат да кандидатстват работещите в Дома за стари хора и в защитеното жилище. Всички кандидати обаче трябва да попълнят собственоръчно декларация, че се отказват да пушат в рамките на работното време от 8 до 17 часа.\n                    ", "date": "2017.11.22", "title": "Кметица дава бонус на служители непушачи "}
{"url": "http://www.monitor.bg/a/view/53677-%D0%9C%D0%BD%D0%B8%D0%BC%D0%B8-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D0%BD%D0%B0-%D0%9D%D0%9E%D0%98-%D0%BC%D0%B0%D0%BC%D1%8F%D1%82-%D1%81-%D0%BF%D0%BE%D0%B2%D0%B8%D1%81%D0%BE%D0%BA%D0%B8-%D0%BF%D0%B5%D0%BD%D1%81%D0%B8%D0%B8-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    Мними инспектори по пенсионното осигуряване са тормозили по телефона възрастни хора в Пазарджишко и са се опитвали да им измъкнат пари срещу обещанието за по-високи пенсии. Беловласите баби и дядовци трябвало да предоставят сума под формата на такса срещу обещанието да бъдат „уредени“ да получават солидните пенсии.Това е най-новата схема за телефонна измама, пробвана от нагли мошеници в региона в дните преди светлите християнски празници , когато възрастните хора се надяват на допълнителни надбавки. Само за ден около 15-20 опита за телефонни измами са били засечени на територията на Пазарджишки регион, като сигнали за опити да вземат пари от пенсионери са били подадени в районните управления на полицията в Пазарджик, Панагюрище, Септември и Велинград, съобщи говорителят на Областната дирекция на МВР Мирослав Стоянов. Измамниците са се свързали по стационарни домашни телефони с потенциалните си жертви и са използвали добре изпитани до момента схеми. Първоначално непознат се представя за лекар, който информира, че близък или роднина е пострадал при катастрофа или в резултат на заболяване. За лечението обаче е необходима немалка сума пари и се опитва да убеди възрастната жертва в това. Минути след като разговорът приключва на телефона звъни друг измамник и се представя за полицай – инспектор, криминалист, разследващ полицай, следовател, който разследва телефонни измами. Той информира възрастния човек, че измамниците са го нарочили и днес ще го притесняват и заплашват. Мнимият полицай обаче обещава, че ще изпрати на адреса свой „колега”, който да вземе приготвените пари или ценности – златни или сребърни бижута, те ще бъдат белязани и описани, като така ще могат да заловят измамниците и тормозът да бъде  преустановен. Ако жертвата не се поддаде понякога дори отправят открити заплахи и закани за живота на пенсионера или неговите близки.\n                    ", "date": "2017.11.22", "title": "Мними инспектори на НОИ мамят с по-високи пенсии възрастни в Пазарджишко"}
{"url": "http://www.monitor.bg/a/view/69625-%D0%92%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%92%D0%B0%D0%BB%D0%B5%D1%80%D0%B8-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D0%BD%D0%B0%D1%80%D0%B5%D1%87%D0%B5-%D0%BA%D0%BC%D0%B5%D1%82-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D0%9A%D1%8A%D1%80%D0%BA-%D0%94%D1%8A%D0%B3%D0%BB%D0%B0%D1%81/", "text": "\n                    „Доволен съм как върви ремонтът на полицейската приемна в Шекер махалата. Мисля, че вашият интерес трябва да е насочен към пловдивския Кърк Дъглас, който е до нас. Човекът, който е главният герой, който организира, контролира и изпълнява общото решение”. С тези думи никак не на шега вицепремиерът Валери Симеонов насочи журналистите да задават въпроси към кмета на район „Северен” в Пловдив Ральо Ралев за това докъде е стигнал ремонтът на бъдещата полицейска приемна в ромската Шекер махала. Приемната ще бъде пусната в експлоатация в края на ноември или най-късно в началото на декември. За ремонта на изоставената от години сграда община Пловдив отпусна 35 000 лева, а на първо време в приемната ще работят петима полицаи. Ремонтът не зависи от метеорологичните условия, подчерта Валери Симеонов. По думите му Пловдив и Асеновград не са единствените места в страната, в които в махалите ще бъдат изграждани полицейски приемни. Това ще се прави там, където има напрежение, подчерта вицепремиерът, като даде за пример Стара Загора. „Съвсем скоро предстои откриването на такъв участък в циганската махала в Стара Загора. Има заявки и за бургаско. Идеята е да бъде ограничена битовата престъпност в такива критични места като това например”, каза вицепремиерът, визирайки Шекер махалата в Пловдив.По повод на това дали през страната ни преминава канал за гюленисти, Симеонов потвърди, че има такъв трафик, макар че той не е голям. „Но винаги изкушението надделява при хора с по-ниски морални качества. И то основно с хора, които са от Гранична полиция. Няма как да го отречем. Така е. В целия свят е така, когато изкушенията са големи, има нарушаване на служебните задължения. Има и влизане в схеми за трафик. За съжаление България не е изключение, българските гранични полицаи също”, заяви Валери Симеонов. По думите му когато има предлагане, има и търсене, тоест, пазарният механизъм действа и при каналджиите. Той даде за пример посещението си миналата събота в района на Средец, където констатирал някои отклонения от правилата. „Предал съм ги на съответните служби и се извършва проверка. По отношение например на патрулиращите двойки. Защото трябва да са граничен полицай с войник, а там констатирах, че са само от войници пускат на едни участъци, а на други само гранични полицаи. Но сега се извършва проверка и ще бъдете информирани до края на седмицата”, каза още вицепремиерът. Относно арестуваните в Одрин и обвинени за трафик българи, заяви, че няма как ако има престъпление един вицепремиер да се изказва в защита на нарушители на закона.„Нали не очаквате вицепремиерът да тръгне да защитава престъпници? Няма как да стане това нещо. Или пък да се изказва в тяхна подкрепа. Няма значение дали на територията на Турция или на България”, бе категоричен Симеонов. Той припомни, че законопроектът за промени в Закона за шума и вредните последствия от него е на финална права. „Това е инициатива, която съм поел от лятото и която ще доведа до край. Сериозни са текстовете. Много внимаваме да не направим така, че да не бъде оспорван и торпелиран законът. Така че надявам се до Нова година да бъде в пленарна зала”, каза вицепремиерът. Той отказа да даде конкретни примери от готвените промени, но подчерта, че в момента текстовете се обсъждат с юристите на няколко министерства и след това законопроектът ще бъде предоставен за обществено обсъждане. „Ще го видите. Добър е. Но той ще сложи края на тези шумни оргии, от които страда не само Пловдив, но и цяла България. Живот и здраве, ако има воля в българското НС”, каза Валери Симеонов. След инспекцията на ремонта на полицейската приемна в Шекер махалата в Пловдив той замина за Асеновград, за да разбере от местните хора там дали са доволни от работата на открития преди време в махалата „Лозница” полицейски участък. \n\n\n                    ", "date": "2017.11.22", "title": "Вицепремиерът Валери Симеонов нарече кмет от Пловдив Кърк Дъглас"}
{"url": "http://www.monitor.bg/a/view/61530-%D0%A1%D0%BA%D0%B0%D0%BD%D0%B4%D0%B0%D0%BB-%D1%81-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B5%D0%BA%D1%82%D0%BE%D1%80-%D0%B2-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    39 души, сред които преподаватели и служители на Тракийския университет искат извънредно събиране на Общото събрание, за да бъде изяснен въпрос за ситуацията с ректора на местната Алма Матер, който е навършил години за пенсиониране.Подписката е инициирана от председателя на организацията на КНСБ доц. Красимира Узунова, която е категорична , че след направените промени в закона за висшето образование  избраният през 2014 г. ректор проф. д-р Иван Въшин няма правото да заема поста тъй като е навършил годините за излизане в пенсия.Според доц. Узунова ректорът, в разрез с нормативните изисквания дори не четял лекции, а прехвърлил това си задължение на свои докторанти.На специално свикана извън Студентския град пресконференция синдикалистката се ожали, че ректорът отказвал разговори с нея и нейни колеги и дори не посещавал заседанията на тристранката.В нейна подкрепа се обяви и специалистът по коневъдство, проф. Георги Бързев, според когото градената с десетилетия от него и студентите конна база е дадена под наем на смешни цени, н момента се посготвяла и разпродажбата на 19 животни  от специално селектираната порода Български спортен кон, която очаквала след 3 години официалното си признание.Като представяне на личностни взаимоотношения за служебни окачестви обвиненията проф. д-р Иван Въшин. Той припомни, че общото събрание, което се състои от 400 хабилитирани преподаватели,  асистенти и студенти  може да бъде свикано извънредно по искане на минимум 99 от членовете му.Проф. Въшин е категоричен, че доц. Узунова е била наказвана с последно предупреждение за уволнение заради констатиран от етичната комисия случай на плагиатство при подготвянето на дисертационния си труд .След като на два пъти  не е събрала подкрепата на факултетния съвет за професура тя предприела серия от атаки за злепоставянето му. Колкото до предстоящата разпродажба на конете ректорът напомни, че има решение за това действие защото бюджетът на университета не стигал за тяхното нормално отглеждане.На проф. Бързев пък била издадена ограничителна заповед за доближаване до конната база след опит да бъде застрелян преди време. Извършителят е задържан, води се разследване, а ограничението е заради работеща там свидетелка по делото. \n\n\n                    ", "date": "2017.11.22", "title": "Скандал с пенсионирането на ректор в Стара Загора"}
{"url": "http://www.monitor.bg/a/view/53508-%D0%9F%D0%B0%D0%B2%D1%80%D0%BE%D0%B2%D0%B0-%D0%9F%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%BD%D0%B8-%D1%89%D0%B5-%D1%81%D0%B5-%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8/", "text": "\n                    По време на българското председателство на Европейския съюз ще се говори на български, а не на английски език. Това съобщи във Велико Търново министър Лиляна Павлова. „Българският език е официален в Евросъюза. Ние искаме българската реч да се помни и да се говори. Затова ще се говори на български, но ще има разбира се и превод на всички останали официални езици на общността. Освен това на български език ще бъзат преведени и всики брюкселски термини и регламенти. Ще направим и един своеобразен речник на тази терминология, който ще споделим свободно с всички ученици, студенти, преподаватели и с всички, които искат да знаят значението на термините. А това пък е още една индиректна полза за България”, обясни министър Павлова. Сред основните приоритети по време на българското председателство на ЕС, като „черешката на тортата” тя определи темата за западните Балкани. „Нашата заявка е това да бъде балканско, а не българско председателство. Първият успех по тази тема вече е постигнат, тъй като тя не фигурираше в общоевропейския дневен ред, но вече е потвърдена и от председателя Юнкер, и от председателя на европарламента Таяни, както и от президента Туск, който я включи в лидерската програма за 2018 г.”, обясни Лиляна Павлова. Останалите три приоритети са: бъдещето на Европа с акцент върху младите хора, сигурност и стабилност и дигитализация. По време на българското председателство ще се проведат общо 270 срещи, 3 от които ще бъдат във В. Търново.\n                    ", "date": "2017.11.22", "title": "Павлова: По време на европредседателството ни ще се говори на български"}
{"url": "http://www.monitor.bg/a/view/58394-%D0%A2%D1%80%D0%B0%D1%83%D1%80%D0%BD%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%B8%D1%81%D0%BA%D0%B0-1300-%D0%BB%D0%B5%D0%B2%D0%B0-%D0%B7%D0%B0-%D1%82%D1%8F%D0%BB%D0%BE%D1%82%D0%BE-%D0%BD%D0%B0-16%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%94%D0%B6%D0%B0%D1%80%D0%B4%D0%BE%D0%B2/", "text": "\n                    Трагедията с 16-годишният Константин Джардов, който бе убит от джип на пътя край Атия се превърна в зловеща сага, зад която прозират грозна финансова схема. Бащата на момчето Апостол Джардов, когото трагичната вест завари в чужбина се е завърнал вчера сутринта от Франция и започнал да организира погребението на детето си. Оказало се обаче, че тялото на Константин не е в моргата на МБАЛ, а е преместено още преди три дни в хладилните камери на бургаската погребална агенция \"Св. Арх. Михаил\". Когато бащата поискал да вземе сина си, от агенцията му отговорили, че първо трябва да плати 1300 лева, от които 800 лева за ковчег, а останалите 500 за трите дни съхранение в камерата. Едновременно с това направили и контра-оферта, като предложили частната агенция да поеме всички разходи за погребението, включително и транспортните 10 000  евро до Беларус, срещу договор с посочени от агенцията адвокати, които да поемат бъдещото дело срещу застрахователя на виновния шофьор. След приключването на съдебния процес, фирмата щяла да си удържи всички направени разходи от присъденото обезщетение. Бащата обаче категорично отказал да влиза в подобни схеми. \"Искам си сина да го погреба, не ща да чувам за адвокати, дела и пари. Не искам и никой да ми плаща погребението, сам ще си го направя. Нека да го изпратя, а после ще решим какво и как да правим\", заявил Апостол. Тогава от погребалната фирма поискали 1300 лева, за да предадат тленните останки на детето. Свидетел на грозния пазарлък с бащата станал шефът на отдел \"Спорт и младежки дейности\" в община Созопол Христо Бардуков, който придружавал Апостол Джардов.  \n\"Това беше изключително грозно и отвратително. Не им стига мъката на хората, ами да се гаврят и с паметта на детето. Бащата искаше да наеме траурна агенция \"Покой\", дори избра от там бял ковчег, който струва 250 лева. Такива цени от 1300 лева просто няма, това е изнудване\", заяви Бардуков, който първи даде гласност на скандалния случай и се закани да пусне жалба в полицията. Униформените обаче го изпревариха и се самосезираха. В около 14 часа след обяд вчера в офиса на траурната компания \"Св. Арх. Михаил\" пристигнаха няколко полицейски патрула и разпоредиха до 1 час тленните останки на момчето да бъдат предадени на близките му.  Дори и след намесата на ченгетата,  от \"Св. Архангел Михаил\" продължили да се пазарят с роднините и намалили исканата сума до 560 лева. В крайна сметка обаче точно след час от агенцията предадоха тялото на почернените близки без никакво насрещно плащане, както разпореди полицията. \"До момента не е образувано досъдебно производство, не сме получили жалба, но се самосезирахме и съдействахме близките на загиналото момче да вземат тленните му останки и да организират погребението както желаят. Работата по случая продължава, в момента се установява кой е наел траурната агенция, кой се обаждал и кой е занесъл дрехи\", коментира шефът на бургаската полиция комисар Калоян Калоянов. \nВсе още не е ясно кога и къде ще бъде погребано момчето. Бащата иска да погребе сина си в Черноморец и кметът на морския град вече е осигурил парцел в траурния парк. Погребението е било насрочено за 14 часа в петък. След скандала в погребалната агенция обаче, родителят е стопирал процедурата по организацията. Той решил да изчака майката на Константин, която вече пътува към Бургас, защото искал да чуе и нейното мнение. \"Може да възникне проблем, защото от погребалната агенция са се свързали с майката и на нея също са й предложили да поемат всички разходи и да транспортират тялото до Беларус. И не е ясно тя какво ще реши\", казаха близки на семейството. Майката Наталия е пристигнала вчера на обяд в София и се очаква да пристигне в Атия късно вечерта.  \nОт погребалната агенция заявиха, че са наети по телефона от лелята на загиналия Константин, която дори изпратила човек, който донесъл дрехи. И двете сестри на бащата Апостол обаче живеят в чужбина и не са ангажирали никого. \n\"Никой не знае как тялото се е озовало в тази траурна агенция. Бащата беше в чужбина, майката в Бералус, даже и до момента още не е пристигнала. Бабата на Константин едва я спасихме, беше в болницата на системи. Никой от тях не е наемал погребална агенция, нито е давал съгласие тялото да се мести от моргата.  Това е една отвратителна мафиотска схема, която се възползва от нещастието на хората. Дадоха ни един телефон на български оператор, за който твърдяха, че е на лелята, която ги наела. Обадихме се на номера, вдигна женски глас и когато попитахме кой е наемал агенцията за погребението на Константин, жената каза, че имаме грешка и затвори\", разказа бившият репортер от \"Господари на Ефира\" Христо Бардуков, който е близък приятел на Джардови. Той заяви, че телефонният номер е предоставен на полицията и вече тече разследване, а близките на момчето ще заведат дело срещу моргата, която е допуснала тялото да бъде предадено на частна агенция без разрешението на родителите. \nБургаската прокуратура също се самосезира по случая и започва спешна проверка, която трябва да установи кой е възложил погребението на \"Св. Арх. Михаил\" и по какъв начин тялото на Константин е било освободено от моргата и транспортирано до частната агенция. \n                    ", "date": "2017.11.22", "title": " Траурна агенция иска 1300 лева за тялото на 16-годишния Константин Джардов"}
{"url": "http://www.monitor.bg/a/view/14408-25-%D0%BC%D0%BB%D0%BD-%D0%BB%D0%B2-%D0%BB%D0%B8%D1%85%D0%B2%D0%B8-%D0%BF%D1%80%D0%B8%D0%B1%D0%B8%D1%80%D0%B0%D1%82-%D1%84%D0%B8%D1%80%D0%BC%D0%B8-%D0%BE%D1%82-%D0%BE%D0%B1%D1%89%D0%B8%D0%BD%D0%B0-%D0%A1%D0%BB%D0%B8%D0%B2%D0%B5%D0%BD/", "text": "\n                     \n\n \n\n \n\n2,5 млн само лихви по забавени плащания за ремонтни дейности, пътно поддържане и снегопочистване през периода 2006.2013 година трябва да заплати на 2 филми община Сливен по силата на решение, произнесено от състав на окръжния съд.\n\nПо думите на зам. кмета по финансите Румен Иванов бившия вече кмет Кольо Милев е подписал на 28 април споразумения с двете частни дружества, с които е признал задълженията и по този начин е прекъснал давността за разплащането им.От тази дата е започнал да тече нов, 3-годишен давностен срок и сега общината ще трябва да плаща със стара дата огромните суми.\n\nСъдебното решение за задълженията идва на фона на блокираните от частен съдия изпълнител  в началото на ноември общински сметки заради иск на МОСВ в размер на 4,5 млн лв.\n\nКметът на Сливен Стефан Радев тогава обяви, че отказва да плати парите, според него  искането на ековедомството е неоснователно, тази сума била предоставена  авансово по програма ИСПА по договори от далечните 2008-2010 година за т.нар. първи цикъл от големия воден проект. Въпреки всички перипетии проектът в крайна сметка е бил реализиран, с тях е била завършена пречиствателната станция за отпадни води и част от канализацията. \n\n„Една от първите задачи, с които се заехме, беше да разплатим главниците на задълженията към фирмите, натрупани от предишните  управления чрез облигационния заем и други финансови механизми. За съжаление, тези задължения много дълго време са били трупани без никаква реална политика за тяхното разплащане. Вече много пъти сме коментирали, че просрочените задължения са много голям риск за общината и размерът на наказателните лихви по тях е огромен, в сравнение с пазарните лихви по финансовите инструменти. „, настоя заместник-градоначалникът.\n\nПреди 2 години сливналии са имали просрочени плащания в размер на 25 млн лв, в момента размерът им е в рамките на около 8 млн лв. Междувременно общината емитира  облигации за 21 млн лв, с които да гарантира проектите си.\n\nДопълнително, с цел подпомагане на финансовото оздравяване от МФ предоставили безлихвен заем от 5 млн лв при поискани 17 млн лв.\n\nКметът Стефан Радев възнамерява да търси разговор с премиера за нова помощ, според него ситуацията в Града на стоте войводи е сходна с проблемите, които имат много други общини.\n\n \n                    ", "date": "2017.11.22", "title": "2,5 млн лв лихви прибират фирми от община Сливен  "}
{"url": "http://www.monitor.bg/a/view/4684-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%9F%D0%B0%D1%8F%D0%BA%D1%8A%D1%82-%D0%B8-%D0%BC%D1%80%D0%B5%D0%B6%D0%B0%D1%82%D0%B0-%D0%BC%D1%83-iii-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \nНародът го е казал най-мъдро – луд е не този, който яде баницата, а този, който му я дава. Та и Сашо Дончев така – докато му предоставят възможности, се възползва максимално от тях. \nВ това отношение 2003 г. се оказва една от ключовите за изплитането на мрежата, с която Газовия барон опасва отвътре държавата. Тогава, след няколкогодишен процес, започнат по времето на кабинета на ортака му Иван Костов, се отпушва същинското газифициране на домакинствата в страната. И „Овергаз“ взема тлъст пай – превръща се в най-мастития играч в сектора на битовата газификация, като към момента дружеството и дъщерните му фирми държат лицензите за 51 общини. \nАко се питате как е постигната тази експанзия, то отговорът е елементарен – чрез всички, познати от най-тъмните години на прехода похвати за уреждане на конкретни избраници с апетитни хапки. Така конкурсите се оказват само пожелателен момент, когато опре до интересите на ямболския олигарх. Един от най-фрапиращите примери за газифициране без конкурс е Варна. Изграждането на тръбите там попада в ръцете на Дончев без търг, но по изпитана схема – създаване на смесено общинско-частно дружество, като местната власт внезапно губи контрола си върху него чрез увеличение на капитала в неин ущърб. Да ви звучи познато? Именно – това е схемата, по която Костов прави криминалната РМД приватизация, раздавайки държавните предприятия за жълти стотинки на свои хора.\nПроцесът по овладяване на газифицирането на Варна започва през пролетта на 1997 г., когато кмет на града е синият Христо Кирчев, а общинският съвет гласува да участва в създаването на смесено дружество за изграждането на мрежата от тръби, по които да потече синьо гориво към домакинствата в морската столица. Общината влиза с 34% в новоучредената фирма „Варна газ“. Останалите са в ръцете на „Овергаз инк“ и „Овергаз София“. Само година по-късно местният парламент взема решение за прекратяване на участието в дружеството, но то не се изпълнява нито от Кирчев, нито от представителя на общината във фирмата -  Светлозар Чорбаджиев, който към онзи момент е съветник от СДС. На събрание на „Варнагаз“ през октомври 1998 г. е решено капиталът на фирмата да бъде увеличен, като общината не внася нужните пари, за да участва, и така делът й е намален. След няколко години общото събрание на компанията взема решение за ново увеличение на капитала, като местната власт отново бездейства и не внася нужната вноска, за да участва. След няколко поредни подобни стъпки в крайна сметка общината остава с под 1% участие във „Варнагаз“ и дружеството, а оттам и изграждането на газовата мрежа в града попада изцяло под контрола на Сашо Дончев. През 2003 г. след съдебна битка във ВАС (по това време съдът е под контрола на кадри, инсталирани там по времето на Иван Костов), където подава жалба отказ на енергийния регулатор да му даде разрешително, „Варнагаз“ получава 10-годишен лиценз за газифицирането на морската столица. Като мотив е изтъкнато, че дружеството, контролирано вече изцяло от Дончев, е направило инвестиции в размер на 656 000 евро. Със същия мотив лиценз за газифицирането на Бургас получава друго смесено дружество с участието на „Овергаз инк“ - „Газоснабдяване Бургас“. В случая признатата инвестиция е била в размер на 250 000 евро.   \n \n\n\n                    ", "date": "2017.11.22", "title": "Сашо Дончев: Паякът и мрежата му (III глава от книгата \"Газовия барон\")"}
